<!DOCTYPE HTML PUBLIC "-//W3C//DTD HTML 4.01 Transitional//EN"
    http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2017 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>rAmayaNam of kampar -canto 6 (yutta kantam), part 5 (in tamil script, unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">கவிச்சக்கரவர்த்தி கம்பர் இயற்றிய  <br/> 
இராமாயணம் -  யுத்த காண்டம் <br/>
ஐந்தாம் பகுதி /படலங்கள் 26-32 </font></h2>
<h2>irAmAyaNam of kampar <br/>
 canto 6 (yutta kAnTam), part 5<br/>
 (paTalams 26-32, verses 9070-9757 ) <br/>
In tamil script, unicode/utf-8 format</h2></center>
<hr noshade="" width="50%"/>
<hr noshade=""/>
<ul>
<strong>Acknowledgements: </strong><br/>
Our Sincere thanks go to Dr. Thomas Malten of the Univ. of Koeln, Germany for<br/> 
providing us with a romanized transliterated version of this work and for permissions <br/>
to publish the equivalent Tamil script version, edited to conform to Annamalai University edition. <br/>
Preparation of HTML and PDF versions: Dr. K. Kalyanasundaram, Lausanne, Switzerland.<br/>
<br/>
©  Project Madurai, 1998-2017.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website: <br/>
<b><a href="http://www.projectmadurai.org/">http://www.projectmadurai.org/</a></b><br/>You are welcome to freely distribute this file, provided this header page is kept intact.<br/>
</ul><ul>
<hr noshade=""/>
<center> <h3><font color="blue">கவிச்சக்கரவர்த்தி கம்பர் இயற்றிய   <br/>
இராமாயணம் - யுத்த காண்டம் (பகுதி 5)  /படலங்கள் 26-32 <br/></font></h3>
<table border="0">
<tr><td>6.26  நிகும்பலை யாகப் படலம் <td> 9070 – 9252 (183) </td></td></tr>
<tr><td>6.27  இந்திரசித்து வதைப் படலம்  <td> 9253 – 9323 (71) </td></td></tr>
<tr><td>6.28  இராவணன் சோகப் படலம்  <td> 9324 – 9384 (61) </td></td></tr>
<tr><td>6.29  படைக்காட்சிப் படலம்  <td> 9385 – 9436 (52) </td></td></tr>
<tr><td>6.30  மூலபல வதைப் படலம்  <td> 9437 – 9672 (236)  </td></td></tr>
<tr><td>6.31  வேல் ஏற்றப் படலம் <td>  9673 – 9721 (49) </td></td></tr>
<tr><td>6.32  வானரர் களம் காண் படலம்   <td>  9722 – 9757 (36) </td></td></tr>
</table><br/>
</center>
<center><h3>
6.26  நிகும்பலை யாகப் படலம்  9070 – 9252 (183)</h3>
</center>
வீரனும் ஐயம் தீர்ந்தான்; வீடணன் தன்னை மெய்யோடு<br/>
ஆர்வமும் உயிரும் ஒன்ற அழுந்துறத் தழுவி, 'ஐய!<br/>
தீர்வது பொருளோ, துன்பம்? நீ உளை; தெய்வம் உண்டு;<br/>
மாருதி உளன்; நாம் செய்த தவம் உண்டு; மறையும் உண்டால்.	6.26.1<br/>
<br/>
இலக்குவனுடன் சென்று இந்திரசித்தின் வேள்வியைச் சிதைத்தற்கு விடைதரும்படி வீடணன் இராமனை வேண்டுதல்<br/>
<br/>
என்றலும், இறைஞ்சி, 'யாகம் முற்றுமேல், யாரும் வெல்லார்;<br/>
வென்றியும் அரக்கர் மேற்றே; விடை அருள்; இளவலோடும்<br/>
சென்று, அவன் ஆவி உண்டு, வேள்வியும் சிதைப்பென் 'என்றான்;<br/>
'நன்று, அது புரிதிர் 'என்னா, நாயகன் நவில்வது ஆனான்.	6.26.2<br/>
<br/>
இராமன் இலக்குவனைத் தழுவி, இந்திரசித்துடன் செய்யும் போரில் நடந்துகொள்ள வேண்டிய முறையினை அறிவுறுத்தல்<br/>
<br/>
தம்பியைத் தழுவி, 'ஐய! தாமரைத் தவிசின் மேலான்<br/>
வெம்படை தொடுக்கும் ஆயின், விலக்குவது அன்றி, வெய்தின்<br/>
அம்பு நீ துரப்பாய் அல்லை; அனையது துரந்த காலை,<br/>
உம்பரும் உலகும் எல்லாம் விளியும்; அஃது ஒழிதி 'என்றான்.	6.26.3<br/>
<br/>
முக்கணான் படையும், ஆழி முதலவன் படையும், முன்நின்று<br/>
ஒக்கவே விடுமே; விட்டால், அவற்றையும் அவற்றால் ஓயத்<br/>
தக்கவாறு இயற்றி, மற்று உன் சிலைவலித் தருக்கினாலே<br/>
புக்கவன் ஆவி கொண்டு, போதுதி புகழின் மிக்கோய்!	6.26.4<br/>
<br/>
'வல்லன மாய விஞ்சை வகுத்தன அறிந்து, மாள,<br/>
கல்லுதி, தருமம் என்னும் கண் அகன் கருத்தைக் கண்டு;<br/>
பல் பெரும் போரும் செய்து வருந்தலை; அற்றம் பார்த்து,<br/>
கொல்லுதி, அமரர் தங்கள் கூற்றினைக் கூற்றம் ஒப்பாய்!	6.26.5<br/>
<br/>
'பதைத்து அவன், வெம்மை ஆடி, பல்பெரும் பகழி மாரி<br/>
விதைத்தன விதையா நின்று விலக்குதி; மெலிவு மிக்கால்,<br/>
உதைத்த வன் சிலையின் வாளி மருமத்தைக் கழிய ஓட்டி,<br/>
வதைத் தொழில் புரிதி சாப நூல்நெறி மறப்பிலாதாய்!	6.26.6<br/>
<br/>
'தொடுப்பதன் முன்னம், வாளி தொடுத்து, அவை துறைகள் தோறும்<br/>
தடுப்பன தடுத்தி; எண்ணம் குறிப்பினால் உணர்ந்து, தக்க<br/>
கடுப்பினும், அளவு இலாத கதியினும், கணைகள் காற்றின்<br/>
விடுப்பன அவற்றை நோக்கி விடுதியால் விரைவு இலாதாய்!	6.26.7<br/>
<br/>
இலக்குவனுக்கு இராமன் திருமாலின் வில்லும் கவசம் முதலியனவும் அளித்தல்<br/>
<br/>
என்பன முதல் உபாயம் யாவையும் இயம்பி, ஏற்ற<br/>
முன்பனை நோக்கி, 'ஐய! மூவகை உலகும் தான் ஆய்,<br/>
தன் பெருந் தன்மை தானும் அறிகிலா ஒருவன் தாங்கும்<br/>
வன்பெருஞ் சிலை ஈது ஆகும்; வாங்குதி; வலமும் கொள்வாய்.	6.26.8<br/>
<br/>
'இச் சிலை இயற்கை மேல் நாள் தமிழ்முனி இயம்பிற்று எல்லாம்<br/>
அச்சு எனக் கேட்டாய் அன்றே? ஆயிரம் மௌலி அண்ணல்<br/>
மெய்ச் சிலை விரிஞ்சன் தானே வேள்வியில் வேட்டுப் பெற்ற<br/>
கைச் சிலை கோடி 'என்று கொடுத்தனன், கவசத் தோடும்.	6.26.9<br/>
<br/>
ஆணி, இவ் உலகுக்கு ஆன ஆழியான், புறத்தின் ஆர்த்த<br/>
தூணியும் கொடுத்து, மற்றும் உறுதிகள் பலவும் சொல்லி,<br/>
தாணுவின் தோற்றத்தானைத் தழுவினன், தழுவலோடும்,<br/>
சேண் உயர் விசும்பில் தேவர், 'தீர்ந்தது எம் சிறுமை, என்றார்.	6.26.10<br/>
<br/>
போர்க்கோலங்கொண்ட இலக்குவன் இராமன்பால் விடை பெற்று வானரத்தலைவர்களுடன் நிகும்பலை நோக்கிச் செல்லுதல்<br/>
<br/>
மங்கலம் தேவர் கூற வானவர் மகளிர் வாழ்த்தி,<br/>
பங்கம் இல் ஆசி கூறி, பல ஆண்டு இசை பரவப் பாகத்<br/>
திங்களின் மௌலி அண்ணல் திரிபுரம் தீக்கச் சீறிப்<br/>
பொங்கினன் என்ன, தோன்றிப் பொலிந்தனன் போர்மேல் போவான்.	6.26.11<br/>
<br/>
'மாருதி முதல்வர் ஆய வானரத் தலைவரோடும்,<br/>
வீர! நீ சேறி, என்று விடை கொடுத்தருளும் வேலை,<br/>
ஆரியன் கமல பாதம் அகத்தினும் புறத்துமாக,<br/>
சீரிய சென்னி சேர்த்து, சென்றனன், தருமச் செல்வன்.	6.26.12<br/>
<br/>
பொலங் கொண்டல் அனைய மேனிப் புரவலன், பொருமி, கண்ணீர்<br/>
நிலம் கொண்டு படர நின்று, நெஞ்சு அழிவானை, தம்பி<br/>
வலம் கொண்டு, வயிர வல்வில் இடம் கொண்டு, வஞ்சன் மேலே,<br/>
சலம் கொண்டு கடிது சென்றான், 'தலைகொண்டு வருவென் 'என்றே.	6.26.13<br/>
<br/>
இலக்குவன் பிரியத் தனித்து நிற்கும் இராமனது நிலை<br/>
<br/>
தான் பிரிகின்றிலாத தம்பி வெங் கடுப்பின் செல்வான்,<br/>
ஊன் பிரிகின்றிலாத உயிர் என, மறைதலோடும்,<br/>
வான் பெருவேள்வி காக்க, வளர்கின்ற பருவ நாளில்<br/>
தான் பிரிந்து ஏகக் கண்ட தயரதன் தன்னை ஒத்தான்.	6.26.14<br/>
<br/>
நிகும்பலையை அடைந்த வானரர்கள் அரக்கர் சேனையைக் காணுதல்<br/>
<br/>
சேனாபதியே முதல் சேவகர்தாம்<br/>
ஆனார் நிமிர் கொள்ளி கொள் அங்கையினார்<br/>
கான் ஆர் நெறியும் மலையும் கழியப்<br/>
போனார்கள் நிகும்பலை புக்கனரால்.	6.26.15<br/>
<br/>
உண்டாயது ஓர் ஆல் உலகுள் ஒருவன்<br/>
கொண்டான் உறைகின்றது போல் குலவி<br/>
விண்தானும் விழுங்க விரிந்ததனைக்<br/>
கண்டார் அவ் வரக்கர் கருங்கடலை.	6.26.16<br/>
<br/>
நேமிப் பெயர் யூகம் நிரைத்து நெடுஞ்<br/>
சேமத்தது நின்றது தீவினையோன்<br/>
ஓமம் அத்து அனல் வெவ் வடவைக்கு உடனே<br/>
பாமக்கடல் நின்றது ஓர் பான்மையதை.	6.26.17<br/>
<br/>
கார் ஆயின காய் கரி தேர் பரிமா<br/>
தார் ஆயிரகோடி தழீஇயதுதான்<br/>
நீர் ஆழியொடு ஆழி நிறீஇயதுபோல்<br/>
ஓர் ஆயிரம் யோசனை உள்ளதனை.	6.26.18<br/>
<br/>
பொன் தேர் பரிமா கரிமா பொருதார்<br/>
எற்றே படைவீரரை எண்ணிலமால்<br/>
உற்று ஏவிய யூகம் உலோகமுடன்<br/>
சுற்று ஆயிரம் ஊடு சுலாயதனை.	6.26.19<br/>
<br/>
வண்ணக் கரு மேனியின் மேல் மழை வாழ்<br/>
விண்ணைத் தொடு செம்மயிர் வீசுதலால்<br/>
அண்ணல் கரியான் அனல் அம்பு அட வெம்<br/>
பண்ணைக்கடல் போல்வது ஓர் பான்மையதை.	6.26.20<br/>
<br/>
ஆரவாரமின்றி வேள்விக் களத்தைக் காத்துநின்ற அரக்கர் சேனையைக் கண்டு வானரர் ஆரவாரித்தல்<br/>
<br/>
வழங்காசிலை நாணொலி வானில் வரும்<br/>
பழங் கார்முகம் ஒத்த; பணைக்குலமும்<br/>
தழங்கா கடல் வாழ்வனபோல்; தகைசால்<br/>
முழங்கா முகில் ஒத்தன மா முரசே.	6.26.21<br/>
<br/>
வலியான் அ(வ்)இராகவன் வாய்மொழியால்<br/>
சலியாத நெடுங் கடல்தான் எனலாய்<br/>
ஒலியாது உறுசேனையை உற்று ஒருநாள்<br/>
மெலியாதவர் ஆர்த்தனர் விண்கிழிய.	6.26.22<br/>
<br/>
அரக்கர் சேனையுடன் வானரர் பொருதல்<br/>
<br/>
ஆர்த்தார் எதிர் ஆர்த்த அரக்கர்குலம்;<br/>
போர்த்தார் முரசங்கள் புடைத்த புகத்<br/>
தூர்த்தார் இவர் கல் படை; சூல் முகிலின்<br/>
நீர்த்தாரையின் அம்பு அவர் நீட்டினரால்.	6.26.23<br/>
<br/>
மின்னும் படை வீசினர் வெம்படைமேல்<br/>
பன்னும் கவிசேனை படிந்து உளதால்<br/>
துன்னும் துறைநீர் நிறைவாவி தொடர்ந்து<br/>
அன்னங்கள் படிந்தனவாம் எனவாய்.	6.26.24<br/>
<br/>
வில்லும் மழுவும் எழுவும் மிடலோர்<br/>
பல்லும் தலையும் உடலும் படியில்<br/>
செல்லும்படி சிந்தின சென்றனவால்<br/>
கல்லும் மரமும் கரமும் கதுவ.	6.26.25<br/>
<br/>
வாலும் தலையும் உடலும் வயிறும்<br/>
சாலும் கரமும் தரை கண்டனவால்<br/>
கோலும் மழுவும் எழுவும் கொழுவும்<br/>
வேலும் கணையும் வளையும் விசிற.	6.26.26<br/>
<br/>
வேள்வியைச் சிதைக்காமல் காலம் நீட்டித்தலாகாது என வீடணன் இலக்குவனுக்கு உரைத்தல்<br/>
<br/>
வென்றிச் சிலை வீரனை வீடணன் 'நீ<br/>
நின்று இக்கடை தாழுதல் நீதியதோ?<br/>
சென்று இக்கடி வேள்வி சிதைத்திலையேல்<br/>
என்று இக்கடல் வெல்லுதும் யாம்? 'எனலும்	6.26.27<br/>
<br/>
இலக்குவன் தேவர் முதலியோர் வியந்து காண அரக்கர் சேனையை யழித்தல்<br/>
<br/>
தேவ அசுரரும் திசை நான்முகனும்<br/>
மூவாமுதல் ஈசனும் மூஉலகின்<br/>
கோ ஆகிய கொற்றவனும் முதலோர்<br/>
மேவாதவர் இல்லை விசும்பு உறைவோர்.	6.26.28<br/>
<br/>
பல்லார்படை நின்றது; பல் அணியாய்<br/>
பல்லார்படை நின்றது; பல் பிறைவெண்<br/>
பல்லார்படை நின்றது; பல்லியமும்<br/>
பல்லார்படை நின்றது பல்படையே.	6.26.29<br/>
<br/>
அக் காலை இலக்குவன் அப் படையுள்<br/>
புக்கான் அயில் அம்பு பொழிந்தனனால்;<br/>
உக்கார் அவ் வரக்கர் தம் ஊர் ஒழிய<br/>
புக்கார் நமனார் உறை தனெ்புலமே.	6.26.30<br/>
<br/>
தேறாமத மால்கரி தேர் பரிமா<br/>
நூறாயிர கோடியின் நூழில்பட<br/>
சேறு ஆர் குருதிக் கடலில் திடராய்க்<br/>
கூறு ஆய் உக ஆவி குறைத்தனனால்.	6.26.31<br/>
<br/>
அழிவுற்ற அரக்கர் சேனைகளின் தோற்றம்<br/>
<br/>
வாமக் கரிதான் அழி வார்குழியின்<br/>
தீ மொய்த்த அரக்கர்கள் செம்மயிரின்<br/>
தாமத் தலை உக்க தழங்கு எரியின்<br/>
ஓமத்தை நிகர்ப்ப உலப்பு இலவால்.	6.26.32<br/>
<br/>
சிலையின் கணை ஊடு திறந்தன திண்<br/>
கொலை வெங்களி மால்கரி செம்புனல் கொண்டு<br/>
உலைவு இன்று கிடந்தன ஒத்தனவால்<br/>
மலையும் சுனையும் வயிறும் உடலும்.	6.26.33<br/>
<br/>
வில் தொத்திய வெங்கணை எண்கின் வியன்<br/>
பல் தொத்திய போல் படியப் பலவும்<br/>
முற்றச் சுடர் மின்மினி மொய்த்துள வன்<br/>
புற்று ஒத்த முடித்தலை பூழியன.	6.26.34<br/>
<br/>
படுமாரி நெடுங் கணை பாய்தலினால்<br/>
விடுமாறு உதிரம் புனல் வீழ்வனவால்<br/>
தடுமாறு நெடுங் கொடி தாழ்கடல்வாய்<br/>
நெடு மா முகில் வீழ்வ நிகர்த்தனவால்.	6.26.35<br/>
<br/>
மின் ஆர்கணை தாள் அற வீச விழுந்து<br/>
அன்னார் உதிரத்துள் அழுந்துதலால்<br/>
ஒன்னார் முழு வெண் குடை ஒத்தனவால்<br/>
செந் நாகம் விழுங்கிய திங்களினை.	6.26.36<br/>
<br/>
கொடு நீள் கரி கையொடு தாள்குறைய<br/>
படுநீள் குருதிப் படர்கின்றனவால்<br/>
அடு நீள் உயிர் இன்மையின் ஆழ்கிலவால்<br/>
நெடு நீரின் இடங்கர் நிகர்த்தனவால்.	6.26.37<br/>
<br/>
கரி உண்ட களத்திடை உற்றன கார்<br/>
நரி உண்டி உகப்பன நட்டனவால்;<br/>
இரி உண்டவர் இன் இயம் இட்டிடலால்<br/>
மரி உண்ட உடல் பொறை மானினவால்.	6.26.38<br/>
<br/>
வாயில் கனல் வெங்கடு வாளி இனம்<br/>
பாய பருமம் குலம் வேவனவால்<br/>
வேய் உற்ற நெடுங்கிரி மீவெயில் ஆம்<br/>
தீ உற்றன ஒத்த சினக் கரியே.	6.26.39<br/>
<br/>
அலைவேலை அரக்கரை எண்கு அணுகி<br/>
தலைமேல் முடியைத் தரை தள்ளுதலால்<br/>
மலைமேல் உயர் புற்றினை வள் உகிரால்<br/>
நிலைபேர மறிப்ப நிகர்த்தனவால்.	6.26.40<br/>
<br/>
மா வாளிகள் மா மழைபோல் வரலால்<br/>
மா ஆளிகள் போர் தறெு மா மறவோர்<br/>
மா ஆளிகள் வன் தலையின்தலை வாழ்<br/>
மா ஆளிகேளாடு மறிந்தனரால்.	6.26.41<br/>
<br/>
அங்கம் கிழியத் துணிபட்டதனால்<br/>
அங்கு அங்கு இழிகுற்ற அமர்த் தலைவர்<br/>
அங்கம் கழி செம்புனல் பம்ப அலைந்து<br/>
அங்கங்கள் நிரம்பி அலம்பியதால்.	6.26.42<br/>
<br/>
வன்தானையை வார்கணை மாரியினால்<br/>
முன் தாதை ஒர் தேர்கொடு மொய் பலதேர்<br/>
பின்றா எதிர் தானவர் பேர் அணியைக்<br/>
கொன்றான் என எய்து குறைத்தனனால்.	6.26.43<br/>
<br/>
இலக்குவனது போரினால் இந்திரசித்தின் யாகம் சிதைதல்<br/>
<br/>
மலைகளும் மழைகளும் வான மீன்களும்<br/>
அலைய வெங்கால் பொர அழிந்தவாம் என<br/>
உலைகொள் வெங்கனல் பொதி ஓமம் உற்றவால்<br/>
தலைகளும் உடல்களும் சரமும் தாவுவ.	6.26.44<br/>
<br/>
வாரணம் அனையவன் துணிப்ப வான் படர்<br/>
தார் அணி முடிப்பெருந் தலைகள் தாக்கலால்<br/>
ஆரண மந்திரம் அமைய ஓதிய<br/>
பூரண மணிக் குடம் உடைந்து போயதால்.	6.26.45<br/>
<br/>
தாறுகொள் மதகரி சுமந்து தாமரை<br/>
சீறிய முகத் தலை உருட்டி செந்நிறத்து<br/>
ஊறுகள் சொரிந்த பேர் உதிரத்து ஓங்கு அலை<br/>
ஆறுகள் எழும் கனல் அவியச் சென்றவால்.	6.26.46<br/>
<br/>
தெரிகணை விசும்பிடைத் துணித்த செம்மயிர்<br/>
வரிகழல் அரக்கர்தம் தடக்கை வாெளாடும்<br/>
உரும் என விழுதலின் அனலிக்கு ஓக்கிய<br/>
எருமைகள் மறிந்தன; மறியும் ஈர்ந்தவால்.	6.26.47<br/>
<br/>
அம்கடம் கழிந்த பேர் அருவிக் குன்றின்நின்று<br/>
அம்கடம் கழிந்திலர் அழிந்த ஆடவர்<br/>
அங்கு அடங்கலும் படர்குருதி ஆழியின்<br/>
அங்கு அடங்கினர் தொடர்பகழி அஞ்சினார்.	6.26.48<br/>
<br/>
கால் தலத்தொடு துணிந்து அழிய காய்கதிர்க்<br/>
கோல் தலைத்தலை உற மறுக்கம் கூடினார்<br/>
வேல் தலத்து ஊன்றினார் துளங்கு மெய்யினார்<br/>
நாறு அலைக் குடரினர் பலரும் நண்ணினார்.	6.26.49<br/>
<br/>
பொங்கு உடல் துணிந்த தம் புதல்வர்ப் போக்கிலார்<br/>
தொங்கு உடல் தோள்மிசை இருந்து சோர்வுற<br/>
அங்கு உடல் தம்பியைத் தழுவி அண்மினார்<br/>
தம் குடர் முதுகு இடைச் சொரியத் தள்ளுவார்.	6.26.50<br/>
<br/>
மூடிய நெய்யொடு நறவு முற்றிய<br/>
சாடிகள் பொரியொடு தகர்ந்து தள்ளுற<br/>
கோடிகள் பலபடு குழாம் குழாங்களாய்<br/>
ஆடின அறுகுறை அறுக்கும் ஆக்கைகள்.	6.26.51<br/>
<br/>
இலக்குவன் அரக்கர் சேனையை விரைந்து அழித்தல்<br/>
<br/>
கால் என கடு என கலிங்கக் கம்மியர்<br/>
நூல் என உடற் பொறை தொடர்ந்த நோய் என<br/>
பால் உறு பிரை என கலந்து பல்முறை<br/>
வேல் உறு சேனையைத் துணித்து வீழ்த்தினான்.	6.26.52<br/>
<br/>
தன் சேனைகள் நிலைகுலைந் தழிதலை இந்திரசித்து காணுதல்<br/>
<br/>
கண்டனன் திசைதொறும் நோக்கி கண் அகல்<br/>
மண்தலம் மறிகடல் அன்ன மாப் படை<br/>
விண்டு எறி கால்பொர மறிந்து வீற்று உறும்<br/>
தண்டலை ஆம் எனக் கிடந்த தன்மையே.	6.26.53<br/>
<br/>
மிடலின் வெங் கடகரிப் பிணத்தின் விண்தொடும்<br/>
திடலும் வெம் புரவியும் தேரும் சிந்திய<br/>
உடலும் வன் தலைகளும் உதிர்ந்து ஓங்கு அலைக்<br/>
கடலும் அல்லால் இடை ஒன்றும் கண்டிலன்.	6.26.54<br/>
<br/>
நூறு நூறாயிர கோடி நோன் கழல்<br/>
மாறுபோர் அரக்கரை ஒருவன் வாள்கணை<br/>
கூறு கூறு ஆக்கிய குவையும் சோரியின்<br/>
ஆறுமே அன்றி வேறு அரக்கன் கண்டிலன்.	6.26.55<br/>
<br/>
நஞ்சினும் வெய்யவர் நடுங்கி நா உலர்ந்து<br/>
அஞ்சினர் சிலர்சிலர் அடைகின்றார்; சிலர்<br/>
வெஞ்சின வீரர்கள் மீண்டிலாதவர்<br/>
துஞ்சினர் துணை இலர் எனத் துளங்கினார்.	6.26.56<br/>
<br/>
இந்திரசித்து தான் தொடங்கிய வேள்வியில் ஓமகுண்டத்துத் தீ அவிந்தமை கண்டு மனம் வெதும்புதல்<br/>
<br/>
ஓம வெங் கனல் அவிந்து உழைக் கலப்பையும்<br/>
காமர் வண் தருப்பையும் பிறவும் கட்டு அற<br/>
வாம மந்திரத் தொழில் மறந்து நந்துறு<br/>
தூம வெங்கனல் எனப் பொலிந்து தோன்றினான்.	6.26.57<br/>
<br/>
இந்திரசித்தினைக் காவலாகச் சூழ்ந்து நின்ற அரக்கர் சேனையினை வானரசேனை எதிர்த்து அடைதல்<br/>
<br/>
அக்கணத்து அடுகளத்து அப்பு மாரியால்<br/>
உக்கவர் ஒழிதர உயிர் உேளார் எலாம்<br/>
தொக்கனர் அரக்கனைச் சூழ்ந்து சுற்றுற<br/>
புக்கது கவிப்பெருஞ் சேனைப் போர்க்கடல்.	6.26.58<br/>
<br/>
இந்திரசித்து தன் சேனைகள் அழிந்தமையினையும் அதுகண்டு முனிவர் முதலியோர் கைகுலைப்பதனையும் கண்டு தனது நியமம் குலைந்து வருந்துதல்<br/>
<br/>
ஆயிரம் மலர் உடை ஆழி மாப் படை<br/>
'ஏ 'எனும் மாத்திரத்து இற்ற கொற்றமும்<br/>
தூயவன் சிலைவலித் தொழிலும் துன்பமும்<br/>
மேயின வெகுளியும் கிளர வெம்பினான்.	6.26.59<br/>
<br/>
மெய் குலைந்து இருநில மடந்தை விம்முற<br/>
செய் கொலைத் தொழிலையும் செய்கை தீயவர்<br/>
மொய் குலத்து இறுதியும் முனிவர் கண்டனர்<br/>
கை குலைக்கின்றதும் கண்ணின் நோக்கினான்.	6.26.60<br/>
<br/>
மானமும் பாழ்பட வகுத்த வேள்வியின்<br/>
மோனமும் பாழ்பட முடிவு இலா முரண்<br/>
சேனையும் பாழ்பட சிந்தை மந்திரத்து<br/>
ஏனையும் பாழ்பட இனைய செப்பினான்.	6.26.61<br/>
<br/>
'வெள்ளம் ஐ ஐந்துடன் விரிந்த சேனையின்<br/>
உள்ளது அக்குரோணி ஈர் ஐந்தொடு ஓயுமால்;<br/>
எள்ள அரு வேள்வி நின்று இனி இயற்றுதல்<br/>
பிள்ளைமை; அனையது சிதைந்து பேர்ந்ததால்.	6.26.62<br/>
<br/>
'தொடங்கிய வேள்வியின் தூம வெம் கனல்<br/>
அடங்கியது அவிந்துளது அமையுமாம் அன்றே?<br/>
இடம்கொடு வெம்செரு வென்றி இன்று எனக்கு<br/>
அடங்கியது என்பதற்கு ஏது ஆகுமால்.	6.26.63<br/>
<br/>
'அங்கு அது கிடக்க; நான் மனிதர்க்கு ஆற்றலென்<br/>
'சிங்கினன் என்பது ஓர் எளிமை; தேய்வுற<br/>
இங்கு நின்று இவை இவை நினைக்கிலேன்; இனி<br/>
பொங்குபோர் ஆற்ற என் தோளும் போனவோ?	6.26.64<br/>
<br/>
"'மந்திர வேள்விபோய் மடிந்ததாம் " எனச்<br/>
சிந்தையின் நினைந்து நான் வருந்தும் சிற்றியல்<br/>
அந்தரத்து அமரர்தாம் "மனிதற்கு ஆற்றலன்<br/>
இந்திரற்கே இவன் வலி " என்று ஏசவோ?	6.26.65<br/>
<br/>
அப்பொழுது அரக்கர்சேனை வானர சேனையினால் நிலைகுலைதல்<br/>
<br/>
என்று அவன் பகர்கின்ற எல்லையின் இருங்<br/>
குன்றொடு மரங்களும் பிணத்தின் கூட்டமும்<br/>
பொன்றின கரிகளும் கவிகள் போக்கின;<br/>
சென்றன பெரும்படை இரிந்து சிந்தின.	6.26.66<br/>
<br/>
ஒதுங்கினர் ஒருவர்கீழ் ஒருவர் புக்குறப்<br/>
பதுங்கினர் நடுங்கினர்; பகழி பாய்தலின்<br/>
பிதுங்கினர் குடர் உடல் பிளவு பட்டனர்.<br/>
மதம் புலர் களிறு எனச் சீற்றம் மாறினார்.	6.26.67<br/>
<br/>
வீரன் வெம் கணையொடும் கவிகள் வீசிய<br/>
கார்வரை அரக்கர் வெம் கடலின் வீழ்ந்தன<br/>
போர்நெடுங் கால்பொர பொழியும் மாமழைத்<br/>
தாரையும் மேகமும் படிந்த தன்மைய.	6.26.68<br/>
<br/>
இந்திரசித்துக்குச் சினம் மிகும்படி அனுமன் அவனை யடைந்து எள்ளி நகையாடுதல்<br/>
<br/>
திரைக் கடல் பெரும்படை இரிந்து சிந்திட<br/>
மரத்தினின் புடைத்து அடர்த்து உருத்த மாருதி<br/>
அரக்கனுக்கு அணித்து என அணுகி அன்னவன்<br/>
வரக் கதம் சிறப்பன மாற்றம் கூறுவான்.	6.26.69<br/>
<br/>
'நான் உனை இரந்துகூறும் நயமொழி ஒன்றும் கேளாய்;<br/>
சானகி தன்னை வாளால் தடிந்ததோ? தனதன் தந்த<br/>
மானம்மேல் சேனையோடும் வடதிசை நோக்கிமீது<br/>
போனதோ? கோடிகோடி வஞ்சமும் பொய்யும் வல்லாய்!	6.26.70<br/>
<br/>
<br/>
'தடம் திரைப் பரவை அன்ன சக்கர யூகம் புக்குக்<br/>
கிடந்தது கண்டது உண்டோ? நாண் ஒலி கேட்டிலோமே,<br/>
தொடர்ந்து போய் அயோத்தி தன்னைக் கிளையோடும் துணிய நூறி<br/>
நடந்தது எப்பொழுது? வேள்வி முடிந்ததே? கருமம் நன்றே?	6.26.71<br/>
<br/>
ஏந்து அகல் ஞாலம் எல்லாம் இனிது உறைந்து இவரத் தாங்கும்<br/>
பாந்தளின் பெரிய திண்தோள் பரதனை பழியின் தீர்ந்த<br/>
வேந்தனை, கண்டு நீர் நும் வில்வலி காட்டி மீண்டு,<br/>
போந்தது, எவ் அளவை நன்றே, போனமை பொருந்திற்று அன்றே.	6.26.72<br/>
<br/>
'அம்பரத்து அமைந்த வல்வில் சம்பரன் ஆவி வாங்கி<br/>
உம்பருக்கு உதவி செய்த ஒருவனுக்கு உதயஞ் செய்த<br/>
நம்பியை முதல்வர் ஆன மூவர்க்கு நால்வர் ஆன<br/>
தம்பியைக் கண்டு, நின்தன் தனு வலம் காட்டிற்று உண்டோ?	6.26.73<br/>
<br/>
'தீ ஒத்த வயிர வாளி உடல் உற, சிவந்த சோரி<br/>
காயத்தும், செவியின் ஊடும், வாயினும், கண்கள் ஊடும்<br/>
பாய, போய், இலங்கை புக்கு, வஞ்சனை பரப்பச் செய்யும்<br/>
மாயப் போர் ஆற்றல் எல்லாம் இன்றொடு மடியும் அன்றே!	6.26.74<br/>
<br/>
'பாசமோ, மலரின் மேலோன் பெரும் படைக் கலமோ, பண்டை<br/>
ஈசனார் படையோ, மாயோன் நேமியோ, யாதோ, இன்னும்<br/>
வீச நீர் விரும்புகின்றீர்? அதற்கு நாம் வெருவி, சாலக்<br/>
கூசினோம்; போதும் போதும்; கூற்றினார் குறுக வந்தார்.	6.26.75<br/>
<br/>
'வரங்கள் நீர் உடையவாறும், மாயங்கள் வல்லவாறும்,<br/>
பரம் கொள் வானவரின் தெய்வப் படைக்கலம் படைத்தவாறும்<br/>
உரங்கேளாடு உன்னி அன்றோ, உம்மை நாம் உயிரினோடும்<br/>
சிரம் கொளத் துணிந்தது? அன்னது உண்டு; அது திறம்பினோமோ?	6.26.76<br/>
<br/>
'விடம் துடிக்கின்ற கண்டத்து அண்ணலும், விரிஞ்சன் தானும்,<br/>
படம் துடிக்கின்ற நாகப் பாற்கடல் பள்ளியானும்,<br/>
சடம் துடிக்கிலராய் வந்து தாங்கினும், சாதல் திண்ணம்;<br/>
இடம் துடிக்கின்றது உண்டே? இருத்திரோ? இயம்புவீரே!	6.26.77<br/>
<br/>
"கொல்வென் " என்று, உன்னைத்தானே குறித்து ஒரு சூளும் கொண்ட<br/>
வில்லி, வந்து அருகு சார்ந்து, உன் சேனையை முழுதும் வீட்டி,<br/>
"வல்லையேல் வா வா " என்று விளிக்கின்றான்; வரிவில் நாணின்<br/>
ஒல் ஒலி, ஐய! செய்யும் ஓமத்துக்கு உறுப்பு ஒன்று ஆமோ?	6.26.78<br/>
<br/>
'மூவகை உலகும் காக்கும் முதலவன் தம்பி பூசல்<br/>
தேவர்கள், முனிவர், மற்றும் திறத்திறத்து உலகம் சேர்ந்தார்,<br/>
யாவரும் காண நின்றார்; இனி இறை தாழ்ப்பது என்னோ?<br/>
சாவது சரதம் அன்றோ? ' என்றனன், தருமம் காப்பான்.	6.26.79<br/>
<br/>
இந்திரசித்து வெகுண்டு அனுமன் முதலியோரை இகழ்ந்துரைத்தல்<br/>
<br/>
அன்ன வாசகங்கள் கேளா, அனல் உயிர்த்து, அலங்கல் பொன் தோள்<br/>
மின் உக, பகு வாய் ஊடு வெயில் உக, நகைபோய் வீங்க,<br/>
'முன்னரே வந்து இம் மாற்றம் மொழிகின்றீர் 'மொழிந்த மாற்றம்<br/>
என்னதோ நீயிர் என்னை இகழ்ந்தது என்று இனைய சொன்னான்.	6.26.80<br/>
<br/>
மூண்ட போர்தோறும் பட்டு முடிந்தநீர், முறையின் தீர்ந்து<br/>
மீண்டபோது அதனை எல்லாம் மறத்திரோ? விளிதல் வேண்டி<br/>
'ஈண்டவா 'என்னா நின்றீர்; இத்தனை பேரும் பட்டு<br/>
மாண்டபோது, உயிர் தந்தீயும் மருந்து வைத்தனையோ மான?	6.26.81<br/>
<br/>
'இலக்குவன் ஆக, மற்றை இராமனே ஆக, ஈண்டு<br/>
விலக்குவர் எல்லாம் வந்து விலக்குக; குரங்கின் வெள்ளம்<br/>
குலக்குலம் ஆக மாளும் கொற்றமும், மனிதர் கொள்ளும்<br/>
அலக்கணும், முனிவர் தம்மோடு அமரரும் காண்பர் அன்றே.	6.26.82<br/>
<br/>
'யானுடை வில்லும், என் பொன் தோள்களும், இருக்க இன்னும்<br/>
ஊனுடை உயிர்கள் யாவும் உய்யுமோ 'ஒளிப்பு இலாமல்?<br/>
கூனுடைக் குரங்கினோடு மனிதரைக் கொன்று, சென்று அவ்<br/>
வானினும் தொடர்ந்து கொல்வென்; மருந்தினும் உய்ய மாட்டீர்.	6.26.83<br/>
<br/>
'வேட்கின்ற வேள்வி இன்று பிழைத்தது; "வென்றோம் " என்று<br/>
கேட்கின்ற வீரம் எல்லாம் கிளத்துவீர்! கிளத்தல் வேண்டா;<br/>
தாழ்க்கின்றது இல்லை; உம்மைத் தனித்தனி தலைகள் பாறச்<br/>
சூழ்க்கின்ற வீரம் என்கைச் சரங்களாய்த் தோன்றும் அன்றே.	6.26.84<br/>
<br/>
'மற்று எலாம் நும்மைப் போல வாயினால் சொல்ல மாட்டேன்;<br/>
வெற்றிதான் இரண்டு தந்தீர்; விரைவது வெல்லக் கொல்லாம்?<br/>
உற்று நான் உருத்த காலத்து ஒருமுறை எதிரே நிற்கக்<br/>
கற்றிரோ? இன்னம் மாண்டு கிடத்திரோ? கடத்திரோதான்?	6.26.85<br/>
<br/>
இந்திரசித்து, போர் செய்தற்கு ஆயத்தனாகித் தேரேறி வில்நாண் எறிந்து போர்ச்சங்கினை ஊதுதல்<br/>
<br/>
'நின்மின்கள்; நின்மின்! 'என்னா, நெருப்பு எழ விழித்து, நீண்ட<br/>
மின்மின்கொள் கவசம் இட்டான்; வீக்கினான், தூணி; வீரப்<br/>
பொன் மின்கொள் கோதை கையில் பூட்டினான்; பொறுத்தான், போர்வில்;<br/>
எல் மின்கொள் வயிரத் திண்தேர் ஏறினான்; எறிந்தான் நாணி;	6.26.86<br/>
<br/>
ஊதினான் சங்கம்; வானத்து ஒண்தொடி மகளிர் ஒண்கண்<br/>
மோதினார்; 'கணத்தின் முன்னே முழுவதும் முருங்க முற்றக்<br/>
காதினான் 'என்ன, வானோர் கலங்கினார்; கயிலை யானும்,<br/>
போதினான்தானும், 'இன்று புகுந்தது பெரும்போர் 'என்றார	6.26.87<br/>
<br/>
பின் விளைவு எண்ணித் தேவர்கள் வாட்டமுறுதல்<br/>
<br/>
'இழைத்த பேர் யாகம் தானே யாம் செய்த தவத்தினாலே<br/>
பிழைத்தது; பிழைத்ததேனும், வானரம் பிழைக்கல் ஆற்றா;<br/>
அழைத்தது விதியேகொல் என்று அஞ்சினார்; அம்பினாலே<br/>
உழைத்தது காண்கின்றோம் 'என்று, உணங்கினார், உம்பர் உள்ளார்.	6.26.88<br/>
<br/>
குரங்குகள், இந்திரசித்தின் நாணொலி கேட்டு நிலை குலைந்தோடுதலும் அனுமன் மலையினைப் பறித்து எதிர்த்தலும்<br/>
<br/>
நாண்தொழில் ஓசை வீசிச் செவிதொறும் நடத்தலோடும்,<br/>
ஆண் தொழில் மறந்து, கையின் அடுக்கிய மரனும் கல்லும்<br/>
மீண்டன மறிந்து, சோர விழுந்தன; விழுந்த, 'மெய்யே<br/>
மாண்டனம் 'என்றே உன்னி, இரிந்தன, குரங்கின் மாலை.	6.26.89<br/>
<br/>
படைப் பெருந்தலைவர் நின்றார்; அல்லவர், இறுதி பற்றும்<br/>
அடைப்ப அருங்காலக் காற்றால் ஆற்றலது ஆகிக் கீறிப்<br/>
புடை, திரிந்து ஓடும் வேலைப் புனல் என, இரியலுற்றார்;<br/>
கிடைத்த போர் அனுமன் ஆண்டு, ஓர் நெடுங்கிரி கிழித்துக் கொண்டான்.	6.26.90<br/>
<br/>
இந்திரசித்து வீரவுரை பகர்ந்து அனுமனுடன் பொருதல்<br/>
<br/>
'நில், அடா! நில்லு நில்லு! நீ, அடா! வாசி பேசிக்<br/>
கல் எடாநின்றது, என்னைப் போர்க்களத்து, அமரர் காண,<br/>
கொல்லலாம் என்றோ? நன்று; குரங்கு என்றால் கூடும் அன்றே?<br/>
நல்லை; போர், வாவா 'என்றான் நமனுக்கு நமனாய் நின்றான்.	6.26.91<br/>
<br/>
வில் எடுத்து உருத்து நின்ற வீரருள் வீரன் நேரே,<br/>
கல் எடுத்து, எறிய வந்த அனுமனைக் கண்ணின் நோக்கி,<br/>
'மல் எடுத்து உயர்ந்த தோளாற்கு என்கொலோ வலியது? 'என்னா<br/>
சொல் எடுத்து, அமரர் சொன்னார்; தாதையும் துணுக்கம் உற்றான்.	6.26.92<br/>
<br/>
வீசினன் வயிரக் குன்றம், வெம் பொறிக் குலங்கள் விண்ணின்<br/>
ஆசையின் நிமிர்ந்து செல்ல, 'ஆயிரம் உரும் ஒன்றாகப்<br/>
பூசின பிழம்பு இது 'என்ன, வரும் அதன் புரிவை நோக்கி,<br/>
கூசின, உலகம் எல்லாம்; குலைந்தது அவ் அரக்கர் கூட்டம்.	6.26.93<br/>
<br/>
குண்டலம் நெடுவில் வீச, மேருவின் குவிந்த தோளான்,<br/>
அண்டமும் குலுங்க ஆர்த்து, மாருதி, அசனி அஞ்ச,<br/>
விண் தலத்து எறிந்த குன்றம் வெறுந் துகள் ஆகி வீழக்<br/>
கண்டனன்; எய்த தன்மை கண்டிலர், இமைப்பு இல் கண்ணார்.	6.26.94<br/>
<br/>
இந்திரசித்து ஏவிய அம்புகளால் அனுமன் அயர்தல்<br/>
<br/>
மாறு ஒரு குன்றம் வாங்கி மறுகுவான் மார்பில், தோளில்,<br/>
கால்தரு காலில், கையில், கழுத்தினில், நுதலில், கண்ணில்,<br/>
ஏறின என்ப மன்னோ எரிமுகக் கடவுள் வெம்மை<br/>
சீறின பகழிமாரி, தீக்கடு விடத்தின் தோய்ந்த.	6.26.95<br/>
<br/>
வெதிர் ஒத்த சிகரக் குன்றின் மருங்கு உற விளங்கலாலும்,<br/>
எதிர் ஒத்த இருளைக் கீறி எழுகின்ற இயற்கையாலும்,<br/>
கதிர் ஒத்த பகழிக் கற்றை கதிர் ஒளி காட்டலாலும்,<br/>
உதிரத்தின் செம்மை யாலும், உதிக்கின்ற கதிரோன் ஒத்தான்.	6.26.96<br/>
<br/>
எதிர்த்துப் போர் செய்ய வந்த அங்கதன் முதலியோரை நோக்கிய இந்திரசித்து, இலக்குவன் எங்குள்ளான் என வினவுதல்<br/>
<br/>
ஆயவன் அயர்தலோடும், அங்கதன் முதல்வர் ஆனோர்,<br/>
காய்சினம் திருகி, வந்து கலந்துளார் தம்மைக் காணா,<br/>
'நீயிர்கள் நின்மின் நின்மின், இருமுறை நெடிய வானில்<br/>
போயவன் எங்கே நின்றான்? ' என்றனன், பொருள் செயாதான்.	6.26.97<br/>
<br/>
வெம்பினர் பின்னும் மேன்மேற் சேறலும் வெகுண்டு, 'சீயம்<br/>
தும்பியைத் தொடர்வது அல்லால், குரங்கினைத் தொடர்வது உண்டோ?<br/>
அம்பினை மாட்டி, என்னே? சிறிது போர் ஆற்ற வல்லான்<br/>
தம்பியைக் காட்டித் தாரீர்; சாதிரோ, சலத்தின்? 'என்றான்.	6.26.98<br/>
<br/>
'அனுமனைக் கண்டிலீரோ? அவனினும் வலியிரோ? என்<br/>
தனு உளதன்றோ? தோளின் அவ் வலி தவிர்ந்தது உண்டோ!<br/>
இனம் முனை தீர்கிலீரோ? எவ் வலி ஈட்டி வந்தீர்?<br/>
மனிதனைக் காட்டி, நும்தம் மலைதொறும் வழிக் கொளீரே. '	6.26.99<br/>
<br/>
இலக்குவன் மேற்சென்ற இந்திரசித்தினை எதிர்த்து வானரர் வலியழிதல்<br/>
<br/>
என்று உரைத்து இளவல் தன்மேல் எழுகின்ற இயற்கை நோக்கி,<br/>
குன்றமும் மரமும் வீசிக் குறுகினார்; குழாங்கள் தோறும்<br/>
சென்றன பகழி மாரி, மேருவை உருவித் தீர்வ,<br/>
ஒன்று அல, கோடி கோடி நுழைந்தன; வலியும் ஓய்ந்தார்.	6.26.100<br/>
<br/>
வீடணன், விரைந்தழெுக என்றவாறு இலக்குவன் இந்திரசித்தின்மேல் போருக்கு முந்துதல்<br/>
<br/>
'படுகின்றது அன்றோ, மற்று உன் பெரும் படை? பகழி மாரி<br/>
விடுகின்றது அன்றோ, வென்றி அரக்கனாம் காள மேகம்?<br/>
இடுகின்ற வேள்வி மாண்டது; இனி, அவன் பிழைப்பு உறாமே<br/>
முடுகு 'என்றான், அரக்கன் தம்பி; நம்பியும் சென்று மூண்டான்.	6.26.101<br/>
<br/>
வந்தான் நெடுந்தகை மாருதி, மயங்கா முகம் மலர்ந்தான்,<br/>
'எந்தாய்! கடிது ஏறாய், எனது இருதோள்மிசை 'என்றான்;<br/>
'அந்தாக 'என்று உவந்து, ஐயனும் அமைவு ஆயினன் 'இமையோர்<br/>
சிந்தாகுலம் துறந்தார்; அவன் நெடுஞ் சாரிகை திரிந்தான்.	6.26.102<br/>
<br/>
இந்திரசித்தும் இலக்குவனும் பெரும்போர் புரிதல்<br/>
<br/>
'கார் ஆயிரம் உடன் ஆகிய ' எனல் ஆகிய கரியோன்,<br/>
ஓர் ஆயிரம் பரிபூண்டது ஓர் உயர் தேர்மிசை உயர்ந்தான்;<br/>
நேர் ஆயினர் இருவோர்களும்; நெடுமாருதி, நிமிரும்<br/>
போர் ஆயிரம் உடையான் என, திசை எங்கணும் பெயர்ந்தான்.	6.26.103<br/>
<br/>
தீ ஒப்பன, உரும் ஒப்பன, உயிர் வேட்டன திரியும்<br/>
பேய் ஒப்பன, பசி ஒப்பன, பிணி ஒப்பன, பிழையா<br/>
மாயக் கொடுவினை ஒப்பன; மனம் ஒப்பன, கழுகின்<br/>
தாய் ஒப்பன, சில வெங்கணை துரந்தான் துயில் துறந்தான்.	6.26.104<br/>
<br/>
அவ் அம்பினை அவ் அம்பினின் அறுத்தான், இகல் அரக்கன்;<br/>
'எவ் அம்பு இனி உலகத்து உள? ' என்னும்படி எய்தான்<br/>
வெவ் அம்பரம், வையம், திசை, மலை, வேலைகள், பிறவும்,<br/>
வவ்வும் கடையுக மாமழை பொழிகின்றது மான.	6.26.105<br/>
<br/>
ஆயோன், நெடுங் குருவிக் குலம் எனலாம் சில அம்பால்<br/>
போய் ஓவிடத் துரந்தான்; அவை 'பொறியோ 'என, மறிய,<br/>
தூயோனும், அத்துணை வாளிகள் தொடுத்தான், அவை தடுத்தான்;<br/>
தீயோனும், அக்கணத்து, ஆயிரம் நெடுஞ் சாரிகை திரிந்தான்.	6.26.106<br/>
<br/>
கல்லும், நெடுமலையும், பலமரனும், கடைகாணும்<br/>
புல்லும் சிறு பொடியும் இடை தெரியாவகை, புரியச்<br/>
செல்லும் நெறிதொறும் சென்றன தறெு கால்புரை மறவோன்<br/>
சில்லின் முதிர்தேரும், சின வயமாருதி தாளும்.	6.26.107<br/>
<br/>
இருவீரரும், 'இவன் இன்னவன், இவன் இன்னவன் 'என்னச்<br/>
செருவீரரும் அறியாவகை திரிந்தார், கணை சொரிந்தார்;<br/>
'ஒரு வீரரும் இவர் ஒக்கிலர் ' என, வானவர் உவந்தார்;<br/>
பொரு வீரையும் பொரு வீரையும் பொருதால் எனப் பொருதார்.	6.26.108<br/>
<br/>
'விண் செல்கில, செல்கின்றன விசிகம் 'என, இமையோர்<br/>
கண் செல்கில; மனம் செல்கில : கணிதம் உறும் எனின், ஓர்<br/>
எண் செல்கில; நெடுங்கால வன் இடை செல்கிலன், உடல்மேல்<br/>
புண்செய்வன அல்லால், ஒரு பொருள் செல்வன தெரியா.	6.26.109<br/>
<br/>
எரிந்து ஏறின, திசை யாவையும்; இடி ஆம் எனப் பொடியாய்<br/>
நெரிந்து ஏறின, நெடுநாண் ஒலி; படர் வான் நிறை உருமின்<br/>
சொரிந்து ஏறின சுடுவெங்கணை; தொடுந் தாரகை முழுதும்<br/>
கரிந்து ஏறின, உலகு யாவையும், கனல் வெம்புகை கதுவ.	6.26.110<br/>
<br/>
வெடிக்கின்றன, திசை யாவையும், விழுகின்றன, இடிவந்து<br/>
இடிக்கின்றன, சிலைநாண் ஒலி; இருவாய்களும் எதிராக்<br/>
கடிக்கின்றன, கனல் வெம் கணை, கலி வான் உற விசைமேல்<br/>
பொடிக்கின்றன, பொறி வெம் கனல்; இவை கண்டனர் புலவோர்.	6.26.111<br/>
<br/>
கடல் வற்றின; மலை உக்கன; பருதிக் கனல் கதுவுற்று<br/>
உடல் வற்றின; மரம், உற்றன கனல் பட்டன; உதிரம்<br/>
சுடர் வற்றின; சுறு மிக்கது; துணிபட்டு உதிர்கணையின்,<br/>
திடர் பட்டது, பரவை குழி; திரிவுற்றது புவனம்.	6.26.112<br/>
<br/>
எரிகின்றன அயில் வெம் கணை இரு சேனையும் இரியத்<br/>
திரிகின்றன, புடை நின்றில, திசை சென்றன; சிதறிக்<br/>
கரி பொன்றின; பரி மங்கின; கவி சிந்தின; கடல் போல்<br/>
சொரிகின்றன, பொரு செம்புனல்; தொலைகின்றனர், கொலையால்.	6.26.113<br/>
<br/>
புரிந்து ஓடின; பொரிந்து ஒடின; புகைந்து ஓடின; புகை போய்<br/>
எரிந்து ஓடின; கரிந்து ஓடின; இடம் ஓடின; வலமே<br/>
திரிந்து ஓடின; பிரிந்து ஓடின; செறிந்து ஓடின; திசைமேல்<br/>
சரிந்து ஓடின கருங் கோளரிக்கு இளையான் விடு சரமே.	6.26.114<br/>
<br/>
நீர் ஒத்தன; நெருப்பு ஒத்தன; பொருப்பு ஒத்தன; நிமிரும்<br/>
கார் ஒத்தன; உரும் ஒத்தன; கடல் ஒத்தன; கதிரோன்<br/>
தேர் ஒத்தன; விடைமேலவன் சிரிப்பு ஒத்தன; உலகின்<br/>
வேர் ஒத்தன; செரு ஒத்து இகல் அரக்கன் விடு விசிகம்.	6.26.115<br/>
<br/>
ஏமத் தடங் கவசத்து இகல் அகலத்தன; இருவோர்<br/>
வாமப் பெருந்தோள் மேலன; வதனத்தன; வயிரத்<br/>
தாமத்துணைக் குறங்கோடு இரு சரணத்தன, தம் தம்<br/>
காமக் குல மட மங்கையர் கடைக்கண் என, கணைகள்.	6.26.116<br/>
<br/>
'எந்நாளினின், எத்தேவர்கள், எத் தானவர், எவரே,<br/>
அன்னார் செரு விளைத்தார்? ' என, இமையோர் எடுத்து ஆர்த்தார்;<br/>
பொன் ஆர் சிலை இரு கால்களும், ஒருகால் பொறை உயிரா,<br/>
முன்நாளினில் இரண்டாம் பிறை முளைத்தால் என வளைத்தார்.	6.26.117<br/>
<br/>
வேகின்றன உலகு இங்கு இவர் விடுகின்றன விசிகம்<br/>
போகின்றன, சுடர் வெந்தன; இமையோர்களும் புலர்ந்தார்;<br/>
'ஆகின்றது ஒர் அழிகாலம் இது ஆம், அன்று 'என அயிர்த்தார்;<br/>
நோகின்றன திசை யானைகள், செவி நாண் ஒலி நுழைய.	6.26.118<br/>
<br/>
மீன் உக்கது, நெடு வானகம்; வெயில் உக்கது, சுடரும்;<br/>
மான் உக்கது, முழு வெண்மதி மழை உக்கது, வானம்;<br/>
தான் உக்கது, குல மால் வரை; தரை உக்கது; தகைசால்<br/>
ஊன் உக்கது, எவ் உலகத்தினும் உள ஆயினம் உயிரும்.	6.26.119<br/>
<br/>
அக்காலையின் அயில்வெங்கணை ஐ ஐந்து புக்கு அழுந்த,<br/>
திக்கு ஆசு அற வென்றான் மகன் இளங்கோ உடல் செறித்தான்;<br/>
கைக் கார்முகம் வளையச் சில கனல் வெங்கணை, கவசம்<br/>
புக்கு, ஆகமும் கழன்று ஓடிட, இளங் கோளரி பொழிந்தான்.	6.26.120<br/>
<br/>
தெரிந்தான் சில சுடர் வெங்கணை, தேவேந்திரன் சினமா<br/>
இரிந்து ஓடிடத் துரந்து ஓடின, இமையோரையும் முன்நாள்<br/>
அரிந்து ஓடின, எரிந்து ஓடின, அவை கோத்து, அடல் அரக்கன்<br/>
சொரிந்தான், உயர் நெடு மாருதி தோள்மேலினில் தோன்ற.	6.26.121<br/>
<br/>
குருதிப் புனல் சொரிய, குணம் குணிப்பு இல்லவன், குணபால்<br/>
பருதி படி பொலிவுற்றதை இளங் கோளரி பார்த்தான்;<br/>
ஒரு திக்கிலும் பெயராவகை, அவன் தேரினை உதிர்த்தான்;<br/>
'பொருது இக்கணம் வென்றான் 'என, சரமாரிகள் பொழிந்தான்.	6.26.122<br/>
<br/>
அத்தேர் அழிந்தது நோக்கிய இமையோர் எடுத்து ஆர்த்தார்;<br/>
முத்தேவரும் உவந்தார்; அவன், உரும் ஏறு என முனிந்தான்,<br/>
தத்தா; ஒரு தடந்தேரினைத் தொடர்ந்தான், சரம் தலைமேல்<br/>
பத்து ஏவினன்; அவை பாய்தலின், இளம் கோளரி பதைத்தான்.	6.26.123<br/>
<br/>
பதைத்தான், உடல் நிலைத்தான், சில பகுவாய் அயில் பகழி<br/>
விதைத்தான்; அவன் விலக்காதமுன், விடைமேல் வரு விமலன்,<br/>
மதத்தால் எதிர்வரு காலனை ஒரு காலுற மருமத்து<br/>
உதைத்தால் என, தனித்து ஓர் கணை அவன் மார்பிடை உய்த்தான்.	6.26.124<br/>
<br/>
கவசத்தையும் நெடு மார்பையும் கழன்று அக்கணை கழிய,<br/>
அவசத் தொழில் அடைந்தான்; அதற்கு இமையோர் எடுத்து ஆர்த்தார்;<br/>
திவசத்து எழு கதிரோன் எனத் தெரிகின்றது ஓர் கணையால்<br/>
துவசத்தையும் துணித்தே, அவன் மணித் தோளையும் தொளைத்தான்	6.26.125<br/>
<br/>
உள் ஆடிய உதிரம் புனல் கொழுந் தீ என ஒழுக,<br/>
தள்ளாடிய வடமேருவின் சலித்தான்; உடல் தரித்தான்;<br/>
தொள்ளாயிரம் கடும் போர்க் கணை துரந்தான்; அவை, சுடர் போய்<br/>
விள்ளா நெடுங் கவசத்து இடை நுழையாது உக, வெகுண்டான்.	6.26.126<br/>
<br/>
மறித்து ஆயிரம் வடிவெங்கணை, மருமத்தினை மதியாக்<br/>
குறித்து, ஆயிரம் பரித்தேரவன் விடுத்தான்; அவை குறி பார்த்து<br/>
இறுத்தான், நெடுஞ் சரத்தால், ஒரு தனி நாயகற்கு இளையோன்;<br/>
செறித்தான் உடல் சில பொன் கணை, சிலை நாண் அறத் தெரித்தான்.	6.26.127<br/>
<br/>
'வில் இங்கு இது நெடுமால் சிவன் எனும் மேலவர் தனுவே<br/>
கொல்? 'என்று கொண்டு அயிர்த்தான்; நெடுங் கவசத்தையும் குலையாச்<br/>
செல்லுங் கடுங்கணை யாவையும் சிதையாமையும் தெரிந்தான்;<br/>
வெல்லும்தரம் இல்லாமையும் அறிந்தான், அகம் மெலிந்தான்.	6.26.128<br/>
<br/>
இந்திரசித்து மெலிவுற்றமையை யறிந்த வீடணன் இலக்குவனுக்கு அதனைத் தெரிவித்தல்<br/>
<br/>
அத்தன்மையை அறிந்தான் அவன் சிறுதாதையும், அணுகா,<br/>
முத்தன் முகம் நோக்கா, 'ஒரு மொழி கேள் 'என மொழிவான்,<br/>
'எத்தன்மையும் இமையோர்களை வென்றான் இகல் கண்டாய்!<br/>
பித்தன் மகன் தளர்ந்தான்; இனிப் பிழையான் 'எனப் பகர்ந்தான்.	6.26.129<br/>
<br/>
இந்திரசித்து ஏவிய படைக்கலங்களை ஏற்ற கணைகளால் இலக்குவன் விலக்குதல்<br/>
<br/>
கூற்றின்படி கொதிக்கின்ற அக் கொலை வாள் எயிற்று அரக்கன்,<br/>
ஏற்றும் சிலை நெடுநாண் ஒலி உலகு ஏழினும் எய்த,<br/>
சீற்றம் தலைத்தலை சென்று உற, 'இது தீர் 'எனத் தெரியா,<br/>
காற்றின் படை தொடுத்தான்; அவன் அதுவே கொடு காத்தான்.	6.26.130<br/>
<br/>
அனலின் படை தொடுத்தான்; அவன் அதுவே கொடு தடுத்தான்;<br/>
புனலின் படை தொடுத்தான்; அவன் அதுவே கொடு பொறுத்தான்;<br/>
கனல் வெங் கதிரவன் வெம்படை துரந்தான், மனம் கரியான்;<br/>
சினவெந் திறல் இளங் கோளரி அதுவே கொடு தீர்த்தான்.	6.26.131<br/>
<br/>
இந்திரசித்து அயன் படை தொடுத்தானாக இலக்குவன் அப்படையினையே தொடுத்து அதனை அழித்தல்<br/>
<br/>
'இது காத்திகொல்? 'என்னா, எடுத்து, இசிகப்படை எய்தான்;<br/>
அது காப்பதற்கு அதுவே உளது என்னா, தொடுத்து அமைந்தான்;<br/>
செதுகாப் படை தொடுப்பேன் என நினைந்தான், திசை முகத்தோன்<br/>
முதுமாப்படை துரந்தான், 'இனி முடிந்தாய் 'என மொழிந்தான்.	6.26.132<br/>
<br/>
வானின்தலை நின்றார்களும் மழுவாளியும், மலரோன்<br/>
தானும், முனிவரரும், பிற தவத்தோர்களும், அறத்தோர்<br/>
கோனும், பிறபிற தேவர்கள் குழுவும், மனம் குலைந்தார்;<br/>
'ஊனம், இனி இலது ஆகுக இளங்கோக்கு 'என உரைத்தார்.	6.26.133<br/>
<br/>
ஊழிக்கடை இறுதி தலை, உலகு யாவையும் உண்ணும்<br/>
ஆழிப் பெருங்கனல் தன் ஒரு சுடர் என்னவும் ஆகாப்<br/>
பாழிச் சிகை பரப்பித் தனி படர்கின்றது பார்த்தான்<br/>
ஆழித் தனிமுதல் நாயகற்கு இளையான் அது மதித்தான்.	6.26.134<br/>
<br/>
'மாட்டான் இவன், மலரோன்படை முதற்போது தன் வலத்தால்<br/>
மீட்டான் அலன்; தடுத்தான் அலன்; முடிந்தான் 'என, விட்டான்;<br/>
'காட்டாது இனிக் கரந்தால், அது கருமம் அலது 'என்னா,<br/>
'தாள் தாமரை மலரோன் படை தொடுப்பேன் 'எனச் சமைந்தான்.	6.26.135<br/>
<br/>
'நன்று ஆகுக உலகுக்கு 'என முதலோன்மொழி நவின்றான்;<br/>
'பின்றாதவன் உயிர்மேற் செலவு ஒழிக 'என்பது பிடித்தான்;<br/>
'ஒன்றாக இம் முதலோன்படை தனை மாய்க்க 'என்று உரைத்தான்;<br/>
நின்றான், அது துரந்தான்; அவன் நலம் வானவர் நினைத்தார்	6.26.136<br/>
<br/>
'தான் விட்டது மலரோன் படை எனின், மற்று இடை தருமே?<br/>
வான் விட்டதும், மண் விட்டதும், மறவோன் உடல் அறுமே,<br/>
'தேன் விட்டிடு மலரோன் படை தீர்ப்பாய் 'எனத் தெரிந்தான்;<br/>
'ஊன் விட்டவன் மறம் விட்டிலன் ' என, வானவர் உவந்தார்.	6.26.137<br/>
<br/>
உருமேறு வந்து எதிர்ந்தால், அதன் எதிரே நெருப்பு உய்த்தால்,<br/>
வரும் ஆங்கது தவிர்ந்தால் என, மறவோன் படை மாய,<br/>
திருமால் தனக்கு இளையான் படை உலகு ஏழையும் தீய்க்கும்<br/>
அருமாகனல் எனநின்றது, விசும்பு எங்கணும் ஆகி.	6.26.138<br/>
<br/>
படை அங்கு அது படரா வகை, பகலோன் குல மருமான்,<br/>
இடை ஒன்று அது தடுக்கும்படி செந்தீஉக எய்தான்,<br/>
தொடை ஒன்றினை, கணைமீமிசைத் துறுவாய் இனி 'என்றான்;<br/>
விடம் ஒன்றுகொடு ஒன்று ஈர்ந்தது போல் தீர்ந்தது, வேகம்.	6.26.139<br/>
<br/>
தேவர்களது மகிழ்ச்சியும் சிவபெருமான் இராம இலக்குவரது பிறப்பின் உண்மையினை விளக்குதலும்<br/>
<br/>
விண்ணோர் அது கண்டார், 'வய வீரர்க்கு இனி மேன்மேல்<br/>
ஒண்ணாதன உளவோ? 'என மனம் தேறினர், உவந்தார்;<br/>
கண்ணார் நுதல் பெருமான், 'இவர்க்கு அரிதோ? 'எனக் கடைபார்த்து,<br/>
'எண்ணாது இவை பகர்ந்தீர்; பொருள் கேளீர்! 'என இசைத்தான்.	6.26.140<br/>
<br/>
'நாராயண நரர் என்று இவர் உளராய், நமக்கு எல்லாம்<br/>
வேராய், முழு முதல் காரணப் பொருளாய், வினை கடந்தார்;<br/>
ஆராயினும் தெரியாதது ஒர் நெடு மாயையின் அகத்தார்;<br/>
பாராயண மறை நான்கையும் கடந்தார்; இவர் பழையோர்.	6.26.141<br/>
<br/>
"அறத்தாறு அழிவு உளது ஆம் " என, அறிவும் தொடர்ந்து அணுகாப்<br/>
புறத்தார், புகுந்து அகத்தார் எனப் பிறந்தார், அது புரப்பார்;<br/>
மறத்தார் குலம் முதல் வேர் அற மாய்ப்பான், இவண் வந்தார்;<br/>
திறத்தால் அதுதெரிந்து, யாவரும் தெரியாவகை திரிவார்.	6.26.142<br/>
<br/>
"உயிர்தோறும் உற்றுளன், தோத்திரத்து ஒருவன் " என உரைக்கும்<br/>
அயிராநிலை உடையான் இவன்; அவன், இவ் உலகு அனைத்தும்<br/>
தயிர்தோய் பிரை எனல் ஆம் வகை கலந்து, ஏறிய தலைவன்;<br/>
பயிராதது ஒர் பொருள் இன்னது என்று உணர்வீர்; இது பரமால்.	6.26.143<br/>
<br/>
'நெடும் பாற்கடல் கிடந்தாரும், பண்டு, இவர்; நீர் குறை நேர,<br/>
விடும்பாக்கியம் உடையார்களைக் குலத்தோடு அற வீட்டி,<br/>
இடும்பாக்கியத்து அறம் காப்பதற்கு இசைந்தார் 'என இது எலாம்,<br/>
அடும்பு ஆக்கிய தொடைச் செஞ்சடை முதலோன் பணித்து அமைந்தான்.	6.26.144<br/>
<br/>
உண்மையினை அறிவுறுத்திய சிவபெருமானைத் தேவர்கள் தொழுது போற்றுதல்<br/>
<br/>
'அறிந்தே, இருந்து அறியேம், அவன் நெடு மாயையின் அயர்ப்பேம்;<br/>
பிறிந்தேம் இனி முழுது ஐயமும்; பெருமான் உரை பிடித்தோம்;<br/>
எறிந்தேம் பகைமுழுதும்; இனித் தீர்ந்தேம், இடர் கடந்தேம்;<br/>
செறிந்தோர் வினைப் பகைவா! ' எனத்தொழுதார், நெடுந்தேவர்.	6.26.145<br/>
<br/>
மாயோன் படையினை இந்திரசித்து ஏவுதலும் இலக்குவன், தன்னைத் திருமாலாகத் தியானித்த அளவில் அது விலகிப் போதலும்<br/>
<br/>
மாயோன் நெடும்படை வாங்கிய வளைவாள் எயிற்று அரக்கன்,<br/>
'நீயோ இது தடுத்தாய் எனின், நினக்கு ஆர் எதிர் நிற்பார்?<br/>
போயோ விசும்பு அடைவாய்? இது பிழையாது 'எனப் புகலா,<br/>
தூயோன்மிசை, உலகு யாவையும் தடுமாறிட, துரந்தான்.	6.26.146<br/>
<br/>
சேமித்தனர் இமையோர்தமை, சிரத்து ஏந்திய கரத்தால்;<br/>
ஆம் இத் தொழில், பிறர் யாவரும் அடைந்தார்; பழுது அடையாக்<br/>
காமிப்பது முடிவிப்பது, படர்கின்றது கண்டான்;<br/>
'நேமித் தனி அரி, தான் 'என நினைந்தான், எதிர் நடந்தான்.	6.26.147<br/>
<br/>
தீக்கின்றது இவ் உலகு ஏழையும் எனச் செல்வதும் தெரிந்தான்;<br/>
நீக்கும் தரம் அல்லா முழு முதலோன் என நினைந்தான்;<br/>
மீச் சென்றிலது, அயல் சென்றது, விலங்கா, வலங்கொடு, மேல்<br/>
போய்த்து, அங்கு அது; கனல் மாண்டது புகை வீய்ந்தது, பொதுவே.	6.26.148<br/>
<br/>
ஏத்து ஆடினர், இமையோர்களும் கவியின் குலம் எல்லாம்<br/>
கூத்து ஆடின; அர மங்கையர் குனித்து ஆடினர்; தவத்தோர்<br/>
'காத்தாய் உலகு அனைத்தும் 'எனக் களித்து ஆடினர்; கமலம்<br/>
பூத்தானும் அம் மழுவாளியும் முழு வாய் கொடு புகழ்ந்தார்.	6.26.149<br/>
<br/>
சிவனது படையினை இந்திரசித்து விடுதல்<br/>
<br/>
அவன் அன்னது கண்டான், 'இவன் ஆரோ? 'என அயிர்த்தான்;<br/>
'இவன் அன்னது முதலே உடை இறையோன் என வியவா,<br/>
'எவன் என்னினும் நின்று ஆகுவது இனி எண்ணிலன் 'என்னா,<br/>
'சிவன் நன்படை தொடுத்து ஆருயிர் முடிப்பேன் 'எனத் தெரிந்தான்.	6.26.150<br/>
<br/>
பார்ப்பான் தரும் உலகு யாவையும் ஒரு நாள் ஒருபகலே<br/>
தீர்ப்பான் படை தொடுப்பேன் ' எனத் தெரிந்தான்; அது தெரியா,<br/>
மீப் பாவிய இமையோர் குலம் வெரு உற்றது; 'இப்பொழுதே<br/>
மாய்ப்பான் 'என உலகு யாவையும் மறுகுற்றன, மயங்கா.	6.26.151<br/>
<br/>
'தானே சிவன்தரப் பெற்றது, தவம் நாள்பல உழந்தே;<br/>
தானே, 'பிறர் அறியாதது தந்தேன் 'எனச் சமைந்தான்;<br/>
ஆனால், இவன் உயிர் கோடலுக்கு ஐயம் இலை 'என்னா,<br/>
மேல்நாளும் இதனையே விடின் எதிர் நிற்பவர் இல்லை.	6.26.152<br/>
<br/>
மனத்தால், மலர் புனல் சாந்தமொடு அவி தூபமும் வகுத்தான்;<br/>
நினைத்தான்; 'இவன் உயிர்கொண்டு இவண் நிமிர்வாய் 'என நிமிர்ந்தான்;<br/>
சினத்தால் நெடுஞ்சிலை நாண் தடந் தோள்மேல் உறச் செலுத்தா,<br/>
எனைத்து ஆயது ஒர் பொருளால் இடை தடை இல்லதை விட்டான்.	6.26.153<br/>
<br/>
சிவனது படையினால் தோன்றிய விளைவுகள்<br/>
<br/>
சூலங்களும், மழுவும், சுடு கணையும், கனல் சுடரும்,<br/>
ஆலங்களும், அரவங்களும், அசனிக்குலம் எவையும்,<br/>
காலன்தனது உருவங்களும், கரும்பூதமும், பெரும் பேய்ச்<br/>
சாலங்களும் நிமிர்கின்றன, உலகு எங்கணும் தான் ஆய்.	6.26.154<br/>
<br/>
ஊழிக் கனல் ஒருபால் அத னுடனே தொடர்ந்து உடற்றும்;<br/>
சூழிக் கொடுங் கடுங்காற்று அத னுடனே வர, தூர்க்கும்<br/>
ஏழிற்கும் அப் புறத்தாய் உள பெரும் போர்க்கடல் இழிந்த ஆங்கு<br/>
ஆழித்தலைக் கிடந்தால் என நெடுந்தூங்கு இருள் அடைய.	6.26.155<br/>
<br/>
இரிந்தார் குலநெடுந் தேவர்கள்; இருடிக் குலத்து எவரும்<br/>
பரிந்தார். 'இதுபழுது ஆகிலது, இறுவான் எனும் பயத்தால்;<br/>
நெரிந்து ஆங்கு அழிகுரங்கு உற்றது பகருந்துணை நெடிதே.<br/>
திரிந்தார், இரு சுடரோர்; உலகு ஒரு மூன்று உடன் திரிய.	6.26.156<br/>
<br/>
அதுகண்டு அஞ்சிய வீடணன் இதனை விலக்க இயலுமோ என வினவ இலக்குவன் அதனை நோக்கிச் சிரித்தல்<br/>
<br/>
பார்த்தான் நெடுந்தகை வீடணன், உயிர் கால் உற, பயத்தால்<br/>
வேர்த்தான், 'இது விலக்கும் தரம் உளதோ, முதல் வீரா!<br/>
தீர்த்தா! 'என அழைத்தான்; அதற்கு இளங்கோளரி சிரித்தான்;<br/>
போர்த்தார் அடல் கவிவீரரும், அவன் தாள்நிழல் புகுந்தார்.	6.26.157<br/>
<br/>
அபயம் அடைந்தவர்களை அஞ்சற்க எனக் கையமைத்துத் தானும் சிவன் படையை விட, அது இந்திரசித்தின் படையினை விழுங்குதல்<br/>
<br/>
'அவயம்! உனக்கு அவயம்! 'எனும் அனைவோரையும், 'அஞ்சேல்<br/>
அவயம் உமக்கு அளித்தோம் 'எனத் தன் கைத் தலத்து அமைத்தான்<br/>
'உவயம் உறும் உலகின் பயம் உணர்ந்தேன், இனி ஒழியேன்;<br/>
சிவன் ஐம் முகம் உடையான் படை தொடுப்பேன் 'எனத் தெளிந்தான்.	6.26.158<br/>
<br/>
அப்பொன்படை மனத்தால் நினைந்து, அர்ச்சித்து அதை, 'அழிப்பாய்<br/>
இப்பொன் படைதனை மற்றொரு தொழில் செய்யலை 'என்னா,<br/>
துப்பு ஒப்பது ஒர்கணை கூட்டினன் துரந்தான்; இடை தொடரா<br/>
எப்பொன்படை எவையும் புக விழுங்குற்றது, ஒர் இமைப்பின்.	6.26.159<br/>
<br/>
விண் ஆர்த்தது; மண் ஆர்த்தது, மேலோர் மணிமுரசின்<br/>
கண் ஆர்த்தது, கடல் ஆர்த்தது, மழை ஆர்த்தது, கலையோர்<br/>
எண் ஆர்த்தது, மறை ஆர்த்தது, விசயம் என இயம்பும்<br/>
பெண் ஆர்த்தனள், அறம் ஆர்த்தது, பிறர் ஆர்த்தது பெரிதால்.	6.26.160<br/>
<br/>
இலக்குவனது வன்மையைக் கண்டு திகைப்புற்ற இந்திரசித்து தன் வன்மையால் மேலும் அம்புகளைச் செலுத்துதல்<br/>
<br/>
இறு காலையின் உலகு யாவையும் அவிப்பான் இகல் படையை,<br/>
மறுகா வகை வலித்தான், அது வாங்கும்படி வல்லான்;<br/>
தறெுகாலனின் கொடியோனும், மற்று அதுகண்டு, அகம் திகைத்தான்;<br/>
அறுகால்வயக் கவிவீரரும் அரி என்பதை அறிந்தார்.	6.26.161<br/>
<br/>
'தெய்வப்படை பழுது உற்றது எனக் கூசுதல் சிதைவால்;<br/>
எய் வித்தகம் உளது; அன்னது பிழையாது 'என இசையா,<br/>
கைவித்தகம் அதனால் சில கணை வித்தினன்; அவையும்<br/>
மொய்வித்தகன் தடந்தோளினும் நுதற் சூட்டினும் மூழ்க.	6.26.162<br/>
<br/>
வெய்யோன் மகன்முதல் ஆகிய விறலோர், மிகு திறலோர்,<br/>
கை ஓய்வு இலர், மலைமாரியின் நிருதக் கடல் கடப்பார்;<br/>
'உய்யார் 'என வடி வாளிகள் சதகோடிகள் உய்த்தான்.<br/>
செய்யோன் அயல் தனிநின்ற தன் சிறுதாதையைச் செறுத்தான்.	6.26.163<br/>
<br/>
இலக்குவனது அயலில் நின்ற வீடணனை இந்திரசித்து இகழ்ந்துரைத்தல்<br/>
<br/>
'முரண்தடம் தண்டும் ஏந்தி, மனிசரை முறைமை கூறிப்<br/>
பிரட்டரின் புகழ்ந்து, பேதை அடியரின் தொழுது பின்சென்று,<br/>
இரட்டுறும் முரசம் என்ன, இசைத்ததே இசைக்கின்றாய் ஐப்<br/>
புரட்டுவன் தலையை, இன்று; பழி என ஒழிவென் போலாம்.	6.26.164<br/>
<br/>
'விழிபட, முதல்வர் எல்லாம் வெதும்பினர் ஒதுங்கி வீழ்ந்து<br/>
வழிபட, உலகம் மூன்றும் அடிப்பட வந்த தேனும்,<br/>
அழிபடை தாங்கல் ஆற்றும் ஆடவர், யாண்டும் அஃகாப்<br/>
பழிபட வந்த வாழ்வை யாவரே நயக்கற் பாலார்?	6.26.165<br/>
<br/>
'நீர் உள்ளதனையும் உள்ள மீன் என, நிருதர் எல்லாம்<br/>
வேர் உளதனையும் வீவர், இராவணனோடு; மீளார்;<br/>
ஊர் உளது; ஒருவன் நின்றாய் நீ உளை உறைய; நின்னோடு<br/>
ஆர் உளர் அரக்கர் நிற்பார், அரசு வீற்றிருக்க? ஐயா!	6.26.166<br/>
<br/>
'முந்தைநாள், உலகம் தந்த மூர்த்தி வானோர்கட்கு எல்லாம்<br/>
தந்தையார் தந்தை யாரைச் செரு இடை சாயத் தள்ளி,<br/>
கந்தனார் தந்தை யாரைக் கயிலையோடு ஒருகைக் கொண்ட<br/>
எந்தையார் அரசு செய்வது, இப்பெரும் பலம் கொண்டேயோ?	6.26.167<br/>
<br/>
'பனிமலர்த் தவிசின் மேலோன் பார்ப்பன குலத்துக்கு எல்லாம்<br/>
தனிமுதல் தலைவன் ஆன உன்னை வந்து அமரர் தாழ்வார்;<br/>
மனிதருக்கு அடிமையாய் நீ இராவணன் செல்வம் ஆள்வாய்;<br/>
இனி உனக்கு என்னோ, மானம்? எங்கேளாடு அடங்கிற்று அன்றே.	6.26.168<br/>
<br/>
'சொல்வித்தும், பழித்தும், நுங்கை மூக்கினைத் துணிவித்தோரால்,<br/>
எல்வித்தும் படைக்கை உங்கள் தமையனை எங்கேளாடும்<br/>
கொல்வித்தும், தோற்றுநின்ற கூற்றினார் குலத்தை எல்லாம்<br/>
வெல்வித்தும், வாழும் வாழ்வின் வெறுமையே விழுமிது அன்றே?	6.26.169<br/>
<br/>
'எழுதி ஏர் அணிந்த திண்தோள் இராவணன், இராமன் அம்பால்,<br/>
புழுதியே பாயல் ஆகப் புரண்டநாள், புரண்டுமேல் வீழ்ந்து,<br/>
அழுதியோ? நீயும் கூட ஆர்த்தியோ? அவனை வாழ்த்தித்<br/>
தொழுதியோ? யாதோ, செய்யத் துணிந்தனை? விசயத் தோளாய்!	6.26.170<br/>
<br/>
'ஊனுடை உடம்பின் நீங்கி, மருந்தினால் உயிர்வந்து உய்யும்<br/>
மானிடர் இலங்கை வேந்தைக் கொல்வரே? நீயும் அன்னான்<br/>
தான் உடை செல்வம் துய்க்கத் தகுதியோ? சரத்தினோடும்<br/>
வான் இடைப் புகுதி அன்றே, யான் பழி மறுக்கின்! 'என்றான்.	6.26.171<br/>
<br/>
வீடணன், மறுமொழி பகர்தல்<br/>
<br/>
அவ் உரை அமையக் கேட்ட வீடணன், அலங்கல் மோலி<br/>
செவ்விதின் துளக்கி, மூரல் முறுவலும் தெரிவது ஆக்கி,<br/>
'வெவ்விது பாவம்; சாலத் தருமமே விழுமிது; ஐய;<br/>
இவ் உரை கேட்டி 'என்னா, இனையன விளம்பல் உற்றான்.	6.26.172<br/>
<br/>
'அறம்துணை ஆவது அல்லால், அருநரகு அமைய நல்கும்<br/>
மறம்துணை ஆக, மாயாப் பழியொடும் வாழ மாட்டேன்;<br/>
துறந்திலேன் மெய்ம்மை; எய்தும் பொய்ம்மையே துறப்பது அல்லால்,<br/>
பிறந்திலேன் இலங்கை வேந்தன் பின், அவன் பிழைத்த போதே.	6.26.173<br/>
<br/>
'உண்டிலென் நறவம்; பொய்ம்மை உரைத்திலென்; வலியால் ஒன்றும்<br/>
கொண்டிலென்; மாய வஞ்சம் குறித்திலென்; யாரும் குற்றம்<br/>
கண்டிலர் என்பால்; உண்டே? நீயிரும் காண்டிர் அன்றே?<br/>
பெண்டிரின் திறம்பினாரைத் துறந்தது பிழையிற்று ஆமோ?	6.26.174<br/>
<br/>
"மூவகை உலகும் ஏத்தும் முதலவன், எவர்க்கும் மூத்த<br/>
தேவர்தம் தேவன், தேவி கற்பினின் சிறந்துளாளை<br/>
நோவன செய்தல் தீது '' என்று உரைப்ப, நுன் தாதைசீறி<br/>
'போ 'எனப் போந்தேன்; இன்று நரகதில் பொருந்துவேனோ?	6.26.175<br/>
<br/>
'வெம்மையின் தருமம் நோக்கா வேட்டதே வேட்டு, வீயும்<br/>
உம்மையே புகழும் பூண்க; துறக்கமும் உமக்கே ஆக;<br/>
செம்மையில் பொருந்தி, மேலோர் ஒழுக்கினோடு அறத்தைத் தேறும்<br/>
எம்மையே பழியும் பூண்க; நரகமும் எமக்கே ஆக.	6.26.176<br/>
<br/>
"அறத்தினைப் பாவம் வெல்லாது " என்னும் அது அறிந்து "ஞானத்<br/>
திறத்தினும் உறும் '' என்று எண்ணி, தேவர்க்கும் தேவைச் சேர்ந்தேன்;<br/>
புறத்தினில் புகழே ஆக, பழியொடும் புணர்க, போதச்<br/>
சிறப்பு இனிப் பெறுக; தீர்க ' என்றனன், சீற்றம் தீர்ந்தான்.	6.26.177<br/>
<br/>
'பெறும் சிறப்பு எல்லாம் என்கைப் பிறைமுக வாளி ஒன்றால்<br/>
இறும் சிறப்பு அல்லால், அப்பால் எங்கு இனிப் போவது? 'என்னா,<br/>
தறெும் சிறைக் கலுழன் அன்னது ஒருகணை தெரிந்து, செம்பொன்<br/>
உறும் சுடர்க்கழுத்தை நோக்கி, நூக்கினான், உருமின் வெய்யோன்.	6.26.178<br/>
<br/>
அக் கணை அசனி என்ன அன்று என, ஆலம் உண்ட<br/>
முக்கணான் சூலம் என்ன, முடுகிய முடிவை நோக்கி,<br/>
'இக்கணத்து இற்றான் 'இற்றான் ' என்கின்ற இமையோர் காண,<br/>
கைக்கணை ஒன்றால், வள்ளல், அக்கணை கண்டம் கண்டான்.	6.26.179<br/>
<br/>
கோல் ஒன்று துணிதலோடும், கூற்றுக்கும் கூற்றம் அன்னான்,<br/>
வேல் ஒன்று வாங்கி விட்டான்; வெயில் ஒன்று விழுவது என்ன,<br/>
நாலொன்றும் மூன்றும் ஆன புவனங்கள் நடுங்கலோடும்,<br/>
நூல் ஒன்று வரிவிலானும், அதனையும் நுறுக்கி வீழ்த்தான்.	6.26.180<br/>
<br/>
'வேல்கொடு கொல்லல் உற்றான் ' என்று, ஒரு வெகுளி பொங்க,<br/>
கால்கொடு காலின் கூடிக் கைதொடர் கனகத் தண்டால்,<br/>
கோல்கொளும் ஒருவனோடும், கொடித் தடந்தேரில் பூண்ட<br/>
பால்கொளும் புரவி எல்லாம் படுத்தினான், துடிப்பு மாற.	6.26.181<br/>
<br/>
அழிந்த தேர்மீது நின்றான் ஆயிர கோடி அம்பு<br/>
பொழிந்து, அவன் தோளின் மேலும், இலக்குவன் புயத்தின் மேலும்,<br/>
ஒழிந்தவர் உரத்தின் மேலும் உதிர நீர் வாரி ஓதம்<br/>
அழிந்து இழிந்து ஓட நோக்கி அண்டமும் இரிய ஆர்த்தான்.	6.26.182<br/>
<br/>
ஆர்த்தவன்; அனைய போழ்தின், 'அழிவு இலாத் தேர்கொண்டு அன்றிப்<br/>
போர்த்தொழில் வெல்லல் ஆகாது ' என்பது ஓர் பொருளை உன்னி,<br/>
பார்த்தவர் இமையா முன்னம் 'விசும்பிடைப் படர்ந்தான் 'என்னும்<br/>
வார்த்தையை நிறுத்திப் போனான், இராவணன் மருங்கு புக்கான்.	6.26.183<br/>
---------------- <br/>
<center><h3>
6.27  இந்திரசித்து வதைப் படலம்  9253 – 9323 (71)</h3>
</center>
இந்திரசித்து வானரர் ஐயுற விண்ணிடைக் கரந்து இராவணனை அடைதல்<br/>
<br/>
விண்ணிடைக் கரந்தான் என்பார், வஞ்சனை விளைக்கும் என்பார்,<br/>
கண்ணிடைக் கலங்கி நோக்கி, ஐயுறவு உழக்குங்காலை,<br/>
புண் உடை யாக்கைச் செந்நீர் இழிதர, புக்கு நின்ற<br/>
எண்ணுடை மகனை நோக்கி, இராவணன் இனைய சொன்னான்.	6.27.1<br/>
<br/>
உற்றது சொல் என இராவணன் இந்திரசித்தினை வினவுதல்<br/>
<br/>
'தொடங்கிய வேள்வி முற்றப் பெற்றிலாத் தொழில், நின் தோள்மேல்<br/>
அடங்கிய அம்பே என்னை அறிவித்தது; அழிவு இல் யாக்கை<br/>
நடுங்கினை போலச் சாலத் தளர்ந்தனை; கலுழன் நண்ணப்<br/>
படம்குறை அரவம் ஒத்தாய்; உற்றது பகர்தி 'என்றான்.	6.27.2<br/>
<br/>
இந்திரசித்து சொல்வது (9254-9257)<br/>
<br/>
சூழ்வினை மாயை எல்லாம் உம்பியே துடைக்க, சுற்றி<br/>
வேள்ியைச் சிதைய நூறி வெகுளியால் எழுந்து வீங்கி,<br/>
ஆள்வினை ஆற்றல் தன்னால் அமர்த் தொழில் புக்கு நின்றான்;<br/>
தாழ்வு இலாப் படைகள் மூன்றும் தொடுத்தனென்; தடுத்து விட்டான்.	6.27.3<br/>
<br/>
'நிலம்செய்து விசும்பும் செய்து, நெடியவன் படை, நின்றானை<br/>
வலம்செய்து போயிற்று என்றால், மற்று இனி வலியது உண்டோ?<br/>
குலம் செய்த பாவத்தாலே கொடும்பகை தேடிக் கொண்டோம்<br/>
சலம்செயின் உலகம் மூன்றும் இலக்குவன் முடிப்பன், தானே.	6.27.4<br/>
<br/>
முட்டிய செருவில் முன்னம் முதலவன் படையை என்மேல்<br/>
விட்டிலன், உலகை அஞ்சி; ஆதலால், வென்று மீண்டேன்;<br/>
கிட்டிய போதும் காத்தான்; இன்னமும் கிளர்ப்பான் அல்லன்;<br/>
சுட்டிய வலியினாலே கோறலைத் துணிந்து நின்றான்.	6.27.5<br/>
<br/>
'ஆதலால், "அஞ்சினேன் " என்று அருளலை; ஆசைதான் அச்<br/>
சீதைபால் விடுதி ஆயின், அனையவர் சீற்றம் தீர்வர்;<br/>
போதலும் புரிவர்; செய்த தீமையும் பொறுப்பர்; உன்மேல்<br/>
காதலால் உரைத்தேன் 'என்றான் உலகு எலாம் கலக்கி வென்றான்.	6.27.6<br/>
<br/>
இராவணன் சினந்து கூறுதல் (9258-9263)<br/>
<br/>
இயம்பலும் இலங்கை வேந்தன் எயிற்று இளநிலவு தோன்ற,<br/>
புயங்களும் குலுங்க நக்கு, 'போர்க்கு இனி ஒழிதி போலாம்!<br/>
மயங்கினை; மனிசன் தன்னை அஞ்சினை வருந்தல்; ஐய!<br/>
சயம் கொடு தருவென், இன்றே, மனிசரைத் தனு ஒன்றாலே.	6.27.7<br/>
<br/>
'முன்னையோர் இறந்தார் எல்லாம் இப்பகை முடிப்பர் என்றும்,<br/>
பின்னையோர், நின்றோர் எல்லாம் வென்றனர் பெயர்வர் என்றும்,<br/>
உன்னை "நீ அவரை வென்று தருதி " என்று உணர்ந்தும் அன்றால்;<br/>
என்னையே நோக்கி, யான் இந் நெடும்பகை தேடிக் கொண்டேன்.	6.27.8<br/>
<br/>
'பேதைமை உரைத்தாய்; பிள்ளாய்! உலகு எலாம் பெயரப், பேராக்<br/>
காதை என் புகழினோடு ' நிலைபெற, அமரர் காண,<br/>
மீது எழும் மொக்குள் அன்ன யாக்கையை விடுவது அல்லால்,<br/>
சீதையை விடுவது உண்டோ, இருபது திண்தோள் உண்டாய்?	6.27.9<br/>
<br/>
'வென்றிலென் என்ற போதும் வேதம் உள்ளளவும், யானும்<br/>
நின்றுளென் அன்றோ, மற்று அவ் இராமன் பேர் நிற்கும் ஆயின்?<br/>
பொன்றுதல் ஒருகாலத்தும் தவிருமோ? பொதுமைத்து அன்றோ?<br/>
இன்று உளார் நாளை மாள்வார்; புகழுக்கும் இறுதி உண்டோ?	6.27.10<br/>
<br/>
'விட்டனென், சீதை தன்னை என்றலும் விண்ணோர் நண்ணி,<br/>
கட்டுவது அல்லால், என்னை யான் எனக் கருதுவாரோ?<br/>
"பட்டனென் " என்றபோதும், எளிமையின் படுகிலேன்யான்<br/>
எட்டினோடு இரண்டும் ஆன திசைகளை எறிந்து வென்றேன்.	6.27.11<br/>
<br/>
'சொல்லி என், பலவும்? நீ நின் இருக்கையைத் தொடர்ந்து, தோளில்<br/>
புல்லிய பகழி வாங்கி, போர்த்தொழில் சிரமம் போக்கி,<br/>
எல்லியும் கழித்தி 'என்னா, எழுந்தனன்; எழுந்து பேழ்வாய்<br/>
வல்லியம் முனிந்தால் அன்னான், 'வருக, தேர் தருக! 'என்றான்.	6.27.12<br/>
<br/>
போர்க்கு எழுந்த இராவணனைத் தடுத்து இந்திரசித்து போர்க்குப் புறப்படுதல்<br/>
<br/>
எழுந்தவன் தன்னை நோக்கி, இணை அடி இறைஞ்சி, 'எந்தாய்!<br/>
ஒழிந்து அருள், சீற்றம்; சொன்ன உறுதியைப் பொறுத்தி; யான்போய்க்<br/>
கழிந்தனென் என்ற பின்னர், 'நல்லவா காண்டி 'என்னா<br/>
மொழிந்து தன் தெய்வத் தேர்மேல் ஏறினன், முடியலுற்றான்.	6.27.13<br/>
<br/>
இந்திரசித்து தானம் செய்து விட்டு இராவணனை நோக்கிக் கண்ணீர் பெருக்கிக்கொண்டு போதல்<br/>
<br/>
படைக்கலம், விஞ்சை மற்றும் படைத்தன பலவும், தன்பால்<br/>
அடைக்கலம் ஆகத் தேவர் அளித்தன, எல்லாம் வாங்கி,<br/>
கொடைத்தொழில் வேட்டோர்க்கு எல்லாம் <br/>
          கொடுத்தனன் கொடியோன் தன்னைக்<br/>
கடைக் கணால் நோக்கி நோக்கி, இருகண் நீர் கலுழப் போனான்.	6.27.14<br/>
<br/>
தன்னைத் தொடர்ந்த அரக்கியரை விலக்கி மன்னனைக் காக்குமாறு இந்திரசித்து கூறித் தேற்றுதல்<br/>
<br/>
இலங்கையின் நிருதர் எல்லாம் எழுந்தனர், விரைவின் எய்தி,<br/>
'விலங்கல் அம் தோளாய்! நின்னைப் பிரிகலம்; விளிதும் 'என்னா<br/>
வலங்கொடு தொடர்ந்தார் தம்மை, 'மன்னனைக் காமின்; யாதும்<br/>
கலங்கலிர்; இன்றே, சென்று, மனிசரைக் கடப்பல் 'என்றான்.	6.27.15<br/>
<br/>
தன்னைச் சூழ்ந்துகொண்டு வருந்தும் அரக்கியரை நீங்கி இந்திரசித்து அரிதிற் செல்லுதல்<br/>
<br/>
வணங்குவார், வாழ்த்துவார், தன் வடிவனை நோக்கித் தம் வாய்<br/>
உணங்குவார், உயிர்ப்பார், உள்ளம் உருகுவார், வெருவலுற்றுக்<br/>
கணங்குழை மகளிர் ஈண்டி இரைத்தவர், கடைக்கண் என்னும்<br/>
அணங்கு உடை நெடுவேல் பாயும் அமர்கடந்து, அரிதின் போனான்.	6.27.16<br/>
<br/>
இலக்குவன் இந்திரசித்தின் தேர் வரும் ஓசை கேட்டல்<br/>
<br/>
ஏயினன் இன்னன் ஆக, இலக்குவன் எடுத்த வில்லான்,<br/>
சேய் இரு விசும்பை நோக்கி 'வீடண! தீயோன் அப்பால்<br/>
போயினன் ஆதல் வேண்டும்; புரிந்திலன் ஒன்றும் 'என்பான்,<br/>
ஆயிரம் புரவி பூண்ட தேரின் பேர் அரவம் கேட்டான்.	6.27.17<br/>
<br/>
இந்திரசித்தின் தேர் வருதல்<br/>
<br/>
குன்று இடை நெரிதர, வடவரையின் குவடு உருள்வது என முடுகுதொறும்<br/>
பொன்திணி கொடியது, இடி உருமின் அதிர்குரல் முரல்வது, புனைமணியின்<br/>
மின்திரள் சுடரது, கடல் பருகும் வட அனல் வெளி உற வருவது எனச்<br/>
சென்றது, திசை திசை உலகு இரிய திரிபுவனமும் உறுதனி இரதம்.	6.27.18<br/>
<br/>
கடல்மறுகிட, உலகு உலைய, நெடுங் கரி இரிதர, எதிர் கவிகுலமும்<br/>
குடல் மறுகிட, மலை குலைய, நிலம் குழியொடு கிழிபட, வழிபடரும்<br/>
இடம் மறுகிய பொடி முடுகிடவும், இருள் உளது என எழும் இகல் அரவின்<br/>
படம்மறுகிட, எதிர்விரவியது அவ் இருள்பகல் உறவரு பகை இரதம்.	6.27.19<br/>
<br/>
இந்திரசித்தும் இலக்குவனும் பொருதல்<br/>
<br/>
ஆர்த்தது நிருதர்தம் அனிகம்; உடன், அமரரும் <br/>
                   வெருவினர்; கவிகுலமும்<br/>
வேர்த்தது, வெருவலொடு அலம்வரலால், விடுகணை <br/>
                   சிதறினன்; அடுதொழிலோன்,<br/>
தீர்த்தனும், அவன் எதிர்முடுகி; நெடுந் திசைசெவிடு <br/>
                     எறிதர, விசைகெழுதிண்<br/>
போர்த்தொழில் புரிதலும், உலகு கடும் புகையொடு சிகை <br/>
                    அனல் பொதுளியதால	6.27.20<br/>
<br/>
வீடணன் இலக்குவனுக்கு ஆலோசனை கூற அவன் கடும்போர் புரிதல்<br/>
<br/>
வீடணன் அமலனை, 'விறல் கெழு போர் <br/>
                       விடலையை இனி இடைவிடல் உளதேல்,<br/>
சூடலை, துறுமலர் வாகை 'எனத் தொழுதனன்; <br/>
                      அ(வ்) அளவில் அழகனும் அக்<br/>
கோடு அணை வரிசிலை உலகு உலைய, குலம் <br/>
                        வரை விதிர்பட, நிலவரையில்<br/>
சேடனும் வெருவுற, உரும் உறழ் திண் தறெுகணை <br/>
                        முறைமுறை சிதறினனால்.	6.27.21<br/>
<br/>
ஆயின அளவையின் அனல்முகவாய் அருகணை <br/>
                      அவன்விட, இவன்விட, அத்<br/>
தீயினும் எரிவன உயிர்பருக, சிதறின <br/>
                       கவிகேளாடு இன நிருதர்;<br/>
போயின போயின திசை நிறையப் புரள்பவர் <br/>
                        முடிவிலர்; பொருதிறலோர்<br/>
ஏயினர், ஒருவரை ஒருவர் குறித்து, எரிகணை <br/>
                      சொரிவன இருமழைபோல்.	6.27.22<br/>
<br/>
அற்றன, அனல்விழி நிருதன் வழங்கு அடுகணை <br/>
                       இடை இடை : அடல் அரியின்<br/>
கொற்றவன் விடுகணை முடுகி, அவன் உடல்பொதி <br/>
                      குருதிகள் பருகின கொண்டு<br/>
உற்றன; ஒளிகிளர் கவசம் நுழைந்து உறுகில; <br/>
                        தறெுகில அனுமன் உடல்;<br/>
புற்றிடை அரவு என நுழைய நெடும் பொருசரம் <br/>
                          அவன் அவை உணர்கிலனால்	6.27.23<br/>
<br/>
ஆயிடை, இளையவன், விடம் அனையான் அவன் <br/>
                     இடு கவசமும் அழிவுபடத்<br/>
தூயினன், அயில்முக விசிகம் : நெடுந் தொளைபட, <br/>
                       விழிகனல் சொரிய, முனிந்து,<br/>
ஏயின நிருதனது எரிகணைதான் இடன் இல <br/>
                         படுவன இடை இடை வந்து<br/>
ஓய்வு உறுவன; அது தெரிவு உறலால், உரறினர் <br/>
                        இமையவர், உவகையினால்.	6.27.24<br/>
<br/>
இந்திரசித்து விட்ட வேலினை இலக்குவன் துணித்தல்<br/>
<br/>
'வில்லினின் வெல்லுதல் அரிது 'எனலால், வெயிலினும் <br/>
                      அனல் உமிழ் அயில், விரைவில்<br/>
செல் என, மிடல் கொடு கடவினன்; மற்று அது <br/>
                     திசைமுகன் மகன் உதவியதால்;<br/>
எல்லினும் வெளிபட எதிர்வது கண்டு, இளையவன் <br/>
                   எழுவகை முனிவர்கள்தம்<br/>
சொல்லினும் வலியது ஓர் சுடுகணையால், நடு <br/>
                     இரு துணிபட உரறினனால்.	6.27.25<br/>
<br/>
ஆணியின் நிலை என விசிகம் நுழைந்து ஆயிரம் <br/>
                        உடல்புக, அழிபடு செஞ்<br/>
சோணிதம் நிலம் உற உலறிடவும், தொடுகணை <br/>
                         விடுவன மிடல்கெழு திண்<br/>
பாணிகள் கடுகின முடுகிடலும், பகலவன் <br/>
                      மருமகன், அடுகணைவன்<br/>
தூணியை உரும் உறழ் பகழிகளால் துணிபட, <br/>
                     முறைமுறை சிதறினனால்.	6.27.26<br/>
<br/>
இலக்குவன் இந்திரசித்தின் தேர்ப்பாகனை வீழ்த்தல்<br/>
<br/>
'தேர் உளது எனின், இவன்வலி தொலையான் ' <br/>
                      எனும் அது தெரிவு உற, உணர் உறுவான்<br/>
'போர் உறு புரவிகள் படுகிலவால்; புனைபிணி <br/>
                        துணிகில, பொருகணையால்;<br/>
சீரிது, பெரிது, இதன் நிலைமை 'எனத் தெரிபவன் <br/>
                         ஒரு சுடு தறெுகணையால்,<br/>
சாரதி மலை புரை தலையை நெடுந் தரையிடை <br/>
                       இடுதலும் நிலை திரிய.	6.27.27<br/>
<br/>
பாகனை இழந்த தேரின் நிலைமை<br/>
<br/>
உய்வினை ஒருவன் தூண்டாது உலத்தலின், தவத்தை நண்ணி,<br/>
அய்வினை நலிய நைவான் அறிவிற்கும் உவமை ஆகி,<br/>
மெய்வினை அமைந்த காமம் விற்கின்ற விரகில் தோலாப்<br/>
பொய்வினை மகளிர் கற்பும் போன்றது அப் பொலம் பொன் திண்தேர்.	6.27.28<br/>
<br/>
இந்திரசித்து தன் மார்பில் தைத்திருந்த அம்புகளைப் பறித்து வீசுதல்<br/>
<br/>
துள்ளுபாய் புரவித் தேரும் முறை முறை தானே தூண்டி,<br/>
அள்ளினன் பறிக்கும் தன்பேர் ஆகமே ஆவம் ஆக,<br/>
வள்ளல்மேல் அனுமன்தன்மேல் மற்றையோர் மல்திண் தோள்மேல்,<br/>
உள்ளுறப் பகழி தூவி, ஆர்த்தனன் எவரும் உட்க.	6.27.29<br/>
<br/>
இந்திரசித்தின் வீரச் செயல் கண்டு தேவர் மலர் சிந்துதல்<br/>
<br/>
வீரர் என்பார்கட்கு எல்லாம் முன்னிற்கும் வீரர் வீரன்<br/>
பேரர் என்பார்கள் ஆகும் பெற்றியிப் பெற்றித்து ஆமே?<br/>
சூரர் என்று உரைக்கற் பாலார் துஞ்சும் போது உணர்வின் சோராத்<br/>
தீரர் என்று அமரர் செப்பிச் சிந்தினார், தெய்வப் பொன் பூ.	6.27.30<br/>
<br/>
இந்திரசித்தின் செயல் கண்டு இலக்குவன் வியத்தல்<br/>
<br/>
'எய்தவன் பகழி எல்லாம் பறித்து, இவன் என்மேல் எய்யும்;<br/>
கய்தடுமாறாது; உள்ளம், உயிர் இனம் கலங்காது யாக்கை<br/>
மொய்கணை கோடி கோடி மொய்க்கவும் இளைப்பு ஒன்று இல்லான்;<br/>
அய்யனும், 'இவனோடு எஞ்சும் ஆண்தொழில் ஆற்றல் 'என்றான்.	6.27.31<br/>
<br/>
இவன் பகலில் அல்லால் இறவான் என வீடணன் இலக்குவனுக்குச் சொல்லுதல்<br/>
<br/>
'தேரினைக் கடாவி, வானில் செல்லினும் செல்லும்; செய்யும்<br/>
போரினைக் கடந்து மாயம் புணர்க்கினும் புணர்க்கும்; போய் அக்<br/>
காரினைக் கலந்து வஞ்சம் கருதினும் கருதும்; காண்டி,<br/>
வீர; மெய்; பகலின் அல்லால், விளிகிலன் இருளின், வெய்யோன்.	6.27.32<br/>
<br/>
இலக்குவன் இப்பொழுதே வெல்வேன் எனல்<br/>
<br/>
என்று எடுத்து இலங்கை வேந்தற்கு இளையவன் இயம்ப, 'இன்னே<br/>
பொன்றுவது அல்லால் அப் பால் இனி ஒரு போக்கும் உண்டோ?<br/>
சென்றுழிச் செல்லும் அன்றே தறெுகணை; வலியில் தீர்ந்தான்;<br/>
வென்றி இப்பொழுதே கோடும்; காண் 'என விளம்பும் எல்லை.	6.27.33<br/>
<br/>
சூரியன் உதித்தல்<br/>
<br/>
செம்புனல் சோரிச் செக்கர் திசை உறச் செறிகையாலும்,<br/>
அம்பு என உற்ற கொற்றத்து ஆயிரம் கதிர்களாலும்,<br/>
வெம்புபொன் தேரில் தோன்றும் சிறப்பினும், அரக்கன் வெய்யோன்<br/>
உம்பரில் செல்கின்றான் ஒத்து உதித்தனன் அருக்கன் உப்பால்.	6.27.34<br/>
<br/>
அமரரின் மகிழ்ச்சி<br/>
<br/>
விடிந்தது பொழுதும்; வெய்யோன் விளங்கினன், உலகம் மீதா<br/>
இடுஞ்சுடர் விளக்கம் என்ன, அரக்கரின் இருளும் வீய,<br/>
'கொடுஞ்சின மாயச் செய்கை வலியொடுங் குறைந்து குன்ற<br/>
முடிந்தனன், அரக்கன் 'என்னா, முழங்கினர் அமரர் எல்லாம்.	6.27.35<br/>
<br/>
வீடணன் இந்திரசித்தின் வரத்தைப் பற்றிக் கூறியது<br/>
<br/>
'ஆர் அழியாத சூலத்து அண்ணல் தன் அருளின் ஈந்த<br/>
தேர் அழியாத போதும், சிலை கரத்து இருந்த போதும்,<br/>
போர் அழியான், இவ் வெய்யோன்; புகழ் அழியாத பொன் தோள்<br/>
வீர! இது ஆணை 'என்றான் வீடணன், விளைவது ஓர்வான்.	6.27.36<br/>
<br/>
இலக்குவன், கடை ஆணியை நீக்கித் தேரைப் பிரித்தல்<br/>
<br/>
'பச்சை வெம்புரவி வீயா; பல இயல் சில்லி பாரில்<br/>
நிச்சயம் அற்று நீங்கா ' என்பது நினைந்து, வில்லின்<br/>
விச்சையின் கணவன் ஆனான், வின்மையால், வயிரம் இட்ட<br/>
அச்சினோடு ஆழி வெவ்வேறு ஆக்கினான், ஆணி நீக்கி.	6.27.37<br/>
<br/>
தேர் அழிந்தது; குதிரைகள் ஆற்றாமல் வருந்துதல்<br/>
<br/>
மணிநெடுந் தேரின் கட்டு விட்டு, அது மறிதலோடும்,<br/>
அணிநெடும் புரவி எல்லாம் ஆற்றல ஆய அன்றே<br/>
திணிநெடு மரம் ஒன்று ஆழிவாள் மழுத் தாக்க, சிந்திப்<br/>
பணை நெடு முதலும் நீங்க, பாங்கு உறை பறவை போல.	6.27.38<br/>
<br/>
இந்திரசித்து விண்மிசைச் சென்று மறைந்து ஆரவாரித்தல்<br/>
<br/>
அழிந்த தேர்த் தட்டில் நின்றும் அங்குள்ள படையை அள்ளிப்<br/>
பொழிந்தனன்; இளைய வீரன் கணைகளால் துணித்துப் போக்க,<br/>
மொழிந்தது ஓர் அளவின் விண்ணை முட்டினான், உலகம் மூன்றும்<br/>
கிழிந்தன என்ன ஆர்த்தான்; கண்டிலர், ஓசை கேட்டார்.	6.27.39<br/>
<br/>
இந்திரசித்து மறைந்து நின்று சொரிந்த கன்மாரியால் வானரர் அழிதல்<br/>
<br/>
மல்லின் மாமாரி அன்ன தோளினான், மழையின் வாய்ந்த<br/>
கல்லின்மா மாரி, பெற்ற வரத்தினால், சொரியுங் காலை,<br/>
செல்லும் வான் திசைகள் ஓரார், சிரத்தினோடு உடல்கள் சிந்திப்<br/>
புல்லினார் நிலத்தை, நின்ற வானர வீரர், போகார்.	6.27.40<br/>
<br/>
இலக்குவன் விண்ணை நோக்கி அம்புகளை எய்தல்<br/>
<br/>
காண்கிலன், கல்லின் மாரி அல்லது, காளை வீரன்,<br/>
சேண்கலந்து ஒளித்து நின்ற செய்கையால், திசைகள் எங்கும்<br/>
மாண் கலந்து அளந்த மாயன் வடிவு என, முழுதும் வௌவ,<br/>
ஏண்கலந்து அமைந்த வாளி ஏவினான், இடைவிடாமல்.	6.27.41<br/>
<br/>
இந்திரசித்து மேகக் கூட்டத்திடையே காணப்படுதல்<br/>
<br/>
மறைந்தன திசைகள் எங்கும்; மாறுபோய் மலையும் ஆற்றல்<br/>
குறைந்தனன்; இருண்ட மேகக் குழாத்திடைக் குருதிக் கொண்மூ<br/>
உறைந்துளது என்ன நின்றான் உருவினை, உலகம் எல்லாம்<br/>
நிறைந்தவன் கண்டான்; காணா, இனையது ஓர் நினைப்பன் ஆனான்.	6.27.42<br/>
<br/>
இந்திரசித்தின் வில்லேந்திய கையை இலக்குவன் கொய்தல்<br/>
<br/>
'சிலை அறாது எனினும், மற்று அத் திண்ணியோன் திரண்ட தோளாம்<br/>
மலை அறாது ஒழியாது 'என்னா, வரிசிலை ஒன்று வாங்கி,<br/>
கலை அறாத் திங்கள் அன்ன வாளியால், கையைக் கொய்தான்,<br/>
விலை அறா மணிப்பூணோடும், வில்லொடும், நிலத்து வீழ.	6.27.43<br/>
<br/>
இந்திரசித்தின் கை அற்றுத் தரையில் வீழ்தல்<br/>
<br/>
பாக வான் பிறைபோல் வெவ்வாய்ச் சுடுகணை படுதலோடும்,<br/>
மாக வான் தடக்கை மண்மேல் விழுந்தது மணிப்பூண் மின்ன<br/>
வேக வான் கடுங்கால் எற்ற முற்றும்போய் விளியும் நாளில்<br/>
மேகம் ஆகாயத்து இட்ட வில்லொடும் வீழ்ந்தது என்ன.	6.27.44<br/>
<br/>
துணிபட்ட இந்திரசித்தின் கை தரையில் விழுந்து துடித்தல்<br/>
<br/>
படித் தலம் சுமந்த நாகம் பாக வான் பிறையைப் பற்றிக்<br/>
கடித்தது போல, கோல விரல்களால் இறுகக் கட்டிப்<br/>
பிடித்த வெஞ்சிலையினோடும், பேர் எழில் வீரன் பொன் தோள்<br/>
துடித்தது, மரமும் கல்லும் துகள்படக் குரங்கும் துஞ்ச.	6.27.45<br/>
<br/>
இந்திரசித்தின் கை யற்று வீழ்ந்தது கண்ட தேவர்கள் வியப்பு<br/>
<br/>
அந்தரம் அதனில் நின்ற வானவர், 'அருக்கன் வீழா<br/>
சந்திரன் வீழா, மேரு மால்வரை தகர்ந்து வீழா;<br/>
இந்திர சித்தின் பொன் தோள் இற்று இடை வீழ்ந்தது என்றால்,<br/>
எந்திரம் அனைய வாழ்க்கை இனிச் சிலர் உகந்து என்? 'என்றார்.	6.27.46<br/>
<br/>
இந்திரசித்தின் கையற்றது கண்டு அரக்கர் கலங்குதல்<br/>
<br/>
மொய் அறமூர்த்தி அன்ன மொய்ம்பினான் அம்பினால், அப்<br/>
பொய் அறச் சிறிது என்று எண்ணும் பெருமையான் புதல்வன், பூத்த<br/>
மை அறக் கரிது என்று எண்ணும் மனத்தினான், வயிரம் அன்ன,<br/>
கை அற, தலை அற்றார் போல் கலங்கினார், நிருதர் கண்டார்.	6.27.47<br/>
<br/>
வானர சேனை அரக்கர் சேனையை அழித்தல்<br/>
<br/>
அன்னது நிகழும் வேலை, ஆர்த்து எழுந்து, அரியின் வெள்ளம்<br/>
மின் எயிற்று அரக்கர் சேனை யாவரும் மீளாவண்ணம்,<br/>
கொல் நகக் கரத்தால், பல்லால், மரங்களால், மானக் குன்றால்,<br/>
பொன்நெடு நாட்டை எல்லாம் புதுக்குடி ஏற்றிற்று அன்றே.	6.27.48<br/>
<br/>
இந்திரசித்தின் வீரப் பேச்சு<br/>
<br/>
காலம் கொண்டு எழுந்த மேகக் கருமையான், 'செம்மை, காட்டும்<br/>
ஆலம் கொண்டு இருண்ட கண்டத்து அமரர் கோன் அருளின் பெற்ற<br/>
சூலம் கொண்டு எறிவல் 'என்று தோன்றினான், 'பகையில் தோற்ற<br/>
மூலம் கொண்டு உணரா நின்னை முடித்து அன்றி முடியேன் 'என்றான்.	6.27.49<br/>
<br/>
இந்திரசித்தின் தோற்றங்கண்ட இலக்குவன் அவனைக் கொல்லத் துணிதல்<br/>
<br/>
காற்று என, உரும் ஏறு என்ன, கனல் என, கடைநாள் உற்ற<br/>
கூற்றம் ஓர் சூலங்கொண்டு குறுகியது என்ன, கொல்வான்<br/>
தோற்றினான்; அதனைக் காணா, 'இனி, தலைதுணிக்கும் காலம்<br/>
ஏற்றது 'என்று, அயோத்தி வேந்தற்கு இளையவன் இதனைச் செய்தான்.	6.27.50<br/>
<br/>
இந்திரசித்தின்மேல் பிறைவாய் அம்பினை எய்தல்<br/>
<br/>
'மறைகளே தேறத்தக்க, வேதியர் வணங்கற் பால<br/>
இறையவன் இராமன் என்னும் நல் அறமூர்த்தி என்னின்,<br/>
பிறை எயிற்று இவனைக் கோறி ' என்று, ஒரு பிறைவாய் வாளி<br/>
நிறை உற வாங்கி விட்டான் உலகு எலாம் நிறுத்தி நின்றான்.	6.27.51<br/>
<br/>
இலக்குவன் விடுத்த அம்பு இந்திரசித்தின் தலையை யறுத்துத் தள்ளுதல்<br/>
<br/>
நேமியும், குலிச வேலும், நெற்றியின் நெருப்புக் கண்ணான்<br/>
நாம வேல் தானும், மற்ற நான்முகன் படையும், நாண,<br/>
தீ முகம் கதுவ ஓடிச் சென்று, அவன் சிரத்தைத் தள்ளி,<br/>
பூமழை அமரர் சிந்த, பொலிந்தது அப் பகழிப் புத்தேள்.	6.27.52<br/>
<br/>
இந்திரசித்தின் உடம்பு தரையில் வீழ்தல்<br/>
<br/>
அற்ற வன்தலை மீது ஓங்கி, அண்டம் உற்று அணுகா முன்னம்,<br/>
பற்றிய சூலத்தோடும் உடன்நிறை பகழியோடும்,<br/>
எற்றிய காலக் காற்றில், மின்னொடும் இடியினோடும்<br/>
சுற்றிய புயல் வீழ்ந்து என்ன, வீழ்ந்தது, சோரன் யாக்கை.	6.27.53<br/>
<br/>
இந்திர சித்தின் தலை தரையில் வீழ்தல்<br/>
<br/>
விண்தலத்து இலங்கு திங்கள் இரண்டொடும் மின்னு வீசும்<br/>
குண்டலத் துணைகேளாடும் கொந்தளக் குஞ்சிச் செங்கேழ்ச்<br/>
சண்டவெங் கதிரின் கற்றைத் தழையொடும் இரவிதான் இம்<br/>
மண்தலம் வீழ்ந்தது என்ன வீழ்ந்தது தலையும் மண்மேல்.	6.27.54<br/>
<br/>
இந்திரசித்து வீழ்ந்ததும் அரக்கர்படை இரிந்தோடுதல்<br/>
<br/>
உயிர் புறத்து உற்ற காலை உள்நின்ற உணர்வினோடும்<br/>
செயிர் அறு பொறியும் அந்தக் கரணமும் சிந்துமாபோல்<br/>
அயில் எயிற்று அரக்கர் உள்ளார், ஆற்றலர் ஆகி, ஆன்ற<br/>
எயில் உடை இலங்கை நோக்கி, இரிந்தனர், படையும் விட்டார்.	6.27.55<br/>
<br/>
தேவர்கள் ஆடையை வீசி ஆரவாரித்தல்<br/>
<br/>
வில்லாளர் ஆனார்க்கு எல்லாம் மேலவன் விளிதலோடும்<br/>
'செல்லாது அவ் இலங்கை வேந்தற்கு அரசு, எனக் களித்த தேவர்<br/>
எல்லாரும் தூசு வீசி ஏறிட ஆர்த்த போது,<br/>
கொல்லாத விரதத்தார்தம் கடவுளர் கூட்டம் ஒத்தார்	6.27.56<br/>
<br/>
முதல் தேவர்கள் தரையிடைத் தோன்றி நிற்றல்<br/>
<br/>
வரந்தரு முதல்வன், மற்றை மான்மறிக் கரத்து வள்ளல்,<br/>
புரந்தரன் முதல்வர் ஆய, நான்மறைப் புலவர், பாரில்<br/>
நிரந்தரம் தோன்றி நின்றார்; அருளினால் நிறைந்த நெஞ்சர்<br/>
கரந்திலர் அவரை யாக்கை; கண்டன குரங்கும் கண்ணால்.	6.27.57<br/>
<br/>
'அறந்தலை நின்றார்க்கு இல்லை அழிவு 'எனும் அறிஞர் வார்த்தை<br/>
சிறந்தது சரங்கள் பாயச் சிந்திய சிரத்த ஆகி,<br/>
பறந்தலை அதனில் மற்று அப் பாதக அரக்கன் கொல்ல,<br/>
இறந்தன கவிகள் எல்லாம் எழுந்தன, இமையோர் ஏத்த.	6.27.58<br/>
<br/>
அங்கதன் இந்திரசித்தின் தலையை முன்தூக்கிச் செல்ல இலக்குவன் அனுமன் தோள்மேல் செல்லுதல்<br/>
<br/>
ஆக்கையின் நின்று வீழ்ந்த அரக்கன்தன் தலையை அம்கை<br/>
தூக்கினன், உள்ளம் கூர்ந்த வாலி சேய் தூசி செல்ல,<br/>
மேக்கு உயர்ந்து அமரர் வெள்ளம் அள்ளியே தொடர்ந்து வீசும்<br/>
பூக்கிளர் பந்தர் நிழல், அனுமன்மேல் இளவல் போனான்.	6.27.59<br/>
<br/>
அங்கதன் கையில் இந்திரசித்தின் தலையைக் கண்ட இந்திரன் மகிழ்ச்சி<br/>
<br/>
வீங்கிய தோளன், தேய்ந்து மெலிகின்ற பழியன், மீதுற்று<br/>
ஓங்கிய முடியன், திங்கள் ஒளிபெறும் முகத்தன், உள்ளால்<br/>
வாங்கிய துயரன், மீப்போய் வளர்கின்ற புகழன், வந்துற்று<br/>
ஓங்கிய உவகை யாளன், இந்திரன், உரைக்கலுற்றான்.	6.27.60<br/>
<br/>
இந்திரன் மகிழ்ச்சி மொழி (9312-9313)<br/>
<br/>
"எல்லிவான் மதியின் உற்ற கறை என, என்மேல் வந்து<br/>
புல்லிய வடுவும் போகாது '' என்று அகம் புலம்புகின்றேன்.<br/>
வில்லியர் ஒருவர் நல்க, துடைத்து உறும் வெறுமை தீர்ந்தேன்;<br/>
செல்வமும் பெறுதற்கு உண்டோ குறை? இனிச் சிறுமை யாதோ?	6.27.61<br/>
<br/>
சென்று அலை ஆழி தொட்டோர் சேய் அருள் சிறுவன் செம்மல்,<br/>
வென்று அலைத்து என்னை ஆர்த்துப் போர்த்தொழில் கடந்த வெய்யோன்,<br/>
தன்தலை எடுப்பக் கண்டு, தானவர் தலைகள் சாய,<br/>
என் தலை எடுக்கலானேன்; இனிக்குடை எடுப்பேன் 'என்றான்	6.27.62<br/>
<br/>
இராமன் அருகிலுள்ளோர் அங்கதனைப் புகழ்தல்<br/>
<br/>
'வான்தலை எடுக்க, வேலை மண்தலை எடுக்க, வானோர்<br/>
கோன்தலை எடுக்க, வேதக் குலம் தலை எடுக்க, குன்றாத்<br/>
தேன்தலை எடுக்கும் தாராய்! தேவரை வென்றான் தீய<br/>
ஊன்தலை எடுத்தாய், நீ 'என்று உரைத்தனர் உவகை மிக்கார்.	6.27.63<br/>
<br/>
இராமன் இலக்குவன் வரவை எதிர்நோக்கியிருத்தல்<br/>
<br/>
வரதன், போய் மறுகாநின்ற மனத்தினன், 'மாயத்தோனைச்<br/>
சரதம் போர் வென்று மீளும், தருமமே தாங்க 'என்பான்,<br/>
விரதம் பூண்டு, உயிரினோடும் தன்னுடை மீட்சி நோக்கும்<br/>
பரதன் போன்று இருந்தான், தம்பி வருகின்ற பரிவு பார்த்து.	6.27.64<br/>
<br/>
மீளும் தம்பியைப் பார்த்து இராமன் கண்ணீர் சொரிதல்<br/>
<br/>
வன்புலம் கடந்து மீளும் தம்பிமேல் வைத்த மாலைத்<br/>
தன்புல நயனம் என்னும் தாமரை சொரியும் தாரை,<br/>
அன்புகொல்? அழு கணீர்கொல்? ஆனந்த வாரியே கொல்?<br/>
என்புகள் உருகிச் சோரும் கருணைகொல்? யார் அது ஓர்வார்?	6.27.65<br/>
<br/>
இராமன் திருவடியில் இந்திரசித்தின் தலையை வைத்தல்<br/>
<br/>
விழுந்து இழி கண்ணின் நீரும், உவகையும், களிப்பும், வீங்க,<br/>
எழுந்து எதிர் வந்த வீரன் இணை அடி முன்னர் இட்டான்<br/>
கொழுந்து எழும் செக்கர்க் கற்றை வெயில்விட, எயிற்றின் கூட்டம்<br/>
அழுந்துற மடித்த பேழ்வாய்த் தலை அடி உறை ஒன்றாக.	6.27.66<br/>
<br/>
இந்திரசித்தின் தலையினை நோக்கிய இராமனது மகிழ்ச்சி நிலை<br/>
<br/>
தலையினை நோக்கும்; தம்பி கொற்றவை தழீஇய பொன்தோள்<br/>
மலையினை நோக்கும்; நின்ற மாருதி வலியை நோக்கும்;<br/>
சிலையினை நோக்கும்; தேவர் செய்கையை நோக்கும்; செய்த<br/>
கொலையினை நோக்கும்; ஒன்றும் உரைத்திலன், களிப்புக் கொண்டான்.	6.27.66<br/>
<br/>
தன் தாளின் மேல் வணங்கிய தம்பியை இராமன் தழுவிக் கொள்ளுதல்<br/>
<br/>
காள மேகத்தைச் செக்கர் கலந்து என, கரிய குன்றின்<br/>
நாள்வெயில் பரந்தது என்ன, நம்பி தன் தம்பி மார்பில்<br/>
தோளின்மேல் உதிரச் செங் கேழ்ச் சுவடு தன் உருவில் தோன்ற,<br/>
தாளின்மேல் வணங்கினானைத் தழுவினன், தனித்து ஒன்று இல்லான்.	6.27.68<br/>
<br/>
தம்பியை இராமன் பாராட்டுதல்<br/>
<br/>
கம்ப மதத்துக் களியானைக் காவல் சனகன் பெற்றெடுத்த<br/>
கொம்பும் என்பால் இனிவந்து குறுகினாள் என்று அகம்குளிர்ந்தேன்;<br/>
வம்பு செறிந்த மலர்க்கோயில் மறையோன் படைத்த மாநிலத்தில்,<br/>
"தம்பி உடையான் பகை அஞ்சான் " என்னும் மாற்றம் தந்தனையால்.	6.27.69<br/>
<br/>
தம்பியைப் பன்முறை தழுவுதல்<br/>
<br/>
தூக்கிய தூணி வாங்கி, தோெளாடு மார்பைச் சுற்றி<br/>
வீக்கிய கவச பாசம் ஒழித்து, அது விரைவின் நீக்கி,<br/>
தாக்கிய பகழிக் கூர்வாய் தடிந்த புண் தழும்பும் இன்றிப்<br/>
போக்கினன் தழுவிப் பல்கால், பொன்தடந் தோளின் ஒற்றி.	6.27.70<br/>
<br/>
இராமன் வீடணன் உதவியைப் புகழ்தல்<br/>
<br/>
'ஆடவர் திலக! நின்னால் அன்று! இகல் அனுமன் என்னும்<br/>
சேடனால் அன்று; வேறு ஓர் தெய்வத்தின் சிறப்பும் அன்று;<br/>
வீடணன் தந்த வென்றி, ஈது 'என விளம்பி மெய்ம்மை,<br/>
ஏடு அவிழ் அலங்கல் மார்பன் இருந்தனன், இனிதின், இப்பால்.	6.27.71<br/>
---------------<br/>
<center><h3>
6.28  இராவணன் சோகப் படலம்  9324 – 9384 (61)</h3>
</center>
தூதுவர் இராவணனிடம் சொல்ல ஓடுதல்<br/>
<br/>
ஓத ரோதன வேலை கடந்துளார்<br/>
பூதரோதரம் புக்கென போர்த்து இழி<br/>
சீதரோதக் குருதித் திரை ஒரீஇ<br/>
தூதர் ஓதவெங் காலின் துதைந்துளார்.	6.28.1<br/>
<br/>
தூதுவர் இராவணனை அடைதல்<br/>
<br/>
அன்றில் அம் கரும் பேடைகள் ஆம் என<br/>
முன்றில் எங்கும் அரக்கியர் மொய்த்து அழ<br/>
'இன்று இலங்கை அழிந்தது 'என்று ஏங்குவார்<br/>
சென்று இலங்கு ஐயில் தாதையைச் சேர்ந்துளார்.	6.28.2<br/>
<br/>
தூதுவர் இராவணனிடம் இந்திரசித்து இறந்ததைத் தெரிவித்தல்<br/>
<br/>
பல்லும் வாயும் மனமும் தம் பாதமும்<br/>
நல் உயிர்ப் பொறையோடு நடுங்குவார்<br/>
'இல்லை ஆயினன்; உன்மகன் இன்று 'எனச்<br/>
சொல்லினார் பயம் சுற்றத் துளங்குவார்.	6.28.3<br/>
<br/>
வானவர் முதலோர் ஓடி ஒளிதல்<br/>
<br/>
மாடு இருந்தவர் மாதவர் வானவர்<br/>
ஆடல் நுண்ணிடையார் மற்றும் யாவரும்<br/>
'வீடும் 'இன்று இவ் உலகு 'என விம்முவார்.<br/>
ஓடி எங்கணும் சிந்தி ஒளித்தனர்.	6.28.4<br/>
<br/>
சொன்ன தூதுவரை இராவணன் வாளால் வீசுதல்<br/>
<br/>
சுடர்க் கொழும்புகை தீவிழி தூண்டிட<br/>
தடற்று வாள் உருவித் தரும் தூதரை<br/>
மிடற்று வீசல் உறா விழுந்தான் அரோ<br/>
கடல் பெருந்திரைபோல் கரம் சோரவே.	6.28.5<br/>
<br/>
இராவணன் கண் தீ உகுத்தல்<br/>
<br/>
'வாய்ப் பிறந்தும் உயிர்ப்பின் வளர்ந்தும் வான்<br/>
காய்ப்பு உறும் தறு கண்ணிடைக் காந்தியும்<br/>
போய்ப் பிறந்து இவ் உலகைப் பொதியும்வெந்<br/>
தீப் பிறந்துளது இன்று 'எனச் செய்ததால்.	6.28.6<br/>
<br/>
படம்பிறங்கிய பாந்தளும் பாரும் பேர்ந்து<br/>
இடம்பிறங்கி வலம் பெயர்ந்து ஈடு அற<br/>
உடம்பு இறங்கிக் கிடந்து உழைத்து ஓங்கு தீ<br/>
விடம் பிறந்த கடல் என வெம்பினான்.	6.28.7<br/>
<br/>
திருகு வெஞ்சினத் தீநிகர் சீற்றமும்<br/>
பெருகு காதலும் துன்பும் பிறழ்ந்திட<br/>
இருபது என்னும் எரிபுரை கண்களும்;<br/>
உருகு செம்பு என ஓடியது ஊற்றும்நீர்.	6.28.8<br/>
<br/>
இராவணன் பற்களைக் கடித்துக்கொண்டு கைகளால் தரையை மோதல்<br/>
<br/>
கடித்த பற்குலம் கற்குலம் கண் அற<br/>
இடித்த காலத்து உரும் என எங்கணும்<br/>
அடித்த கைத் தலம் அம் மலை ஆழிநீர்<br/>
வெடித்த வாய்தொறும் பொங்கின மீச்செல.	6.28.9<br/>
<br/>
இராவணன் வாய்திறந்து அரற்றல்<br/>
<br/>
'மைந்தவோ! 'எனும் : மாமகனே! 'எனும்;<br/>
'எந்தையோ! 'எனும் 'என் உயிரே! 'எனும்<br/>
'உந்தினேன் உனை யான் உளனே 'எனும்<br/>
வெந்த புண்ணிடை வேல்பட்ட வெம்மையான்.	6.28.10<br/>
<br/>
'புரந்தரன் பகை போயிற்று அன்றோ! 'எனும்;<br/>
'அரந்தை வானவர் ஆர்த்தனரோ! 'எனும்;<br/>
'கரந்தை சூடியும் பாற்கடல் கள்வனும்;<br/>
நிரந்தரம் பகை நீங்கினரோ! 'எனும்.	6.28.11<br/>
<br/>
நீறு பூசியும் நேமி அம் கையனும்<br/>
மாறு குன்றொடு வேலை மறைந்துளார்<br/>
ஊறு நீங்கினராய் உவணத்தினோடு<br/>
ஏறும் ஏறி உலாவுவர் என்னுமால்.	6.28.12<br/>
<br/>
'வான மானமும் வானவர் ஈட்டமும்<br/>
போன போன திசை இடம்புக்கன<br/>
தானம் ஆனவை சார்கில; சார்குவது<br/>
ஊன மானிடர் வென்றி கொண்டோ? 'எனும்.	6.28.13<br/>
<br/>
'கெட்ட தூதர் கிளத்தினர் பொய்; ஒரு<br/>
கட்ட மானிடன் கொல்ல என்காதலன்<br/>
பட்டு ஒழிந்தனனே? 'எனும்; பன்முறை<br/>
விட்டு அழைக்கும் உழைக்கும் வெதும்புமால்.	6.28.14<br/>
<br/>
எழும்; இருக்கும்; இரைக்கும்; இரக்கம் உற்று<br/>
அழும்; அரற்றும்; அயர்க்கும்; வியர்க்கும்; போய்<br/>
விழும்; விழிக்கும்; முகிழ்க்கும்; தன் மேனியால்<br/>
உழும் நிலத்தை; உருளும்; புரளுமால்.	6.28.15<br/>
<br/>
இராவணனுடைய ஒவ்வொரு தலையும் சொல்வன<br/>
<br/>
'அய்யனே! 'எனும் ஓர்தலை; 'யான் இனம்<br/>
செய்வெனே அரசு! 'என்னும் அங்கு ஓர்தலை;<br/>
'கய்யனேன். உனைக் காட்டிக் கொடுத்து நான்<br/>
உய்வெனே! 'என்ன உரைக்கும் அங்கு ஓர்தலை.	6.28.16<br/>
<br/>
'எழுவின் கோலம் எழுதிய தோள்களால்<br/>
தழுவிக் கொள்ளலையோ 'எனும் ஓர்தலை;<br/>
'உழுவைப் போத்தை உழை உயிர் உண்பதே!<br/>
செழுவில் சேவகனே! 'எனும் ஓர்தலை.	6.28.17<br/>
<br/>
'நீலம் காட்டிய கண்டனும் நேமியும்<br/>
ஏலும் காட்டின் எறிந்த படை எலாம்<br/>
தோலும் காட்டித் துரந்தனை மீண்டநின்<br/>
கோலம் காட்டிலையோ! 'எனும் ஓர் தலை.	6.28.18<br/>
<br/>
'துஞ்சினாய்கொல்? துணைபிரிந்தேன் 'எனும்;<br/>
'வஞ்சமோ; ' எனும்; 'வாரலையோ! 'எனும்;<br/>
'நெஞ்சு நோவ நெடுந்தனியே கிடந்து<br/>
அஞ்சினேன்! 'என்று அரற்றும்; அங்கு ஓர்தலை.	6.28.19<br/>
<br/>
'காகம் ஆடு களத்திடைக் காண்பெனோ<br/>
பாக சாதனன் மோலி பறித்திட<br/>
ஓகை மாதவர் உச்சியின் வைத்தநின்<br/>
வாகை நாள் மலர்? 'என்னும்; மற்று ஓர்தலை.	6.28.20<br/>
<br/>
'சேல் இயல் கண் இயக்கர்தம் தேவிமார்<br/>
மேல் இனித் தவிர்கிற்பர்கொல் வீர! நின்<br/>
கோல வில் குரல் கேட்டுக் குலுங்கித் தம்<br/>
தாலியைத் தொடல்? 'என்னும் மற்று ஓர்தலை.	6.28.21<br/>
<br/>
'கூற்றம் உன் எதிர் வந்து உயிர் கொள்வது ஓர்<br/>
ஊற்றம் தான் உடைத்து அன்று; எனையும் ஒளித்து<br/>
ஏற்ற எவ் உலகு உற்றனை? எல்லை இல்<br/>
ஆற்றலாய்! 'என்று உரைக்கும் அங்கு ஓர்தலை.	6.28.22<br/>
<br/>
இன்னவாறு அழைத்து ஏங்குகின்றான் எழுந்து<br/>
உன்னும் மாத்திரத்து ஓடினன் ஊழிநாள்<br/>
பொன்னின் வான் அன்ன போர்க்களம் புக்கனன்.<br/>
நன் மகன் தனது ஆக்கையை நாடுவான்.	6.28.23<br/>
<br/>
தேவர் முதலிய சேவகர் பின் சென்று அஞ்சி இரங்குதல்<br/>
<br/>
தேவரே முதலாகிய சேவகர்<br/>
யாவரும் உடனே தொடர்ந்து ஏகினார்<br/>
'மூவகைப் பேர் உலகின் முறைமையும்<br/>
ஏவது ஆகும்? 'என்று எண்ணி இரங்குவார்.	6.28.24<br/>
<br/>
இராவணனைக் கண்ட பறவைகளும் பேய்களும் பட்ட பாடு<br/>
<br/>
அழுதவால் சில; அன்பின போன்று அடி<br/>
தொழுதவால் சில; தூங்கினவால் சில;<br/>
உழுத ஆனைப் பிணம் புக்கு ஒளித்தவால்<br/>
கழுதும் புள்ளும் அரக்கனைக் காண்டலும்.	6.28.25<br/>
<br/>
இராவணன் பிணங்களைக் கிளறி மகனைத் தேடுதல்<br/>
<br/>
கோடி கோடிக் குதிரையின் கூட்டமும்<br/>
ஆடல் வென்றி அரக்கர்தம் ஆக்கையும்<br/>
ஓடை யானையும் தேரும் உருட்டினான்<br/>
நாடினான் தன் மகன் உடல் நாள் எலாம்.	6.28.26<br/>
<br/>
இராவணன் இந்திரசித்தின் கையினைக் காணுதல்<br/>
<br/>
மெய் கிடந்த விழிவழி நீர் விழ<br/>
நெய்கிடந்த கனல்புரை நெஞ்சினான்<br/>
மொய்கிடந்த சிலையொடு மூரிமாக்<br/>
கய்கிடந்தது கண்டனன் கண்களால்.	6.28.27<br/>
<br/>
இந்திரசித்தின் தோளை இராவணன் தலைமேற் கொள்ளுதல்<br/>
<br/>
பொங்கு தோள்வளையும் கணைப்புட்டிலும்<br/>
அங்கதங்களும் அம்பும் இலங்கிட<br/>
வெம் கண் நாகம் எனப் பொலி வெய்ய கை<br/>
செங்கையால் எடுத்தான் சிரம் சேர்த்தினான்.	6.28.28<br/>
<br/>
இராவணன் இந்திரசித்தின் கையோடு கவலுதல்<br/>
<br/>
கல்திண் மார்பில் தழுவும்; கழுத்தினில்<br/>
சுற்றும்; சென்னியில் சூட்டும்; சுடர்க் கண்ணோடு<br/>
ஒற்றும்; மோக்கும்; உருகும்; உளைக்குமால்;<br/>
முற்றும் நாளில் விடும் நெடு மூச்சினான்.	6.28.29<br/>
<br/>
இந்திரசித்தின் உடம்பைக் கண்டு அதன் மேல் வீழ்ந்து அழுதல்<br/>
<br/>
கய்கண்டான் பின் கருங்கடல் கண்டு அன<br/>
மெய்கண்டான் அதன்மேல் விழுந்தான் அரோ<br/>
பெய்கண் தாரை அருவிப் பெருந்திரை<br/>
மொய்கொண்டு ஆர்திரை வேலையை மூடவே.	6.28.30<br/>
<br/>
இந்திரசித்தின் உடம்பைத் தழுவி யரற்றுதல்<br/>
<br/>
அப்பு மாரி அழுந்திய மார்பைத் தன்<br/>
அப்பு மாரி அழுது இழி யாக்கையின்<br/>
அப்பும்; மாரில் அணைக்கும் அரற்றுமால்;<br/>
அப் புமான் உற்றது யாவர் உற்றார் அரோ!	6.28.31<br/>
<br/>
அவன் மார்பில் தைத்துள்ள அம்புகளைப் பறித்து வெகுளல்<br/>
<br/>
பறிக்கும் மார்பின் பகழியை; பல்முறை<br/>
முறிக்கும்; மூர்ச்சிக்கும்; மோக்கும்; முயங்குமால்;<br/>
எறிக்கும் வெங்கதிரோடு உலகு ஏழையும்<br/>
கறிக்கும் வாயின் இட்டு இன்று எனக் காந்துவான்.	6.28.32<br/>
<br/>
இராவணனது பெருஞ் சீற்றத் தன்மை<br/>
<br/>
'தேவரோடும் முனிவு அருஞ் சீரியோர்<br/>
ஏவரோடும் இயம்பிய மூர்த்திகள்<br/>
மூவரோடும் உலகு ஒரு மூன்றொடும்<br/>
போவதே கொல் முனிவு? 'எனும்; பொம்மலான்.	6.28.33<br/>
<br/>
இந்திரசித்தின் தலையைக் காணாது இராவணன் அரற்றுதல்<br/>
<br/>
கண்டிலன் தலை; 'காதிய மானிடன்<br/>
கொண்டு இறந்தனன் 'என்பது கொண்டவன்<br/>
புண் திறந்தன நெஞ்சன் பொருமலன்<br/>
விண் திறந்திட விம்மி அரற்றினான்.	6.28.34<br/>
<br/>
இராவணனது அரற்றல் (9357-9361)<br/>
<br/>
'நிலையும் மாதிரத்து நின்ற யானையும், நெற்றிக் கண்ணான்<br/>
மலையுமே, எளியவோ, நான் பறித்தற்கு? மறு இல் மைந்தன்<br/>
தலையும் ஆருயிரும் கொண்டார் அவர் உடலோடும் தங்க,<br/>
புலையெனேன் இன்னும் ஆவி சுமக்கின்றேன் போலும் போலும்!	6.28.35<br/>
<br/>
'எரி உண அளகை மூதூர், இந்திரன் இருக்கை எல்லாம்<br/>
பொரி உண; உலகம் மூன்றும் பொது அறப் புரந்தேன் போலாம்!<br/>
அரி உணும் அலங்கல் மௌலி இழந்த என் மதலை யாக்கை<br/>
நரி உணக் கண்டேன், ஊணின் நாயுணும் உணவு நன்றால்.	6.28.36<br/>
<br/>
'பூண்டு ஒரு பகைமேல் புக்கு, என் புத்திரனோடும் போனார்<br/>
மீண்டிலர் விளிந்து வீழ்ந்தார்; விரதியர் இருவரோடும்<br/>
ஆண்டு உள குரங்கும், ஒன்றும் அமர்க்களத்து, ஆரும் இன்னும்<br/>
மாண்டிலர்; இனிமற்று உண்டோ, இராவணன் வீர வாழ்க்கை.	6.28.37<br/>
<br/>
'கந்தர்ப்பர், இயக்கர், சித்தர், அரக்கர்தம் கன்னிமார்கள்,<br/>
செந்து ஒக்கும் சொல்லினார், உன் தேவியர், திருவின் நல்லார்,<br/>
வந்து உற்று 'எம் கணவன்தன்னைக் காட்டு 'என்று, மருங்கில் வீழ்ந்தால்,<br/>
அந்து ஒக்க அரற்றவோ, நான் கூற்றையும் ஆடல் கொண்டேன்.	6.28.38<br/>
<br/>
'சினத்தொடும் கொற்றம் முற்றி, இந்திரன் செல்வம் மேவி,<br/>
நினைத்தது முடித்து நின்றேன்; நேரிழை ஒருத்தி நீரால்,<br/>
எனக்கு நீ செய்யத் தக்க கடன் எலாம், ஏங்கி ஏங்கி,<br/>
உனக்கு நான் செய்வது ஆனேன்! என்னின் யார் உலகத்து உள்ளார்.	6.28.39<br/>
<br/>
இராவணன் இந்திரசித்தின் உடம்பினை யெடுத்துக்கொண்டு இலங்கைக்குள் புகுதல்<br/>
<br/>
என்பன பலவும் பன்னி, எடுத்து அழைத்து இரங்கி, ஏங்கி,<br/>
அன்பினால் மகனைத் தாங்கி அரக்கியர் அரற்றி வீழ,<br/>
பொன்புனை நகரம் புக்கான்; கண்டவர் புலம்பும் பூசல்,<br/>
ஒன்பது திக்கும், மற்றை ஒருதிக்கும், உற்றது அன்றே.	6.28.40<br/>
<br/>
துயர்பொறுக்காத அரக்கர்களின் செயல்கள்<br/>
<br/>
கண்களைச் சூல்கின்றாரும், கழுத்தினைத் தடிகின்றாரும்,<br/>
புண்கொளத் திறந்து, மார்பின் ஈருளைப் போக்கு வாரும்,<br/>
பண்கள் புக்கு அலம்பும் நாவை உயிரொடு பறிக்கின்றாரும்,<br/>
எண்களில் பெரியர் அந்த இருந்துயர் பொறுக்கலாதார்.	6.28.41<br/>
<br/>
அரக்கியர் கண்ணீர்<br/>
<br/>
மாதிரம் கடந்த திண்தோள் மைந்தன் தன் மகுடச் சென்னி<br/>
போதலைப் புரிந்த யாக்கை பொறுத்தனன் புகுதக் கண்டார்,<br/>
ஓதநீர் வேலை அன்ன கண்களால் உகுத்த வெள்ளக்<br/>
காதல் நீர் ஓடி, ஆடல் கருங்கடல் மடுத்தது அன்றே.	6.28.42<br/>
<br/>
இராவணன் அரண்மனைக்குள் புகுதல்<br/>
<br/>
ஆவியின் இனிய காதல் அரக்கியர் முதல்வராய<br/>
தேவியர் குழாங்கள் சுற்றி, சிரத்தின்மேல் தளிர்க்கை சேர்த்தி,<br/>
ஓவியம் வீழ்ந்து வீழ்ந்து புரள்வன ஒப்ப, ஒல்லைக்<br/>
கோ இயல் கோயில் புக்கான், குருதிநீர்க் குமிழிக் கண்ணான்.	6.28.43<br/>
<br/>
மண்டோதரி கலங்கி வருதல்<br/>
<br/>
கருங்குழல் கற்றைப் பாரம் கால்தொட, கமலப் பூவால்<br/>
குரும்பையைப் புடைக்கின்றாள்போல் கைகளால் முலைமேல் கொட்டி,<br/>
'அருங்கலச் சும்மை தாங்க, அகல் அல்குல் அன்றி, சற்றே<br/>
மருங்குலும் உண்டு உண்டு 'என்ன, மயன் மகள் மறுகி வந்தாள்.	6.28.44<br/>
<br/>
மண்டோதரி மகன்மேல் வீழ்தல்<br/>
<br/>
தலையின்மேல் சுமந்த கையள். தழலின்மேல் மிதிக்கின்றாள்போல்<br/>
நிலையின்மேல் பதைக்கும் தாளள், ஏக்கத்தால் நிறைந்த நெஞ்சள்<br/>
கொலையின்மேல் குறித்த வேடன் கூர்ங்கணை உயிரைக் கொள்ள,<br/>
மலையின்மேல் மயில் வீழ்ந்து என்ன, மைந்தன்மேல் மறுகி வீழ்ந்தாள்.	6.28.45<br/>
<br/>
மண்டோதரியின் துன்பநிலை<br/>
<br/>
உயிர்த்திலள்; உணர்வும் இல்லள்; 'உயிர் இலள் கொல்லோ 'என்னப்<br/>
பெயர்த்திலள், யாக்கை; ஒன்றும் பேசலள்; பில்கி யாதும்<br/>
வியர்த்திலள்; நெடிது போது விம்மலள்; மெல்ல மெல்ல,<br/>
அயர்த்திலள் அரிதின் தேறி, வாய்திறந்து, அரற்றல் உற்றாள்.	6.28.46<br/>
<br/>
மண்டோதரி இந்திரசித்தினை விளித்துப் புலம்புதல் (9369-9375)<br/>
<br/>
'கலையினால் திங்கள் என்ன வளர்கின்ற காலத்தே உன்,<br/>
சிலையினால் அரியை வெல்லக் காண்பதோர் தவம்முன் செய்தேன்;<br/>
தலை இலா ஆக்கை காண எத் தவம் செய்தேன்! அந்தோ! '<br/>
நிலை இலா வாழ்வை இன்னும் நினைவெனோ, நினைவு இலாதேன்?	6.28.47<br/>
<br/>
'அய்யனே! அழகனே! என் அரும்பெறல் அமிழ்தே! ஆழிக்<br/>
கய்யனே, மழுவனே, என்று அவர் வலி கடந்த கால<br/>
மொய்யனே! முளரி அன்ன நின்முகம் கண்டிலாதேன்,<br/>
உய்வெனே? உலகம் மூன்றுக்கு ஒருவனே! செருவலோனே!	6.28.48<br/>
<br/>
'தாள் அரிச் சதங்கை ஆர்ப்பத் தவழ்கின்ற பருவம் தன்னில்,<br/>
கோள் அரி இரண்டு பற்றிக் கொணர்ந்தனை; கொணர்ந்து, கோபம்<br/>
மூளுறப் பொருத்தி, மாட முன்றிலின் முறையின் ஓடி<br/>
மீளுற விளையாட்டு இன்னும் காண்பெனோ, விதியிலாதேன்!	6.28.49<br/>
<br/>
'அம்புலி! அம்ம வா! 'என்று அழைத்தலும் அவிர் வெண் திங்கள்<br/>
இம்பர் வந்தானை 'அஞ்சல் ' என இருகரத்தின் ஏந்தி<br/>
வம்பு உறும் மறுவைப் பற்றி முயல் என வாங்கும் வண்ணம்<br/>
எம் பெருங்களிறே! காண வேசற்றேன்; எழுந்திராயோ!	6.28.50<br/>
<br/>
'இயக்கியர் அரக்கி மார்கள் விஞ்சையர், ஏழை மாதர்<br/>
முயல் கறை பயிலாத் திங்கள் முகத்தியர், முழுதும் நின்னை<br/>
மயக்கிய முயக்கம் தன்னால், மலர் அணை அமளி மீதே<br/>
அயர்த்தனை உறங்குவாயோ? அமர் பொருது அலசினாயோ?	6.28.51<br/>
<br/>
'முக்கணான் முதலினோரை, உலகு ஒரு மூன்றினோடும்,<br/>
புக்க போர் எல்லாம் வென்று நின்ற என் புதல்வன் போலாம்,<br/>
மக்களில் ஒருவன் கொல்ல, மாள்பவன்? மான மேரு<br/>
உக்கிட, அணு ஒன்று ஓடி உதைத்தது போலும் அம்மா!	6.28.52<br/>
<br/>
'பஞ்சு எரி, உற்றது என்ன அரக்கர்தம் பரவை எல்லாம்<br/>
வெஞ்சின மனிதர் கொல்ல, விளிந்ததே மீண்டது இல்லை;<br/>
அஞ்சினேன் அஞ்சினேன்; அச் சீதை என்று அமிழ்தால் செய்த<br/>
நஞ்சினால் இலங்கை வேந்தன் நாளை இத்தகையன் அன்றோ? '	6.28.53<br/>
<br/>
இராவணன் சீதையை வாளால் வெட்ட விரைதல்<br/>
<br/>
என்று அழைத்து இரங்கி ஏங்க, 'இத்துயர் நமர்கட்கு எல்லாம்<br/>
பொன் தழைத்து அனைய அல்குல் சீதையால் புகுந்தது 'என்ன<br/>
'வன்தழைக் கல்லின் நெஞ்சின் வஞ்சகத்தாளை, வாளால்<br/>
கொன்று இழைத்திடுவென் 'என்னா, ஓடினன், அரக்கர் கோமான்.	6.28.54<br/>
<br/>
இராவணனை மகோதரன் தடுத்தல்<br/>
<br/>
ஓடுகின்றானை நோக்கி 'உயர்பெரும் பழியை உச்சிச்<br/>
சூடுகின்றான் 'என்று அஞ்சி, மகோதரன், துணிந்த நெஞ்சன்,<br/>
மாடு சென்று, அடியின் வீழ்ந்து, வணங்கி, 'நின் புகழ்க்கு மன்னா<br/>
கேடு வந்து அடுத்தது 'என்னா, இனையன கிளத்தலுற்றான்.	6.28.55<br/>
<br/>
மகோதரன் சொன்னது (9378-9382)<br/>
<br/>
'நீர் உளதனையும், சூழ்ந்த நெருப்பு உள தனையும், நீண்ட<br/>
பார் உளதனையும், வானப் பரப்பு உளதனையும், காலின்<br/>
பேர் உளதனையும், பேராப் பெரும்பழி பிடித்தி போலாம்<br/>
போர் உளதனையும் வென்று, புழ்க உளதனையும் உள்ளாய்.	6.28.56<br/>
<br/>
'தெள்ளருங் கால கேயர் சிரத்தொடும், திசைக்கை யானை<br/>
வெள்ளிய மருப்புச் சிந்த வீசிய விசயத்து ஒள்வாள்,<br/>
வள்ளி அம்மருங்குல், செவ்வாய், மாதர்மேல் வைத்தபோது<br/>
கொள்ளுமே ஆவி தானே, நாணத்தால் குறைவது அல்லால்?	6.28.57<br/>
<br/>
'மங்கையை குலத்து உளாளை, தவத்தியை, முனிந்து, வாளால்<br/>
சங்கை ஒன்று இன்றிக் கொன்றால். 'குலத்துக்கே தக்கான் ', என்று<br/>
கங்கை அம் சென்னியானும் கண்ணனும் கமலத் தோனும்,<br/>
செங்கையும் கொட்டி, உன்னைச் சிரிப்பரால் 'சிறியன் 'என்னா.	6.28.58<br/>
<br/>
'நிலத்து இயல்பு அன்று; வானின் நெறி அன்று; நீதி அன்று;<br/>
தலத்து இயல்பு அன்று; மேலோர் தருமமேல் அதுவும் அன்று;<br/>
புலத்தியன் மரபின் வந்து, புண்ணிய விரதம் பூண்டாய்!<br/>
வலத்து இயல்பு அன்று; மாயாப் பழிகொள மறுகு வாயோ?	6.28.59<br/>
<br/>
'இன்று நீ இவளை வாளால் எறிந்து போய், இராமன் தன்னை<br/>
வென்று மீண்டு, இலங்கை மூதூர் எய்தினை வெதும்புவாயோ<br/>
பொன்றினள் சீதை என்றே? 'புரவல! புதல்வன் தன்னைக்<br/>
கொன்றவர் தம்மைக் கொல்லக் கூசினை போலும் 'என்றான்.	6.28.60<br/>
<br/>
மகோதரன் சொல்லைக் கேட்டு இராவணன் வாளினைத் தரையிலிட்டு வஞ்சினங் கூறுதல்<br/>
<br/>
என்னலும் எடுத்த கூர்வாள் இருநிலத்து இட்டு, மீண்டு<br/>
மன்னவன் 'மைந்தன் தன்னை மாற்றலர் வலியிற் கொண்ட<br/>
சின்னமும், அவர்கள் தங்கள் சிரமும் கொண்டு அன்றிச் சேரேன்;<br/>
தொல் நெறித் தயிலத் தோணி வளர்த்துமின் 'என்னச் சொன்னான்.	6.28.61<br/>
----------<br/>
<center><h3>
6.29  படைக்காட்சிப் படலம்  9385 – 9436 (52)</h3>
</center>
தூதுவர் அரக்கர் சேனை வந்து நிறைந்ததைச் சொல்லுதல்<br/>
<br/>
அத்தொழில் அவரும் செய்தார்; ஆயிடை, அனைத்துத் திக்கும்<br/>
பொத்திய நிருதர் தானை கொணரிய போய தூதர்,<br/>
ஒத்தனர் அணுகி வந்து வணங்கினர், 'இலங்கை உன் ஊர்ப்<br/>
பத்தியின் அமைந்த தானைக்கு இடம் இலை; பணி என்? என்றார்.	6.29.1<br/>
<br/>
எங்கு எய்தியது? என்ற இராவணனுக்குத் தூதுவர் கூறுதல்<br/>
<br/>
ஏம்பல் உற்று எழுந்த மன்னன் 'எவ்வழி எய்திற்று 'என்றான்;<br/>
கூம்பல் உற்று உயர்ந்த கையர், ஒருவழி கூறலாமோ?<br/>
வாம் புனல் பரவை ஏழும் இறுதியின் வளர்ந்தது என்னாத்<br/>
தாம் பொடித்து எழுந்த தானைக்கு உலகு இடம் தான் இல் என்றார்.	6.29.2<br/>
<br/>
அரக்கர் சேனை இலங்கையை எய்துதல்<br/>
<br/>
மண் உற நடந்த தானை வளர்ந்த மாத் தூளி மண்ட,<br/>
விண் உற நடக்கின்றாரும் மிதித்தனர் ஏக ஏக,<br/>
கண்ணுறல் அரிது காண் அக் கற்பத்தின் முடிவில் கார்போல்<br/>
எண்ணுற அரிய சேனை எய்தியது, இலங்கை நோக்கி.	6.29.3<br/>
<br/>
வாள்தனில் வயங்க மின்னா; மழை அதின் இருள மாட்டா;<br/>
ஈட்டிய முரசின் ஆர்ப்பை, இடியது முழங்க மாட்டா;<br/>
மீட்டு இனி உரைப்பது என்னே? வேலைமீச் சென்றது என்னத்<br/>
தீட்டிய படையும், மாவும், யானையும், தேரும், செல்ல.	6.29.4<br/>
<br/>
உலகினுக்கு உலகு போய்ப் போய், ஒன்றின் ஒன்று ஒதுங்கல் உற்ற,<br/>
தொலைவு அருந்தானை மேன்மேல் எழுந்தது தொடர்ந்து சுற்ற,<br/>
நிலவினுக்கு இறையும் மீனும் நீங்கின; நிமிர்ந்து நின்றான்,<br/>
அலரியும், முந்து செல்லும் ஆறுநீத்து, அஞ்சி, அப்பால்.	6.29.5<br/>
<br/>
மேற்படர் விசும்பை முட்டி, மேருவின் விளங்கி, நீண்ட<br/>
நால் பெரு வாயில் ஊடும் இலங்கை ஊர் நடக்கும் தானை;<br/>
கார்ப்பெருங் கடலை, மற்றோர் இடத்தினில் காலன் தானே<br/>
சேர்ப்பது போன்றது, யாண்டும் சுமைபொறாது உலகம் என்ன.	6.29.6<br/>
<br/>
'நெருக்கு உடை வாயிலூடு புகும் எனின், நெடிது காலம்<br/>
இருக்கும் அத்துணையே 'என்னா, மதிலினுக்கு உம்பர் எய்தி,<br/>
அரக்கனது இலங்கை உற்ற அண்டங்கள் அனைத்தின் உள்ள<br/>
கருக்கிளர் மேகம் எல்லாம் ஒருங்கு உடன் கலந்தது என்ன.	6.29.7<br/>
<br/>
இராவணன் வந்த சேனையைக் கோபுரத்திலிருந்து காணுதல்<br/>
<br/>
அதுபொழுது, அரக்கர்கோனும், அணிகொள் கோபுரத்தின் எய்தி,<br/>
பொது உற நோக்கலுற்றான், ஒருநெறி போகப் போக,<br/>
விதிமுறை காண்பென் என்னும் வேட்கையான், வேலை ஏழும்<br/>
கதும் என ஒருங்கு நோக்கும் பேதையின் காதல் கொண்டான்.	6.29.8<br/>
<br/>
தூதுவர் இராவணனுக்குப் படையினரை வகுத்துக் காட்டுதல்<br/>
<br/>
மாதிரம் ஒன்றின் நின்று, மாறு ஒரு திசைமேல் மண்டி<br/>
ஓதநீர் செல்வது அன்ன 'தானையை உணர்வு கூடா,<br/>
வேத வேதாந்தம் கூறும், பொருளினை விரிக்கின்றார் போல்<br/>
தூதுவர் அணிகள் தோறும் வரன்முறை காட்டிச் சொன்னார்.	6.29.9<br/>
<br/>
சாகத்தீவினர்<br/>
<br/>
'சாகத் தீவினின் உறைபவர், தானவர் சமைத்த<br/>
யாகத்தில் பிறந்து இயைந்தவர், தேவரை எல்லாம்<br/>
மோகத்தின்பட முடித்தவர், மாயையின் முதல்வர்,<br/>
மேகத்தைத் தொடும் மெய்யினர், இவர் 'என விரித்தார்.	6.29.10<br/>
<br/>
குசைத்தீவினர் இயல்பு<br/>
<br/>
'குசையின் தீவினில் உறைபவர், கூற்றுக்கும் விதிக்கும்<br/>
வசையும் வன்மையும் வளர்ப்பவர், வானநாட்டு உறைவோர்<br/>
இசையும் செல்வமும் இருக்கையும் இழந்தது; இங்கு, இவரால்,<br/>
விசையம் தாம் என நிற்பவர், இவர் நெடு விறலோய்!	6.29.11<br/>
<br/>
இலவத் தீவினர் இயல்பு<br/>
<br/>
'இலவத் தீவினில் உறைபவர், இவர்கள்; பண்டு இமையாப்<br/>
புலவர்க்கு இந்திரன் பொன் நகர் அழிதரப் பொருதார்;<br/>
நிலவைச் செஞ்சடை வைத்தவன் வரம்தர, நிமிர்ந்தார்;<br/>
உலவைக் காட்டு உறு தீ என வெகுளி பெற்று உடையார்.	6.29.12<br/>
<br/>
அன்றில் தீவினர் இயல்பு<br/>
<br/>
'அன்றில் தீவினில் உறைபவர், இவர்; பண்டை அமரர்க்கு<br/>
என்றைக்கும் இருந்து உறைவிடம் என்றிட மேருக்<br/>
குன்றைக் கொண்டு போய்க் குரைகடல் இட, அறக்குலைந்தோர்<br/>
சென்று, 'இத்தன்மையைத் தவிரும் 'என்று இரந்திடத் தீர்ந்தோர்.	6.29.13<br/>
<br/>
பவளக் குன்றினர்<br/>
<br/>
பவளக் குன்றினில் உறைபவர்; வெள்ளி பண்பு அழிந்து, ஓர்<br/>
குவளைக் கண்ணி, அங்கு, இராக்கதக் கன்னியைக் கூட,<br/>
அவளில் தோன்றினர், ஐ இரு கோடியர்; நொய்தின்<br/>
திவளப் பாற்கடல் வறள்படத் தேக்கினர், சிலநாள்.	6.29.14<br/>
<br/>
கந்தமாதனத்தோர்<br/>
<br/>
'கந்த மாதனம் என்பது, இக் கருங் கடற்கு அப்பால்<br/>
மந்த மாருதம் ஊர்வது ஓர்கிரி; அதில் வாழ்வோர்,<br/>
அந்த காலத்து அவ் ஆலகாலத்துடன் பிறந்தோர்;<br/>
இந்த வாள் எயிற்று அரக்கர் எண்ணிறந்தவர் இறைவ!	6.29.15<br/>
<br/>
மலையத்து மறவோர்<br/>
<br/>
'மலையம் என்பது பொதிய மாமலை : அதில் மறவோர்<br/>
நிலையம் அன்னது சாகரத் தீவு இடை நிற்கும்;<br/>
"குலையும் இவ் உலகு " எனக் கொண்டு, நான்முகன்கூறி,<br/>
"உலைவிலீர்! இதில் உறையும் " என்று இரந்திட, உறைந்தார்.	6.29.16<br/>
<br/>
புட்கரத் தீவினர்<br/>
<br/>
முக்கரக் கையர், மூஇலை வேலினர்; முசுண்டி<br/>
சக்கரத்தினர், சாபத்தால் இந்நின்ற தலைவர்,<br/>
நக்கரக் கடல் நாலொடு மூன்றுக்கும் நாதர்;<br/>
புக்கரப் பெருந் தீவிடை உறைபவர் புகழோய்!	6.29.17<br/>
<br/>
இறலித் தீவினர்<br/>
<br/>
'மறலியை, பண்டு தம் பெருந்தாய் சொல, வலியால்,<br/>
புறநிலைப் பெருஞ் சக்கர மால்வரைப் பொருப்பின்,<br/>
விறல் கெடச் சிறையிட்டு, அயன் இரந்திட, விட்டோர்;<br/>
இறலி அப் பெருந்தீவிடை உறைபவர் இவர்கள்.	6.29.18<br/>
<br/>
பாதாளத்தர்<br/>
<br/>
வேதாளக் கரத்து இவர், "பண்டு புவியிடம் விரிவு<br/>
போதாது உம்தமக்கு, எழுவகையாய் நின்ற புவனம்,<br/>
பாதாளத்து உறைவீர் '' என, நான்முகன் பணிப்ப,<br/>
நாதா! புக்கு இருந்து, உனக்கு அன்பினால் இவண் நடந்தார்.	6.29.19<br/>
<br/>
நிருதி குலத்தினர்<br/>
<br/>
'நிருதிதன் குலப் புதல்வர்; நின் குலத்துக்கு நேர்வர்;<br/>
"பருதி தேவர்கட்கு " எனத்தக்க பண்பினர்; யானைக்<br/>
குருதி பெற்றிலரேல், கடல் ஏழையும் குடிப்பார்;<br/>
இருள் நிறத்து இவர், ஒருத்தர் ஏழ்மலையையும் எடுப்பார்.	6.29.20<br/>
<br/>
பூமிதேவிக்குப் பிறந்தவர்<br/>
<br/>
'பார் அணைத்த வெம் பன்றியை அன்பினால் பார்த்த<br/>
காரணத்தின், அனாதியின் பயந்த பைங்கழலோர்;<br/>
பூரணத்தடந் திசைதொறும் இந்திரன் பொருவு இல்<br/>
வாரணத்தினை நிறுத்தியது, இவர்வரவு அஞ்சி.	6.29.21<br/>
<br/>
பாதலத்தின் அடிப்பகுதியில் வாழ்பவர்<br/>
<br/>
மறக்கண் வெஞ்சின மலை என இந்நின்ற வயவர்,<br/>
இறக்கம் கீழ் இலாப் பாதலம் அத்து உறைகின்ற இகலோர்;<br/>
அறக்கண் துஞ்சிலன், ஆயிரம் பணம் தலை அனந்தன்,<br/>
உறக்கம் தீர்ந்தனன், உறைகின்றது, இவர் தொடர்ந்து ஒறுக்க.	6.29.22<br/>
<br/>
காளியின் சினத் தீயில் பிறந்தவர்<br/>
<br/>
'காளியைப் பண்டு கண்ணுதல் காட்டிய காலை,<br/>
மூள முற்றிய சினக் கடுந் தீயிடை முளைத்தோர்;<br/>
கூளிகட்கு நல் உடன் பிறந்தார்; பெருங் குழுவாய்<br/>
வாள் இமைக்கவும், வாள் எயிறு இமைக்கவும், வருவார்.	6.29.23<br/>
<br/>
பாவத்தோடு பிறந்தவர்கள்<br/>
<br/>
'பாவம் தோன்றிய காலமே தோன்றிய பழையோர்;<br/>
தீவம் தோன்றிய முழைத் துணை என தறெு கண்ணர்;<br/>
கோவம் தோன்றிடின், தாயையும் உயிர் உணும் கொடியோர்;<br/>
சாவம் தோன்றிட, வட திசை மேல் வந்து சார்வார்.	6.29.24<br/>
<br/>
சிவனது நெற்றிக் கண்ணில் பிறந்தவர்<br/>
<br/>
'சீற்றம் ஆகிய ஐம்முகன், உலகு எலாம் தீப்பான்<br/>
ஏற்ற மா நுதல் விழியிடைத் தோன்றினர், இவரால்;<br/>
கூற்றம் ஆகிப் பண்டு உதித்து உளர் எனக் கொடுந் தொழிலால்<br/>
தோற்றினார் இவர் வலி எலாம் தொலைவுறத் தொலைப்பார்.	6.29.25<br/>
<br/>
எமன் குருதியில் பிறந்தவரும் ஆலகாலத்தில் பிறந்தவரும்<br/>
<br/>
காலன் மார்பிடைச் சிவன்கழல் பட, பண்டு, கான்ற<br/>
வேலை ஏழ் அன்ன குருதியில் தோன்றிய வீரர்,<br/>
சூலம் ஏந்தி முன் நின்றவர்; இந்நின்ற தொகையார்,<br/>
ஆல காலத்தின், அமிழ்தின் முன் பிறந்த போர் அரக்கர்.	6.29.26<br/>
<br/>
வடவைத் தீயிலும் முப்புறத் தீயிலும் தோன்றியவர்கள்<br/>
<br/>
'வடவைத் தீயிடை வாசுகி கான்ற மாக் கடுவை<br/>
இட, அத்தீ இடை எழுந்தவர் இவர்; இவர், மழையைத்<br/>
தடவித் தீநிமிர் குஞ்சியர் சங்கரன் தடந்தேர்<br/>
கடவத் தீந்த வெம் புரத்து இடைத் தோன்றிய கழலோர்.	6.29.27<br/>
<br/>
படையினர் பெருமை (9411-9412)<br/>
<br/>
இனையர் இன்னவர் என்பது ஓர் அளவு இலர் ஐய!<br/>
நினையவும், குறித்து உரைக்கவும்; அரிது; இவர் நிறைந்த<br/>
வினையமும் பெருவரங்களும் தவங்களும் விளம்பின்,<br/>
அனைய பேர் உகம் ஆயிரத்து அளவினும் அடங்கா.	6.29.28<br/>
<br/>
'ஒருவரே சென்று, அவ் உறுதிறல் குரங்கையும், உரவோர்<br/>
இருவர் என்றவர் தம்மையும், ஒருகையோடு எற்றி,<br/>
வருவர்; மற்று இனிப் பகர்வது என்? வானவர்க்கு அரிய<br/>
திருவ என்றனர் தூதுவர் : இராவணன் செப்பும்.	6.29.29<br/>
<br/>
இராவணன் வினாவும் தூதுவர் விடையும்<br/>
<br/>
'எத் துணைத்து இதற்கு எண் எனத் தொகை வகுத்து, இயன்ற<br/>
அத்திறத்தினை அறைதிர் 'என்று உரை செய; அவர்கள்<br/>
'ஒத்த வெள்ளம் ஓர் ஆயிரம் உளது 'என உரைத்தார்,<br/>
பித்தர்; இப் படைக்கு எண் சிறிது ' என்றனர், பெயர்ந்தார்.	6.29.30<br/>
<br/>
இராவணன், படைத்தலைவரைக் கொணர்க எனல்<br/>
<br/>
'படைப் பெருங் குலத் தலைவரைக் கொணருதிர், என்பால்<br/>
கிடைத்து, நான் அவர்க்கு உற்றுள பொருள் எலாம் கிளத்தி<br/>
அடைத்த நல் உரை விளம்பினன் அளவளாய், அமைவு உற்று,<br/>
உடைத்த பூசனை வரன் முறை இயற்ற 'என்று உரைத்தான்.	6.29.31<br/>
<br/>
படைத் தலைவரின் வினாவும் இராவணன் விளக்கமும்<br/>
<br/>
தூதர் கூறிட, திசைதொறும் திசைதொறும் தொடர்ந்தார்,<br/>
ஓத வேலையின் நாயகர் எவரும் வந்து உற்றார்;<br/>
போது தூவினர், வணங்கினர், இராவணன் பொலன் தாள்<br/>
மோதும் மோலியின் பேர் ஒலி வானினை முட்ட.	6.29.32<br/>
<br/>
வணங்கிய தலைவர்களை இராவணன் உசாவுதல்<br/>
<br/>
அனையர் யாவரும் அருகுசென்று, அடிமுறை வணங்கி,<br/>
வினையம் மேவினர், இனிதின் அங்கு இருந்தது ஓர் வேலை,<br/>
'நினையும் நல்வரவு ஆக, நும் வரவு! 'என நிரம்பி,<br/>
'மனையும் மக்களும் வலியரே? ' என்றனன், மறவோன்.	6.29.33<br/>
<br/>
'பெரிய திண்புயன் நீ உளை; தவ வரம் பெரிதால்;<br/>
உரிய வேண்டிய பொருள் எலாம் முடிப்பதற்கு ஒன்றோ?<br/>
இரியல் தேவரைக் கண்டனம்; பகை பிறிது இல்லை;<br/>
அரியது என் எமக்கு? என்றனர், அவன் கருத்து அறிவார்.	6.29.34<br/>
<br/>
படைத் தலைவரின் வினாவும் இராவணன் விளக்கமும்<br/>
<br/>
'மாதரார்களும் மைந்தரும் நின்மருங்கு இருந்தார்<br/>
பேது உறாதவர் இல்லை; நீ வருந்தினை, பெரிதும்;<br/>
யாது காரணம்? அருள் 'என அனையவர் இசைத்தார்;<br/>
சீதை காதலின் பிறந்துள பரிசு எலாம் தெரித்தான்.	6.29.35<br/>
<br/>
படைத்தலைவர் வியந்து சிரித்தல் (9419-9420)<br/>
<br/>
'கும்ப கன்னனொடு இந்திரசித்தையும், குலத்தின்<br/>
வெம்பு வெஞ்சினத்து அரக்கர்தம் குழுவையும், வென்றார்<br/>
அம்பினால், சிறுமனிதரே! நன்று, நம் ஆற்றல்!<br/>
நம்பு! சேனையும் வானரமே! ' என நக்கார்.	6.29.36<br/>
<br/>
உலகைச் சேடன்தன் உச்சிநின்று எடுக்க அன்று, ஓர் ஏழ்<br/>
மலையை வேரோடும் வாங்க அன்று, அங்கையால் வாரி<br/>
அலைகொள் வேலையைக் குடிக்க அன்று, அழைத்தது; மலரோடு<br/>
இலைகள் கோதும் அக்குரங்கின்மேல் ஏவக்கொல், எம்மை? '	6.29.37<br/>
<br/>
எள்ளிச் சிரித்தவரை விலக்கி வன்னி என்னும் மன்னன் அம்மனிதர் யார்? அவர் வலிமை யாது? என வினவுதல்<br/>
<br/>
என்ன, கை எறிந்து, இடி உரும் ஏறு என நக்கு,<br/>
மின்னும் வாள் எயிற்று அரக்கரை அம் கையால் விலக்கி,<br/>
வன்னி என்பவன், புட்கரத் தீவுக்கு மன்னன்,<br/>
அன்ன மானுடர் ஆர்? வலி யாது? என்று அறைந்தான்.	6.29.38<br/>
<br/>
மாலியவான் அம்மனிதரின் வலிமையைச் சொல்லுதல<br/>
<br/>
மற்று அ(வ்)வாசகம் கேட்டலும், மாலியவான் வந்து,<br/>
'உற்ற தன்மையும், மனிதரது ஊற்றமும், உடன் ஆம்<br/>
கொற்ற வானரத் தலைவர்தம் தகைமையும், கூறக்<br/>
கிற்றும், கேட்டிரால் 'என்று அவன் கிளத்துவான் கிளர்ந்தான்.	6.29.39<br/>
<br/>
வாலியை யழித்தது<br/>
<br/>
'ஆழி அன்னநீர் அறிதிர் அன்றே, கடல் அனைத்தும்<br/>
ஊழிக் கால் எனக் கடப்பவன் வாலி என்போனை?<br/>
ஏழு குன்றமும் எடுக்குறும் மிடுக்கனை இந்நாள்<br/>
பாழி மார்பகம் பிளந்து உயிர் குடித்தது, ஓர் பகழி.	6.29.40<br/>
<br/>
விராதன் முதலியோரைத் தொலைத்தது<br/>
<br/>
'பரிய தோளுடை விராதன், மாரீசனும் பட்டார்;<br/>
கரிய மால்வரை நிகர் கரதூடணர், கதிர்வேல்<br/>
திரிசிரா, அவர் திரை கடல் அன பெருஞ்சேனை,<br/>
ஒரு விலால், ஒருநாழிகைப் பொழுதினின் உலந்தார்.	6.29.41<br/>
<br/>
படைத் தலைவரை வினவியது<br/>
<br/>
'இங்கு வந்து நீர் வினாயது என்? எறிதிரைப் பரவை<br/>
அங்கு வெந்திலதோ? சிறிது அறிந்ததும் இலிரோ?<br/>
கங்கை சூடிதன் கடுஞ்சிலை ஒடித்த அக் காலம்,<br/>
உங்கள் வான் செவி புகுந்திலதோ, முழங்கு ஓதை?	6.29.42<br/>
<br/>
இலங்கையின் ஆயிரவெள்ளச் சேனையும் அழித்தமை விளம்பல் (9426-9428)<br/>
<br/>
'ஆயிரம் பெருவெள்ளம் உண்டு, இலங்கையின் அளவில்,<br/>
தீயின் வெய்யபோர் அரக்கர்தம் சேனை; அச்சேனை<br/>
போயது, அந்தகன் புரம் புக நிறைந்தது போலாம்.<br/>
ஏயும் மும்மைநூல் மார்பினர் எய்த வில் இரண்டால்.	6.29.43<br/>
<br/>
'கொற்ற வெஞ்சிலைக் கும்பகன்னனும், நுங்கள் கோமான்<br/>
பெற்ற மைந்தரும், பிரகத்தன் முதலிய பிறரும்,<br/>
மற்றை வீரரும், இந்திரசித்தொடு மடிந்தார்;<br/>
இற்றை நாள்வரை, யானும் மற்று இவனுமே இருந்தேம்.	6.29.44<br/>
<br/>
மூலத் தானை என்று உண்டு; அது மும்மைநூறு அமைந்த<br/>
கூலச்சேனை இவ் வெள்ளம்; மற்று அதற்கு இன்று குறித்த<br/>
காலச் செய்கையான் நீர் வந்திராயின் அக்கழலோர்<br/>
சீலச் சேனையின் செய்வினைச் செய்கையும் தெரிவீர்.	6.29.45<br/>
<br/>
அனுமனின் சிறப்பு (9429-9430)<br/>
<br/>
ஒருகுரங்கு வந்து இலங்கையை மலங்கு எரி ஊட்டி,<br/>
திருகு வெஞ்சினத்து அக்கனை நிலத்தொடும் தேய்த்து,<br/>
பொருது, தூது உரைத்து, ஏகியது, அரக்கியர் புலம்ப,<br/>
கருகு சேனைமாக் கடலையும்; கடலையும் கடந்து.	6.29.46<br/>
<br/>
கண்டிலீர் கொலாம், கடலினை மலைகொண்டு கட்டி,<br/>
மண்டு போர்செய, வானரர் இயற்றிய மார்க்கம்?<br/>
உண்டு வெள்ளம் ஓர் எழுபது; மருந்து ஒரு நொடியில்<br/>
கொண்டு வந்தது, மேருவிற்கு அப்புறம் குதித்தே.	6.29.47<br/>
<br/>
'இது இயற்கை; ஓர்சீதை என்று இருந் தவத்து இயைந்தாள்<br/>
பொது இயற்கை தீர் கற்புடைப் பத்தினி பொருட்டால்,<br/>
விதி விளைத்தது அவ் வில்லியர் வெல்க! நீர் வெல்க!<br/>
முதுமொழிப் பதம் சொல்லின் என் ' என்று உரை முடித்தான்.	6.29.48<br/>
<br/>
வன்னியின் வினாவிற்கு இராவணன் புன்மை நோக்கிக் குரங்கொடு பொருதிலேன் எனல்<br/>
<br/>
வன்னி, மன்னனை நோக்கி, 'நீ இவர் எலாம் மடிய,<br/>
என்ன காரணம், இகல் செயாது இருந்தது? 'என்று இசைத்தான்;<br/>
'புன்மை நோக்கி நான் நாணினன் பொருதிலன் 'என்றான்!<br/>
'அன்னதேல், இனி அமையும் எம் கடன் அஃது 'என்றான்.	6.29.49<br/>
<br/>
வன்னி மாலியவான் கருத்துப்படி செய்தற்கு இது காலம் அன்று எனல்<br/>
<br/>
'மூது உணர்ந்த இம் முதுமகன் கூறிய முயற்சி<br/>
சீதை என்பவள்தனை விட்டு, அம் மனிதரைச் சேர்தல்;<br/>
ஆதியின் தலை செயத்தக்கது; இனிச் செய்வது இழிவால்,<br/>
காதல் இந்திர சித்தையும் மாய்வித்தல் கண்டும்.	6.29.50<br/>
<br/>
இனிச் செய்யத் தக்கது போரே எனல்<br/>
<br/>
'விட்டம் ஆயினும் மாதினை, வெஞ்சமம் விரும்பிப்<br/>
பட்ட வீரரைப் பெறுகிலம்; பெறுவது பழியால்;<br/>
முட்ட மற்றவர் குலத்தொடு முடிக்குவது அல்லால்,<br/>
கட்டம், அத் தொழில்; செருத் தொழில் இனிச் செயும் கடமை.	6.29.51<br/>
<br/>
வென்று மீளுவம் என வஞ்சினம் கூறிச் செல்லுதல்<br/>
<br/>
'என்று, எழுந்தனர் இராக்கதர், ' இருக்க நீ; யாமே<br/>
சென்று, மற்றவர் சில்லுடல் குருதி நீர் தேக்கி,<br/>
வென்று மீளுதும்; வெள்குதுமேல், மிடல் இல்லாப்<br/>
புன் தொழில் குலம் ஆதும் 'என்று உரைத்தனர் போனார்.	6.29.52<br/>
---------------<br/>
<center><h3>
6.30  மூலபல வதைப் படலம்  9437 – 9672 (236) </h3>
</center>
இராவணன், முதற்கண் இராம இலக்குவரைப் பொருதழிக்குமாறு படைத் தலைவர்களுக்குக் கட்டளையிட்டு அவர்க்குத் துணையாக மூலபலச் சேனையை உடன் அனுப்புதல்<br/>
<br/>
'வானரப் பெருஞ் சேனையை யான் ஒரு வழி சென்று,<br/>
ஊன் அறக்குறைத்து உயிர் உண்பன்; நீயிர் போய் ஒருங்கே<br/>
ஆன மற்றவர் இருவரைக் கோறிர் 'என்று அறைந்தான்<br/>
தானவப் பெருங் கிரிகளை வாள்கொண்டு தடிந்தான்	6.30.1<br/>
<br/>
என உரைத்தலும், எழுந்து, தம் ஊர்திமேல் ஏறி,<br/>
கனை கடல் பெருஞ் சேனையைக் கலந்தது காணா,<br/>
'வினையம் மற்று இலை; மூல மாத் தானையை விரைவோடு<br/>
இனையர்முன் செல, ஏவுக 'என்று இராவணன் இசைத்தான்.	6.30.2<br/>
<br/>
இராவணனும் தன் தேர்மேலேறி இராமன் சேனையைக் தாக்க ஒருபுறம் செல்லுதல்<br/>
<br/>
ஏவி அப்பெருஞ் சேனையை, தானும் வேட்டு எழுந்தான்,<br/>
தேவர் மெய்ப் புகழ் தேய்த்தவன், சில்லி அம் தேர்மேல்,<br/>
காவல் மூவகை உலகமும் முனிவரும் கலங்க,<br/>
பூவை வண்ணத்தன் சேனைமேல் ஒருபுறம் போனான்.	6.30.3<br/>
<br/>
போருக்கு எழுந்த மூலபலச் சேனையின் இயல்பு<br/>
<br/>
'எழுக, சேனை " என்று, யானைமேல் அணிமுரசு எற்றி,<br/>
வழு இல் வள்ளுவர் துறைதொறும் விளித்தலும், வல்லைக்<br/>
குழுவி ஈண்டியது என்பரால், குவலயம் முழுதும்<br/>
தழுவி, விண்ணையும் திசையையும் தடவும் மாத் தானை.	6.30.4<br/>
<br/>
அடங்கும் வேலைகள், அண்டத்தின் அகத்து அகல் மலையும்<br/>
அடங்கும், மன் உயிர் அனைத்தும் அவ் வரைப்பிடை அவைபோல்<br/>
அடங்குமே, மற்று அப் பெரும்படை அரக்கர்தம் யாக்கை,<br/>
அடங்கும் மாயவன் குறள் உருத் தன்மையின் அல்லால்?	6.30.5<br/>
<br/>
போருக்கு எழுந்தமூலபலச் சேனை வீரர்களின் இயல்பு<br/>
<br/>
அறத்தைத் தின்று, அருங்கருணையைப் பருகி, வேறு அமைந்த<br/>
மறத்தைப் பூண்டு, வெம் பாவத்தை மணம்புணர் மணாளர்,<br/>
நிறத்துக் கார் அன்ன நெஞ்சினர், நெருப்புக்கு நெருப்பாப்<br/>
புறத்துப் பொங்கிய பங்கியர், காலனும் புகழ்வார்.	6.30.6<br/>
<br/>
நீண்ட தாள்களால் வேலையைப் புறம்செல நீக்கி;<br/>
வேண்டும் மீனொடு மகரங்கள் வாய் இட்டு விழுங்கி,<br/>
தூண்டு வான் உரும் ஏற்றினைச் செவிதொறும் தூக்கி,<br/>
மூண்ட வான்மழை உரித்து உடுத்து, உலாவரும் மூர்க்கர்.	6.30.7<br/>
<br/>
மால் வரைக்குலம் பரல் என, மழைக் குலம் சிலம்பா,<br/>
சால் வரைப் பெரும்பாம்பு கொண்டு அசைத்த பைங் கழலார்;<br/>
மேல் வரைப் படர் கலுழன் வன்காற்று எனும் விசையோர்;<br/>
நால் வரைக் கொணர்ந்து உடன் பிணித்தால் அன்ன நடையார்.	6.30.8<br/>
<br/>
உண்ணும் தன்மைய ஊன்முறை தப்பிடின் உடனே<br/>
மண்ணின் நின்ற மால் யானையை வாயிடும் பசியார்;<br/>
தண்ணின் நீர்முறை தப்பிடின், தடக்கையால் தடவி,<br/>
விண்ணின் மேகத்தை வாரி வாய்ப் பிழிந்திடும் விடாயர்.	6.30.9<br/>
<br/>
உறைந்த மந்தரம் முதலிய கிரிகளை உருவ<br/>
எறிந்து, வேல்நிலை காண்பவர்; இந்துவால் யாக்கை<br/>
சொறிந்து, தீர்வு உறு தினவினர்; மலைகளைச் சுற்றி<br/>
அறைந்து, கற்ற மாத்தண்டினர்; அசனியின் ஆர்ப்பார்.	6.30.10<br/>
<br/>
சூலம் வாங்கிடின், சுடர்மழு ஏந்திடின், சுடர் வாள்<br/>
கோலும் வெஞ்சிலை பிடித்திடின், கொற்றவேல் கொள்ளின்,<br/>
சால வன்தண்டு தரித்திடின், சக்கரம் தாங்கின்,<br/>
காலன், மால், சிவன், குமரன், என்று இவரையும் கடப்பார்.	6.30.11<br/>
<br/>
ஒருவரே வல்லர், ஓர் உலகத்தினை வெல்ல;<br/>
இருவர் வேண்டுவர், ஏழ் உலகத்தையும் இறுக்க;<br/>
திரிவரேல், உடன் திரிதரும் நெடுநிலம்; செவ்வே<br/>
வருவரேல், உடன்கடல்களும் தொடர்ந்து, பின் வருமால்.	6.30.12<br/>
<br/>
நால்வகைச் சேனைகளின் மிகுதி<br/>
<br/>
மேகம் எத்தனை, அத்தனை மால்கரி; விரிந்த<br/>
நாகம் எத்தனை, அத்தனை தேர்; நனி நாளாப்<br/>
போகம் முற்றின எத்தனை, அத்தனை புரவி;<br/>
ஆகம் உற்றன எத்தனை, அத்தனை அனிகம்.	6.30.13<br/>
<br/>
சேனைகளின் அணி நலம்<br/>
<br/>
இன்ன தன்மைய யானை, தேர், இவுளி, என்று இவற்றின்<br/>
பன்னு பல்லணம், பருமம், மற்று உறுப்பொடு பலவும்,<br/>
பொன்னும் நல்நெடு மணியும் கொண்டு அல்லது புனைந்த<br/>
சின்னம் உள்ளன இல்லன, மெய்ம் முற்றும் தெரிந்தால்.	6.30.14<br/>
<br/>
சேனைகள் எழுப்பிய தூளியும் யானையின் மதநீரும்<br/>
<br/>
இப் பெரும்படை எழுந்து இரைத்து ஏக, மேல் எழுந்த<br/>
துப்பு உதிர்த்து அன்ன தூளியின் படலம் மீத் தூர்ப்ப,<br/>
தப்பு இல் கார் நிறம் தவிர்ந்தது; கரிமதம் தழுவ<br/>
உப்பு நீங்கியது ஓங்கு நீர் வீங்கு அலை உவரி.	6.30.15<br/>
<br/>
சேனைகள் புறப்பட்ட இலங்கை நகர வாயில்களின் தோற்றம்<br/>
<br/>
மலையும், வேலையும், மற்று உள பொருள்களும், வானோர்<br/>
நிலையும், அப்புறத்து உலகங்கள் யாவையும், நிரம்ப<br/>
உலைவு உறா வகை உண்டு, பண்டு உமிழ்ந்த பேர் ஒருமைத்<br/>
தலைவன் வாய் ஒத்த இலங்கையின் வாயில்கள் தருவ.	6.30.16<br/>
<br/>
மூல சேனைகளைக் கண்டு வானரம் இரிந்தோடுதல்<br/>
<br/>
கடம் பொறா மதக்களிறு, தேர், பரி, மிடை காலாள்<br/>
படம் பொறாமையின் நனந்தலை அனந்தனும் பதைத்தான்;<br/>
விடம் பொறாது இரி அமரர்போல் குரங்கு இனம் மிதிக்கும்<br/>
இடம் பொறாமையின் இரிந்து போய், வடதிசை இறுத்த.	6.30.17<br/>
<br/>
கவிக் கூற்று<br/>
<br/>
ஆழி மால் வரை வேலி சுற்றிட வகுத்து அமைத்த<br/>
ஏழு வேலையும், இடு வலை; அரக்கரே, இன மா<br/>
வாழி காலனும் விதியும் வெவ் வினையுமே, மள்ளர்;<br/>
தோழம், மாமதில் இலங்கை; மால் வேட்டம் மேல் தொடர்ந்தான்.	6.30.18<br/>
<br/>
சேனைகளின் பேராரவாரம்<br/>
<br/>
ஆர்த்த ஓசையோ? அலங்கு தேர் ஆழியின் அதிர்ப்போ?<br/>
கார்த் திண் மால் கரி முழக்கமோ? வாசியின் கலிப்போ?<br/>
போர்த்த பல் இயத்து அரவமோ? நெருக்கினாற் புழுங்கி<br/>
வேர்த்த அண்டத்தை வெடித்திடப் பொடித்தது, மேன்மேல்.	6.30.19<br/>
<br/>
சேனைக் கடலின் தோற்றம்<br/>
<br/>
வழங்கு பல்படை மீனது; மதகரி மகரம்<br/>
முழங்குகின்றது; முரி திரைப் பரியது; முரசம்<br/>
தழங்கு பேர் ஒலி கலிப்பது; தறுகண் மா நிருதப்<br/>
புழுங்கு வெஞ்சினச் சுறவது நிறை படைப் புணரி.	6.30.20<br/>
<br/>
அரக்கர் சேனை விசும்பினும் பரவுதல்<br/>
<br/>
தசும்பின் பொங்கிய திரள் புயத்து அரக்கர்தம் தானை<br/>
பசும் புல் தண் தலம் மிதித்தலின், கரிபடு மதத்தின்<br/>
அசும்பின் சேறுபட்டு, அளறுபட்டு அமிழுமால், அடங்க;<br/>
விசும்பின் சேறலின் கிடந்தது, அவ் விலங்கல்மேல் இலங்கை.	6.30.21<br/>
<br/>
அரக்கர் சேனையைப் பார்த்து அஞ்சிய வானவர்கள், சிவபெருமானை இறைஞ்சுதலும் இறைவன் அவர்களது அச்சத்தைப் போக்குதலும்<br/>
<br/>
படியைப் பார்த்தனர்; பரவையைப் பார்த்தனர்; படர்வான்<br/>
முடியைப் பார்த்தனர்; பார்த்தனர்; நெடுந் திசை முழுதும்;<br/>
விடியப் பார்ப்பது ஓர் வெள்ளிடை கண்டிலர்; மிடைந்த<br/>
பொடியைப் பார்த்தனர்; வேர்த்தனர், வானவர் குலைந்தார்.	6.30.22<br/>
<br/>
'உலகில் நாம் அலா உரு எலாம் இராக்கத உருவா,<br/>
அலகு இல் பல்படை பிடித்து அமர்க்கு எழுந்தவோ? அன்றேல்<br/>
விலகு இல் நீர் திரை வேலை ஓர் ஏழும் போய் விதியால்<br/>
புலைகொள் வல் உரு பொடித்தனவோ? ' எனப் புகன்றார்.	6.30.23<br/>
<br/>
நடுங்கி, நஞ்சு அடை கண்டனை, வானவர் 'நம்ப!<br/>
ஒடுங்கி யாம் கரந்து உறைவு இடம் அறிகிலம்; உயிரைப்<br/>
பிடுங்கி உண்குவர்; யார், இவர் பெருமைபண்டு அறிந்தார்?<br/>
முடிந்தது, எம் வலி 'என்றனர், ஓடுவான் முயல்வார்.	6.30.24<br/>
<br/>
'ஒருவரைக் கொல்ல, ஆயிரம் இராமர் வந்து, ஒருங்கே<br/>
இருபதிற்றிரண்டு ஆண்டு நின்று அமர்செய்தால், எனாம்?<br/>
நிருதரைக் கொல்வது, இடம்பெற்று ஓர் இடையில் நின்று அன்றோ?<br/>
பொருவது, இப்படை கண்டு, தம் உயிர் பொறுத்து அன்றோ? '	6.30.25<br/>
<br/>
என்று இறைஞ்சலும், இருள் மிடறு இறைவனும் 'இனி, நீர்<br/>
ஒன்றும் அஞ்சலீர்; வஞ்சனை அரக்கரை ஒருங்கே<br/>
கொன்று நீக்கும், அக் கொற்றவன்; இக்குலம் எல்லாம்<br/>
பொன்றுவிப்பது ஓர் விதி தந்தது ஆம் 'எனப் புகன்றான்.	6.30.26<br/>
<br/>
மூலபலப் படையைக் கண்டு வானரங்கள் அஞ்சி ஓடுதல்<br/>
<br/>
புற்றின் நின்று வல் அரவு இனம் புறப்பட, பொருமி,<br/>
'இற்றது, எம்வலி 'என விரைந்து இரிதரும் எலிபோல்,<br/>
மற்று அ(வ்) வானரப் பெரும் கடல் பயம் கொண்டு மறுகி,<br/>
கொற்ற வீரரைப் பார்த்திலது; இரிந்தது, குலைவால்.	6.30.27<br/>
<br/>
அணையின்மேல் சென்ற, சிலசில; ஆழியை நீந்தப்<br/>
புணைகள் தேடின, சில; சில நீந்தின போன;<br/>
துணைகேளாடு புக்கு, அழுந்தின சில; சில தோன்றாப்<br/>
பணைகள் ஏறின; மலைமுழை புக்கன, பலவால்.	6.30.28<br/>
<br/>
ஓடிய வானரங்களின் அச்சச் சொல்<br/>
<br/>
'அடைத்த பேர் அணை அளித்தது நமக்கு உயிர்; அடைய<br/>
உடைத்துப் போதுமால், அவர் தொடராமல் 'என்று, உரைத்த;<br/>
'புடைத்துச் செல்குவர் விசும்பினும் ' என்றன; போதோன்<br/>
படைத்த திக்கு எலாம் பரந்தனர் ' என்றன, பயத்தால்.	6.30.29<br/>
<br/>
சுக்கிரீவன், அனுமன், அங்கதன் ஆகியவர்கள் மட்டும் தன்னைப் பிரியாதுடனிருக்க, ஏனைய வானர வீரர்கள் நிலைகெட்டோடினமையை இராமன் நோக்குதல்<br/>
<br/>
அரியின் வேந்தனும், அனுமனும், அங்கதன் அவனும்,<br/>
பிரியகிற்றிலர் இறைவனை, நின்றனர் பின்றார்;<br/>
இரியல் உற்றனர் மற்றையோர் யாவரும், எறிநீர்<br/>
விரியும் வேலையைக் கடந்தனர்; நோக்கினன், வீரன்.	6.30.30<br/>
<br/>
இப் பெரும்படை எங்கிருந்து வந்துளது? சொல்லுக 'என இராமன் கேட்க, வீடணன் மூலமாத் தானையைப்பற்றி எடுத்துரைத்தல்<br/>
<br/>
'இக் கொடும் படை எங்கு உளது? இயம்புதி 'என்றான் :<br/>
மெய்க் கடுந் திறல் வீடணன் விளம்புவான் : 'வீர!<br/>
திக்கு அனைத்தினும், ஏழு மாத்தீவினும், தீயோர்<br/>
புக்கு அழைத்திடப் புகுந்துளது, இராக்கதப் புணரி.	6.30.31<br/>
<br/>
'ஏழ் எனப்படும் கீழ் உள தலத்தின் நின்று ஏறி<br/>
ஊழி முற்றிய கடல் எனப் புகுந்ததும் உளதால்;<br/>
வாழி மற்று அவன் மூல மாத் தானை முன் வருவ;<br/>
ஆழி வேறு இனி அப்புறத்து இல்லை, வாள் அரக்கர்.	6.30.32<br/>
<br/>
'ஈண்டு இவ் அண்டத்துள் இராக்கதர் எனும் பெயர் எல்லாம்<br/>
மூண்டு வந்தது, தீ வினை முன்னின்று முடுக;<br/>
மாண்டு வீழும் இன்று என்கின்றது என்மதி; வலி ஊழ்<br/>
தூண்டுகின்றது 'என்று அடிமலர் தொழுது, அவன் சொன்னான்.	6.30.33<br/>
<br/>
அஞ்சியோடிய வானர சேனையை அழைத்து வருமாறு அங்கதனை இராமன் ஏவுதல்<br/>
<br/>
கேட்ட அண்ணலும், முறுவலும் சீற்றமும் கிளர,<br/>
'காட்டுகின்றனன் என்; காணுதி ஒரு கணத்து 'என்னா,<br/>
'ஓட்டின் மேற்கொண்ட தானையைப் பயம் துடைத்து, உரவோய்!<br/>
மீட்டிகொல்? 'என, அங்கதன் ஓடினன் விரைந்தான்.	6.30.34<br/>
<br/>
அங்கதன் சென்று அழைக்கப் படைத்தலைவர் மட்டும் நின்று தாம் அஞ்சியோடியதற்குரிய காரணங் கூறுதல்<br/>
<br/>
சென்று தானையை உற்றனன், 'சிறை சிறை கெடுவீர்!<br/>
நின்று கேட்டபின் நீங்குமின் ' எனச் சொல்லி நேர்வான்;<br/>
'ஒன்றும் கேட்கிலம் 'என்றது அக் குரக்கு இனம், உரையால்<br/>
வென்றி வெந்திறல் படைப்பெருந் தலைவர்கள் மீண்டார்.	6.30.35<br/>
<br/>
மீண்டு, வேலையின் வடகரை, ஆண்டு ஒரு வெற்பின்<br/>
ஈண்டினார்களை, 'என் குறித்து இரிவு உற்றது? 'என்றான்;<br/>
'ஆண்ட நாயக! கண்டிலை, போலும், நீ அவரை?<br/>
மாண்டு செய்வது என்? 'என்று உரை கூறினர், மறுப்பார்.	6.30.36<br/>
<br/>
'ஒருவன் இந்திரசித்து என உள்ளவன் உள நாள்<br/>
செருவின் உற்றவை, கொற்றவ! மறத்தியோ? தெரியின்,<br/>
பொரு இல் மற்றவர் இற்றிலர், யாரொடும் பொருவார்;<br/>
இருவர் வில்பிடித்து, யாவரைத் தடுத்து நின்று எய்வார்?	6.30.37<br/>
<br/>
'புரம் கடந்த அப் புனிதனே முதலிய புலவோர்<br/>
வரங்கள் தந்து உலகு அளிப்பவர் யாவரும், மாட்டார்,<br/>
கரந்து அடங்கினர்; இனி, மற்று அவ் அரக்கரைக் கடப்பார்<br/>
குரங்கு கொண்டு வந்து, அமர்செயும் மானுடர் கொல்லாம்? '	6.30.38<br/>
<br/>
'ஊழி ஆயிரம் கோடி நின்று, உருத்திரனோடும்<br/>
ஆழியானும் மற்று அயனொடு புரந்தரன் அவனும்,<br/>
சூழ ஓடினர்; ஒருவரைக் கொன்று தம் தோளால்<br/>
வீழுமா செய்ய வல்லரேல், வென்றியின் நன்றே!	6.30.39<br/>
<br/>
'என் அப்பா! மற்று இவ் எழுபது வெள்ளமும், ஒருவன்<br/>
தின்னப் போதுமோ? தேவரின் வலியமோ, சிறியேம்?<br/>
முன் இப் பாரெலாம் படைத்தவன், நாளெலாம் முறைநின்று,<br/>
உன்னிப் பார்த்து நின்று, உறையிடப் போதுமோ, யூகம்?	6.30.40<br/>
<br/>
'நாயகன் தலை பத்து உள; கையும் நால் ஐந்து 'என்று<br/>
ஓயும் உள்ளத்தேம்; ஒருவன், மற்று அவன்; வந்து, இங்கு உற்றார்<br/>
ஆயிரம் தலை; அதற்கு இரட்டிக் கையர்; ஐயா!<br/>
பாயும் வேலையின் கூலத்து மணலினும் பலரால்	6.30.41<br/>
<br/>
'கும்பகன்னன் என்று உளன், மற்று இங்கு ஒருவன், கைக் கொண்ட<br/>
அம்பு தாங்கவும் மிடுக்கு இலம்; அவன் செய்தது அறிதி;<br/>
உம்பர் அன்றியே, உணர்வு உடையார் பிறர் உளரோ?<br/>
நம்பி! நீயும் உன் தனிமையை அறிந்திலை; நடந்தாய்.	6.30.42<br/>
<br/>
'அனுமன் ஆற்றலும், அரசனது ஆற்றலும், இருவர்<br/>
தனுவின் ஆற்றலும், தம் உயிர் தாங்கவும் சாலா;<br/>
கனியும் காய்களும் உணவு உள; முழை உள, கரக்க;<br/>
மனிதர் ஆளின் என், இராக்கதன் ஆளின் என், வையம்?	6.30.43<br/>
<br/>
'தாம் உளார் அன்றே, புகழினைத் திருவொடும் தரிப்பார்?<br/>
யாம் உேளாம் எனின், எம் கிளை உள்ளது; எம் பெரும!<br/>
"போமின் நீர் " என்று விடை தரத் தக்கனை, புரப்போய்!<br/>
"சாமின் நீர் " என்றல் தருமம் அன்று ' என்றனர், தளர்ந்தார்.	6.30.44<br/>
<br/>
அங்கதன் சாம்பனை நோக்கி, 'ஓடுதல் தக்கதன்று 'என்று காரணங்காட்டி உரைத்தல்<br/>
<br/>
சாம்பனை வதனம் நோக்கி, வாலிசேய், 'அறிவு சான்றோய்!<br/>
"பாம்பு அணை அமலனே மற்று இராமன் " என்று, எமக்குப் பண்டே<br/>
ஏம்பல் வந்து எய்தச் சொல்லித் தேற்றினாய் அல்லையோ, நீ?<br/>
ஆம்பல் அம் பகைஞன் தன்னோடு அயிந்திரம் அமைந்தோன் அன்னாய்!	6.30.45<br/>
<br/>
'தேற்றுவாய், தெரிந்த சொல்லால் தரெுட்டி இத்தெளிவு இல்லோரை<br/>
ஆற்றுவாய் அல்லை; நீயும் அஞ்சினை போலும்! ஆவி<br/>
போற்றுவாய் என்றபோது, புகழ் என் ஆம்? புலமை என் ஆம்?<br/>
கூற்றின் வாய் உற்றால், வீரம் குறைவரே! இறைமை கொண்டார்?	6.30.46<br/>
<br/>
'அஞ்சினாம்; பழியும் பூண்டாம்; அம்புவி யாண்டும், ஆவி<br/>
துஞ்சும் ஆறு அன்றி வாழ ஒண்ணுமோ, நாள் மேல் தோன்றின்,<br/>
நஞ்சு வாய் இட்டால் அன்னது அமுது அன்றே? நம்மை அம்மா,<br/>
தஞ்சம் என்று அடைந்த வீரர் தனிமையின் சாதல் நன்றே!	6.30.47<br/>
<br/>
'தானவரோடும், மற்றைச் சக்கரத் தலைவனோடும்,<br/>
வானவர் கடைய மாட்டா மறிகடல் கடைந்த வாலி<br/>
ஆனவன் அம்பு ஒன்றாலே உலந்தமை அயர்த்தது என் நீ<br/>
மீன், அலர் வேலை பட்டது உணர்ந்திலை போலும்? மேலோய்!	6.30.48<br/>
<br/>
'எத்தனை அரக்கரேனும், தருமம் ஆண்டு இல்லை அன்றே?<br/>
அத்தனை அறத்தை வெல்லும் பாவம் என்று அறிந்தது உண்டோ?<br/>
பித்தரைப் போல நீயும் இவரொடும் பெயர்ந்த தன்மை<br/>
ஒத்திலது 'என்னச் சொன்னான்; அவன் இவை உரைப்பது ஆனான்	6.30.49<br/>
<br/>
சாம்பன் மறுமொழி பகர்தல்<br/>
<br/>
நாணத்தால் சிறிதுபோது நவில்கிலன் இருந்து, பின்னர்,<br/>
'தூண் ஒத்த திரள்தோள் வீர! தோன்றிய அரக்கர் தோற்றம்<br/>
காணத்தான், நிற்கத்தான், அக் கறை மிடற்றவற்கும் ஆமே?<br/>
கோணற் பூ உண்ணும் வாழ்க்கைக் குரங்கின்மேல் குற்றம் உண்டோ?	6.30.50<br/>
<br/>
தேவரும் அவுணர்தாமும் செருப் பண்டு செய்த காலை,<br/>
ஏவரே என்னால் காணப் பட்டிலர்? இருக்கை ஆன்ற<br/>
மூவகை உலகின் உள்ளார், இவர்துணை ஆற்றல் முற்றும்<br/>
பாவகர் உளரே? கூற்றும் இவருடன் பகைக்க வற்றோ?	6.30.51<br/>
<br/>
'மாலியைக் கண்டேன்; மற்றை மாலியவானைக் கண்டேன்;<br/>
கால நேமியையும் கண்டேன்; இரணியன்தனையும் கண்டேன்;<br/>
ஆலமா விடமும் கண்டேன்; மதுவினை அனுசனோடும்<br/>
வேலையைக் கலக்கக் கண்டேன்; இவர்க்கு உளமிடுக்கும் உண்டோ?	6.30.52<br/>
<br/>
'வலி இதன்மேலே, பெற்ற வரத்தினர்; மாயம் வல்லார்;<br/>
ஒலி கடல் மணலின் மிக்க கணக்கினர்; உள்ளம் நோக்கின்,<br/>
கலியினும் கொடியர்; கற்ற படைக்கலக் கரத்தர்; என்றால்,<br/>
மெலிகுவது அன்றி உண்டோ, விண்ணவர் வெருவல் கண்டால்?	6.30.53<br/>
<br/>
'ஆகினும், ஐய! வேண்டினார்க்கு என அமரில் அஞ்சி,<br/>
சாகிலம் பெயர்ந்த தன்மை, பழிதரும்; நரகில் தள்ளும்;<br/>
ஏகுதும், மீள; இன்னும் இயம்புவது உளதால்; எய்தி,<br/>
மேகமே அனையான் கண்முன் எங்ஙனம் விழித்து நிற்றும்?	6.30.54<br/>
<br/>
சாம்பனை நோக்கி அங்கதன் தேறுதல்மொழி பகர்தல்<br/>
<br/>
என்று எடுத்து எண்கின் தானைக்கு இறையவன் இயம்பலோடும்,<br/>
வன்திறல் குலிசம் ஓச்சி வரைச் சிறகு அரிந்து, வெள்ளிக்<br/>
குன்று இடை நீலக் கொண்மூ அமர்ந்து என மதத்தின் குன்றின்<br/>
நின்றவன் அருளும் மைந்தன் மகன், இவை நிகழ்த்தல் உற்றான்	6.30.55<br/>
<br/>
'எடுத்தலும், சாய்தல்தானும், இறத்தலும், எதிர்த்தோர் தம்மைப்<br/>
படுத்தலும், வீர வாழ்க்கை பற்றினர்க்கு உற்ற, மேல்நாள்;<br/>
அடுத்ததே அஃது; நிற்க, அன்றியும் ஒன்று கூறக்<br/>
கடுத்தது; கேட்டீர் நீரும். கருத்துளீர், கருதி நோக்கின்.	6.30.56<br/>
<br/>
'ஒன்றும் நீ அஞ்சல், ஐய! யாம் எலாம் ஒருங்கு சென்று<br/>
நின்றும், ஒன்று இயற்றல் ஆற்றேம்; நேமியான் தானே நேர்ந்து<br/>
கொன்று போர் கடக்கும் ஆயின் கொள்ளுதும் வென்றி, அன்றேல்<br/>
பொன்றுதும் அவனோடு என்றான் 'போதலோ புகழ் அன்று 'என்றான்.	6.30.57<br/>
<br/>
வானரத் தலைவரெல்லாம் அங்கதனுடன் மீண்டும் வருதலும் எதிர்த்த அரக்கர் சேனையைக் குறித்து இராமன் தம்பிக்கு உரைத்தலும்<br/>
<br/>
'ஈண்டிய தானை நீங்க, நிற்பது என்? யாமே சென்று<br/>
பூண்ட வெம் பழியினோடும் போந்தனம்; போதும் 'என்னா,<br/>
மீண்டனர் தலைவர் எல்லாம், அங்கதனோடும்; வீரன்<br/>
மூண்ட வெம் படையை நோக்கி, தம்பிக்கு மொழிவ தானான்.	6.30.58<br/>
<br/>
'அத்த! நீ உணர்தி அன்றே அரக்கர்தான், அவுணரேதான்,<br/>
எத்தனை உளர் என்றாலும், யான் சிலை எடுத்தபோது,<br/>
தொத்து உறு கனலின் வீழ்ந்த பஞ்சு எனத் தொலையும் தன்மை!<br/>
ஒத்தது : ஒர் இடையூறு உண்டு என்று உணர்வு இடை உதிப்பது உண்டால்.	6.30.59<br/>
<br/>
வானர சேனை, அரக்கர் சேனையால் நிலைகுலையா வண்ணம் அனுமனோடும் சுக்கிரீவனோடும் சென்று காக்குமாறு இராமன் இலக்குவனுக்கு உரைத்தல்<br/>
<br/>
'காக்குநர் இன்மை கண்ட கலக்கத்தால், கவியின் சேனை<br/>
போக்கு அறப் போகித் தம்தம் உறைவிடம் புகுதல் உண்டால்;<br/>
தாக்கி, இப் படையை முற்றுந் தலை துமிப்பு அளவும், தாங்கி,<br/>
நீக்குதி, நிருதர் ஆங்கு நெருங்குவார் நெருங்கா வண்ணம்.	6.30.60<br/>
<br/>
'இப்புறத்து இனைய சேனை ஏவி, ஆண்டு இருந்த தீயோன்<br/>
அப்புறத்து அமைந்த சூழ்ச்சி அறிந்தவன், அயலே வந்து,<br/>
தப்பு அறக் கொன்று நீக்கில், அவனை யார் தடுக்கத் தக்கார்,<br/>
வெப்பு உறுகின்றது உள்ளம் வீர! நீ அன்றி, வில்லோர்?	6.30.61<br/>
<br/>
'மாருதியோடு நீயும், வானரக் கோனும், வல்லே,<br/>
பேருதிர் சேனை காக்க; என்னுடைத் தனிமை பேணிச்<br/>
சோருதிர் என்னின், வெம்போர் தோற்றும், நாம் 'என்னச் சொன்னான்,<br/>
வீரன்; மற்று அதனைக் கேட்ட இளையவன் விளம்பலுற்றான்.	6.30.62<br/>
<br/>
இலக்குவன் அதற்கு இசைந்து செல்ல, அனுமன் இராமனுக்கு அருகே நின்று அடித்தொண்டு புரிய வேண்டுதல்<br/>
<br/>
'அன்னதே கருமம்; ஐய! அன்றியும், அருகே நின்றால்,<br/>
என் உனக்கு உதவிசெய்வது இதுபடை என்றபோது<br/>
சென்னியில் சுமந்த கையர் தேவரே போல, யாமும்<br/>
பொன் உடை வரிவில் ஆற்றல் புறன்நின்று காண்டல் போக்கி?	6.30.63<br/>
<br/>
என்று அவன் ஏகல் உற்ற காலையின், அனுமன், 'எந்தாய்!<br/>
"புன்தொழில் குரங்கு " எனாது, என் தோளின்மேல் ஏறிப் புக்கால்,<br/>
நன்று எனக் கருதாநின்றேன்; அல்லது, நாயினேன் உன்<br/>
பின் தனிநின்ற போதும், அடித்தொழில் பிரியேன் 'என்றான்.	6.30.64<br/>
<br/>
இலக்குவனுக்கு உற்ற துணை நீ என்று இராமன் கூற, அனுமன், இலக்குவன் பின்னே செல்லுதல்<br/>
<br/>
'ஐய! நிற்கு இயலாது உண்டோ? இராவணன் அயலே வந்து உற்று,<br/>
எய்யும் வில்கரத்து வீரன் இலக்குவன்தன்னோடு ஏற்றால்,<br/>
மொய் அமர்க்களத்தின் உன்னைத் துணைபெறான் என்னின், முன்ப!<br/>
செய்யும் மா வெற்றி உண்டோ? சேனையும் சிதையும் அன்றே?	6.30.65<br/>
<br/>
'ஏரைக் கொண்டு அமைந்த குஞ்சி இந்திரசித்து என்பான் தன்<br/>
போரைக் கொண்டு இருந்த முன்நாள் இளையவன் தன்னைப் போக்கிற்று<br/>
ஆரைக் கொண்டு? உன்னால் அன்றே, வென்றது அங்கு அவனை? இன்னும்,<br/>
வீரர்க்கும் வீர! நின்னைப் பிரிகிலன், வெல்லும் என்பேன்.	6.30.66<br/>
<br/>
'சேனையைக் காத்து, என் பின்னே திருநகர் தீர்ந்து போந்த<br/>
யானையைக் காத்து, மற்றை இறைவனைக் காத்து, எண் தீர்ந்த<br/>
வானை இத்தலத்தினோடும் மறையோடும் வளர்த்தி 'என்றான்.<br/>
ஏனை மற்று உரைக்கலாதான், இளவல்பின் எழுந்து சென்றான்.	6.30.67<br/>
<br/>
இலக்குவனுக்குத் துணையாக வீடணனையும் உடன் அனுப்புதல்<br/>
<br/>
'வீடண! நீயும் மற்று உன் தம்பியோடு ஏகி, வெம்மை<br/>
கூடினர் செய்யும் மாயம் தெரிந்தனை கூறி, கொற்றம்<br/>
நீடுறு தானைதன்னைத் தாங்கினை, நில்லாய் என்னின்,<br/>
கேடு உளது ஆகும் என்றான்; அவன் அது கேட்பதானான்.	6.30.68<br/>
<br/>
சுக்கிரீவன் முதலியோரும் இராமன் சொல்லியதை யேற்று இலக்குவனுடன் சென்று வானர சேனையைக் காத்தல்<br/>
<br/>
'சூரியன் சேயும், 'செல்வன் சொற்றதே 'என்னும் சொல்லன்,<br/>
ஆரியன் பின்பு போனான்; அனைவரும், 'அதுவே நல்ல<br/>
காரியம் 'என்னக் கொண்டார்; கடல் படை காத்து நின்றார்;<br/>
வீரியன் பின்னர்ச் செய்த செயல் எலாம் விரிக்கலுற்றாம்	6.30.69<br/>
<br/>
இராமன் வில் ஏந்திச் சேனையின் முன்னணியில் வந்து பொருதல்<br/>
<br/>
வில்லினைத் தொழுது வாங்கி, ஏற்றினான் வில்நாண்; மேருக்<br/>
கல் எனச் சிறந்ததேனும், கருணை அம்கடலே அன்ன<br/>
எல் ஒளி மார்பில் தீராக் கவசம் இட்டு, இழையா வேதச்<br/>
சொல் எனத் தொலையா வாளித் தூணியும் புறத்துத் தூக்கி,	6.30.70<br/>
<br/>
ஓசனை நூற்றின் வட்டம் இடைவிடாது உறைந்த சேனைத்<br/>
தூசி வந்து அண்ணல் தன்னைப் போக்கு அற வளைந்து சுற்றி,<br/>
வீசின படையும் அம்பும் மிடைதலும், விண்ணோர் யாக்கை<br/>
கூசின; பொடியால் எங்கும் குமிழ்த்தன, வியோம கூடம்.	6.30.71<br/>
<br/>
தேவர்கள் தம் கருத்து முடிந்திட இராமனை ஏத்திப் பரவுதல்<br/>
<br/>
'கண்ணனே! எளியேம் இட்ட கவசமே! கடலே அன்ன<br/>
வண்ணனே! அறத்தின் வாழ்வே! மறையவர் வலியே! மாறாது<br/>
ஒண்ணுமே, நீ அலாது, ஓர் ஒருவர்க்கு இப் படைமேல் ஊன்ற;<br/>
எண்ணமே முடித்தி 'என்னா, ஏத்தினர், இமையோர் எல்லாம்.	6.30.72<br/>
<br/>
அரக்கர் கூட்டத்தினைக் கண்டு அஞ்சிய, முனிவர்கள் 'இராமன் வெல்க 'என வாழ்த்துக் கூறுதல்<br/>
<br/>
முனிவரே முதல்வர் ஆய அறத்துறை முற்றினோர்கள்,<br/>
தனிமையும், அரக்கர் தானைப் பெருமையும், தரிக்கலாதார்,<br/>
பனிவரு கண்ணர், விம்மிப் பதைக்கின்ற நெஞ்சர், 'பாவத்து<br/>
அனைவரும் தோற்க! அண்ணல் வெல்க 'என்று ஆசி சொன்னார்.	6.30.73<br/>
<br/>
தேவர்கள் முதலியோர் இராமனை வாழ்த்துதல்<br/>
<br/>
மற்றும் வேறு அறத்துள் நின்ற வானம் நாடு அனைத்து உேளார்,<br/>
'கொற்ற வில்லி வெல்க வஞ்ச மாயர் வீக! குவலயத்து<br/>
உற்ற தீமை தீர்க இன்றோடு ' என்று கூறினார்; நிலம்<br/>
துற்ற வெம்படைக் கைநீசர், இன்ன இன்ன சொல்லினார்.	6.30.74<br/>
<br/>
தனிநின்று பொரும் இராமனது ஆற்றல் கண்டு, அரக்கர் வியத்தல்<br/>
<br/>
'இரிந்த சேனை சிந்தி, யாரும் இன்றி ஏக, நின்று, நம்<br/>
விரிந்த சேனை கண்டு, யாதும் அஞ்சல் இன்றி, வெஞ்சரம்<br/>
தெரிந்து, சேவகம் திறம்பல் இன்றி, நின்ற செய்கையான்,<br/>
புரிந்த தன்மை வென்றி மேலும் நன்று; மா லி பொய்க்குமோ?	6.30.75<br/>
<br/>
'புரங்கள் எய்த புங்கவற்கும் உண்டு தேர்; பொருந்தினார்,<br/>
பரந்த தேவர்; மாயன் நம்மை வேர் அறுத்த பண்டைநாள்,<br/>
விரைந்து புள்ளின்மீது விண்ணுளோர்கேளாடு மேவினான்;<br/>
கரந்திலன், தனித்து ஒருத்தன் நேரும், வந்து, காலினான்.	6.30.76<br/>
<br/>
'தேரும், மாவும், யானையோடு சீயம், யாளி ஆதியா<br/>
மேரு மானும் மெய்யர்நின்ற வேலை, ஏழின் மேலவாம்;<br/>
"வாரும், வாரும் " என்று அழைக்கும் மானுடற்கு, இம் மண்ணிடைப்<br/>
பேருமாறும், நம்முழைப் பிழைக்குமாறும் எங்ஙனே?	6.30.77<br/>
<br/>
அரக்கர் வந்து தன்னைச் சூழ்ந்த நிலையில், இராமன் வில்நாணொலியை எழுப்புதல்<br/>
<br/>
என்று சென்று, இரைத்து எழுந்து, ஓர் சீய ஏறு அடர்ந்ததைக்<br/>
குன்று வந்து சூழ்வளைத்த போல், தொடர்ந்து கூடலும்,<br/>
'நன்று இது 'என்று, ஞாலம் ஏழும் நாகம் ஏழும் மானும்தன்<br/>
வென்றி வில்லை வேதநாதன் நாண் எறிந்த வேலைவாய்.	6.30.78<br/>
<br/>
அரக்கர் சேனையில் தீய நிமித்தங்கள் தோன்றுதல்<br/>
<br/>
கதம் புலர்ந்த, சிந்தைவந்த, காவல் யானை, மாலொடு<br/>
மதம் புலர்ந்த; நின்ற வீரர் வாய்புலர்ந்த; மா எலாம்<br/>
பதம், புலர்ந்த வேகம் ஆக, வாள் அரக்கர் பண்பு சால்<br/>
விதம் புலர்ந்தது என்னின், வென்ற வென்றி சொல்ல வேண்டுமோ?	6.30.79<br/>
<br/>
வெறித்து இரிந்த வாசியோடு, சீய மாவும் மீளியும்,<br/>
செறித்து அமைந்த சில்லி என்னும் ஆழிகூடு தேர் எலாம்<br/>
முறித்து எறிந்து முந்த, யானை வீசும் மூசு பாகரைப்<br/>
பிறித்து இரிந்து சிந்த, வந்து ஒர் ஆகுலம் பிறந்ததால்.	6.30.80<br/>
<br/>
துன்னிமித்தந் தோன்றிய அரக்கர் சேனைமீது இராமன் அம்பு ஏவுதல்<br/>
<br/>
'இந் நிமித்தம் இப்படைக்கு இடம் துடித்து அடுத்தது ஓர்<br/>
துன்னிமித்தம் 'என்று கொண்டு வானுளோர்கள் துள்ளினார்;<br/>
அந் நிமித்தம் உற்றபோது, அரக்கர் கண் அரங்க, மேல்<br/>
மின் நிமிர்த்தது அன்ன வாளி வேதநாதன் வீசினான்.	6.30.81<br/>
<br/>
ஆளி மேலும், ஆளின் மேலும், ஆனைமேலும், ஆடல்மா<br/>
மீளி மேலும், வீரர்மேலும், வீரர் தேரின்மேலும், வெவ்<br/>
வாளி மேலும் : வில்லின் மேலும் மண்ணின்மேல் வளர்ந்த மாத்<br/>
தூளி மேலும் ஏற ஏற, வீரன் வாளி தூவினான்.	6.30.82<br/>
<br/>
இராமன் எய்த அம்புகளால் அரக்கர் சேனை அழிதல்<br/>
<br/>
மலை விழுந்தவா விழுந்த, மான யானை; மள்ளர் செந்<br/>
தலை விழுந்தவா விழுந்த, தாய வாசி; தாளறும்<br/>
சிலை விழுந்தவா விழுந்த திண் பதாகை; திங்களின்<br/>
கலை விழுந்தவா விழுந்த, வெள் எயிற்ற காடு எலாம்.	6.30.83<br/>
<br/>
வாடை நாலுபாலும் வீச, மாக மேக மாலை வெங்<br/>
கோடை மாரி போல வாளி கூட, ஓடை யானையும்<br/>
ஆடல் மாவும் வீரர் தேரும், ஆளும், மாள்வது ஆனவால்;<br/>
பாடு பேரும் ஆறு கண்டு, கண் செல் பண்பும் இல்லையால்.	6.30.84<br/>
<br/>
விழித்த கண்கள், கைகள், மெய்கள், விற்கள், வேல்கள், உட்கிடத்<br/>
தழெித்த வாய்கள், செல்லல் உற்ற தாள்கள், தோள்கள், செல்லினைப்<br/>
பழித்த வாளி சிந்த நின்று பட்டது அன்றி, விட்டகோல்,<br/>
கழித்த ஆயுதங்கள், ஒன்று செய்தது இல்லை கண்டதே.	6.30.85<br/>
<br/>
தொடுத்த வாளியோடு வில் துணிந்து வீழும், முன்; துணிந்து<br/>
எடுத்த வாள்கேளாடு தோள்கள் இற்று வீழும்; மற்று உடன்<br/>
கடுத்த தாள்கள் கண்டம் ஆகும்; எங்ஙனே, கலந்து நேர்<br/>
தடுத்து அ(வ்) வீரர் தாமும் ஒன்று செய்யுமா சலத்தினால்?	6.30.86<br/>
<br/>
குரம் துணிந்து, கண் சிதைந்து, பல்லணம் குலைந்து, பேர்<br/>
உரம் துணிந்து, வீழ்வது அன்றி, ஆவி ஓட ஒண்ணுமே<br/>
சரம் துணிந்த ஒன்றை நூறு சென்று சென்று தள்ளலால்,<br/>
வரம் துணிந்த வீரர் போரின் முந்த உந்து வாசியே!	6.30.87<br/>
<br/>
ஊர உன்னின், முன்பு பட்டு உயர்ந்த வெம் பிணங்களால்<br/>
பேர ஒல்வது அன்று; பேரின் ஆயிரம் பெருஞ் சரம்<br/>
தூர, ஒன்று நூறு கூறு பட்டு உகும்; துயக்கு அலால்<br/>
தேர்கள் என்று வந்த பாவி என்ன செய்கை செய்யுமே?	6.30.88<br/>
<br/>
எட்டு வன் திசைக்கண் நின்ற யாவும் வல்ல யாவரும்,<br/>
கிட்டின், உய்ந்து போகிலார்கள் என்ன நின்ற, கேள்வியால்;<br/>
முட்டும் வெங்கண் மான யானை, அம்பு உராய, முன்னமே<br/>
பட்டு உலந்த போல் விழுந்த; என்ன தன்மை பண்ணுமே?	6.30.89<br/>
<br/>
வாவி கொண்ட புண்டரீகம் அன்ன கண்ணன் வாளி ஒன்று<br/>
ஏவின், உண்டை நூறு கோடி கொல்லும் என்ன, எண்ணுவான்<br/>
பூவின் அண்டர் கோனும், எண் மயங்கும்; அன்ன போரின் வந்து<br/>
ஆவி கொண்ட காலனார் கடுப்பும் அன்னது ஆகுமே.	6.30.90<br/>
<br/>
கொடிக் குலங்கள், தேரின் மேல யானை மேல, கோடைநாள்<br/>
இடிக் குலங்கள் வீழ வெந்த காடுபோல் எரிந்தவால்<br/>
முடிக் குலங்கள் கோடி கோடி சிந்த, வேகம் முற்று உறா<br/>
வடிக் குலங்கள் வாளி ஓட வாயினூடு தீயினால்!	6.30.91<br/>
<br/>
அற்ற வேலும் வாளும் ஆதி ஆயுதங்கள்மீது எழுந்து,<br/>
உற்ற வேகம் உந்த ஓடி, ஓத வேலை ஊடு உற,<br/>
துற்ற வெம்மை கைம் மிகச் சுறுக்கொளச் சுவைத்ததால்,<br/>
வற்றி நீர் வறந்து, மீன் மறிந்து, மண் செறிந்தவால்.	6.30.92<br/>
<br/>
போர் அரிந்தமன் துரந்த புங்க வாளி, பொங்கினார்<br/>
ஊர் எரிந்தநாள் துரந்தது என்ன மின்னி ஓடலால்,<br/>
நீர் எரிந்த வண்ணமே, நெருப்பு எரிந்த, நீள்நெடுந்<br/>
தேர் எரிந்த, வீரர்தம் சிரம் பொடிந்து சிந்தவே.	6.30.93<br/>
<br/>
பிடித்த வாள்கள், வேல்கேளாடு, தோள்கள் பேர் அரா எனத்<br/>
துடித்த; யானைமீது இருந்து போர்தொடங்கு சூரர்தம்<br/>
மடித்த வாய செந்தலைக் குலம் புரண்ட, வானின் மின்<br/>
இடித்த வாயின் இற்ற மாமலைக் குலங்கள் என்னவே.	6.30.94<br/>
<br/>
கோர ஆளி, சீயம், மீளி, கூளியோடு, ஞாளியும்,<br/>
போர வாளினோடு தேர்கள் நூறு கோடி பொன்றுமால்<br/>
நார ஆளி, ஞால ஆளி, ஞான ஆளி, நாந்தகப்<br/>
பார வாளி, வீர ஆளி, ஏக வாளி பாயவே.	6.30.95<br/>
<br/>
ஆழி பேற்ற தேர் அழுந்தும்; ஆள் அழுந்தும், ஆேளாடும்<br/>
சூழி பெற்ற மா அழுந்தும்; வாசியும் சுரிக்குமால்<br/>
பூழி பெற்ற வெங்களம் குளம்படப் பொழிந்த பேர்<br/>
ஊழி பெற்ற ஆழி அன்ன சோரி நீரினுள் அரோ.	6.30.96<br/>
<br/>
அற்று மேல் எழுந்தவன் சிரங்கள் தம்மை அண்மி, மேல்<br/>
ஒற்றும் என்ன அங்கும் இங்கும் விண்ணுளோர் ஒதுங்குவார்;<br/>
'சுற்றும் வீழ் தலைக் குலங்கள் சொல்லு கல்லின் மாரிபோல்<br/>
எற்றும் 'என்றும், பாரின் எங்கும் வாழுவார் இரங்குவார்.	6.30.97<br/>
<br/>
மழைத்த மேகம் வீழ்வது என்ன, வான மானம் வாடையின்<br/>
சுழித்து வந்து வீழ்வது என்ன, மண்ணின்மீது துன்னுமால்<br/>
அழித்து ஒடுங்கு கால மாரி அன்ன வாளி ஓளியால்,<br/>
விழித்து எழுந்து, வானின் ஊடு மொய்த்த பொய்யர் மெய் எலாம்.	6.30.98<br/>
<br/>
அரக்கர்கள் கடும் போர் புரிதல்<br/>
<br/>
தெய்வ நெடும் படைக் கலங்கள் விடுவர்சிலர்; <br/>
                     சுடுகணைகள் சிலையில் கோலி,<br/>
எய்வர் சிலர்; எறிவர் சிலர்; எற்றுவர், <br/>
                       மலைகள் பலவும் ஏந்திப்<br/>
பெய்வர் சிலர்; 'பிடித்தும் 'எனக் கடுத்து உறுவர்; <br/>
                     படைக்கலங்கள் பெறாது, வாயால்,<br/>
வைவர் சிலர்; தழெிப்பர் சிலர்; திரிவர் <br/>
                      சிலர் வயவர் மன்னோ.	6.30.99<br/>
<br/>
ஆர்ப்பர் பலர்; அடர்ப்பர் பலர்; அடுத்து அடுத்தே <br/>
                       படைக் கலங்கள் அள்ளி அள்ளித்<br/>
தூர்ப்பர் பலர்; மூவிலைவேல் துரப்பர் பலர்; <br/>
                       கரப்பர் பலர்; சுடுதீத் தோன்றப்<br/>
பார்ப்பர் பலர்; நெடு வரையைப் பறிப்பர் பலர்; <br/>
                     பகலோனைப் பற்றிச் சுற்றும்<br/>
கார்ப் பருவ மேகம் என, வேக நெடும் படை <br/>
                      அரக்கர் கணிப்பு இலாதார்.	6.30.100<br/>
<br/>
இராமன் அரக்கர் படைகளை வென்று மேம்படுதல்<br/>
<br/>
எறிந்தனவும், எய்தனவும், எடுத்தனவும், <br/>
                      பிடித்தனவும், படைகள் எல்லாம்<br/>
முறிந்தன, வெம் கணைகள் பட; முற்றின, <br/>
                     சுற்றின தேரும், மூரிமாவும்;<br/>
நெறிந்தன குஞ்சிகேளாடும் நெடுந்தலைகள் <br/>
                     உருண்டன; பேர் இருளின் நீங்கி,<br/>
பிறிந்தனன் வெய்யவன் என்னப் பெயர்ந்தனன் மீது <br/>
                     உயர்ந்த தடம் பெரிய தோளான். 	6.30.101<br/>
<br/>
இராமபாணத்தின் செயல்<br/>
<br/>
சொல் அறுக்கும் வலி அரக்கர், தொடுகவசம் <br/>
                       துகள்படுக்கும்; துணிக்கும் யாக்கை;<br/>
வில் அறுக்கும்; தலை அறுக்கும்; மிடல் அறுக்கும்; <br/>
                      அடல் அறுக்கும்; மேல் மேல் வீசும்<br/>
கல் அறுக்கும்; மரம் அறுக்கும்; கை அறுக்கும்; <br/>
                      செய்யமள்ளர் கமலத்தோடு<br/>
நெல் அறுக்கும் திருநாடன் நெடுஞ்சரம் என்றால், <br/>
                       எவர்க்கும் நிற்கலாமோ?	6.30.102<br/>
<br/>
கவிக்கூற்று<br/>
<br/>
'           கால் இழந்தும், வால் இழந்தும், கை இழந்தும், <br/>
           கழுத்து இழந்தும், பருமக் கட்டின்<br/>
மேல் இழந்தும், மருப்பு இழந்தும் விழுந்தன, <br/>
                       என்குநர் அல்லால், வேலை அன்ன<br/>
மால் இழந்து, மழை அனைய மதம் இழந்து, வலி <br/>
                     இழந்து, மலைபோல் வந்த<br/>
தோல் இழந்த தொழில் ஒன்றும் சொல்லினார் <br/>
                      இல்லை நெடுஞ் சுரர்கள் எல்லாம்.	6.30.103<br/>
<br/>
பலகோடிகளாய் வந்த நால்வகைச் சேனையையும் இராமன் ஒருவனாகவே பொருது வெல்லுதல்<br/>
<br/>
வேல் செல்வன சத கோடிகள்; விண்மேல் நிமிர் விசிகக்<br/>
கோல் செல்வன சதகோடிகள்; கொலை செய்வன மலைய,<br/>
தோல் செல்லன சதகோடிகள் : துரகம் தொடர் இரதக்<br/>
கால் செல்வன சதகோடிகள்; ஒருவன், அவை கடிவான்.	6.30.104<br/>
<br/>
ஒரு வில்லியை, ஒரு காலையின், உலகு ஏழையும் உடற்றும்<br/>
பெரு வில்லிகள், முடிவு இல்லவர், சரமாமழை பெய்வார் :<br/>
பொரு வில்லவர் கணை மாரிகள் பொடியாம் வகை பொழிய,<br/>
திருவில்லிகள் தலைபோய் நெடுமலைபோல் உடல் சிதைவார்.	6.30.105<br/>
<br/>
'நூறாயிர மதயானையின் வலியோர் ' என நுவல்வோர்,<br/>
மாறு ஆயினர், ஒரு கோல் பட, மலைபோல உடல் மறிவார்;<br/>
ஆறு ஆயிரம் உள ஆகுவ அழி செம்புனல்; அவைபுக்கு<br/>
ஏறாது எறிகடல் பாய்வன, சின மால் கரி இனமால்.	6.30.106<br/>
<br/>
மழு அற்று உகும்; மலை அற்று உகும்; வளை அற்று உகும்; வயிரத்து<br/>
எழு அற்று உகும;் இலை அற்று உகும்; அயில் அற்று உகும்; எறிவேல்<br/>
பழு அற்று உகும்; மத வெங் கரி; பரி அற்று உகும்; இரதக்<br/>
குழு அற்று உகும்; ஒரு வெங்கணை தொடை பெற்றது ஓர் குறியால்.	6.30.107<br/>
<br/>
அரக்கர் பலரும் போரில் இறத்தல்<br/>
<br/>
ஒருகாலையின், உலகத்து உறும் உயிர் யாவையும் உண்ண<br/>
வருகாலனும், அவன் தூதரும், நமன்தானும், அவ் வரைப்பின்<br/>
இரு கால் உடையவர் யாவரும் திரிந்தார் இளைத்திருந்தார்;<br/>
அருகு ஆயிரம் உயிர் கொண்டு தம் ஆறு ஏகலர் அயர்ந்தார்.	6.30.108<br/>
<br/>
போர்க்களத்தில் கவந்தங்கள் எழுந்து ஆடுதல்<br/>
<br/>
அடுக்கு உற்றன, மதயானையும், அழிதேர்களும், பரியும்<br/>
தொடுக்குற்றன விசும்பு ஊடு உறச் சுமந்து ஓங்கின எனினும்,<br/>
மிடுக்குற்றன கவந்தம் குலம் எழுந்து ஆடலின் எல்லாம்<br/>
நடுக்குற்றன, பிணக் குன்றுகள், உயிர் நண்ணின என்ன.	6.30.109<br/>
<br/>
பகைவரது உடற்குருதி தன் திருமேனியிற் படியப் பொருதுநின்ற இராமனது தோற்றம்<br/>
<br/>
பட்டார் உடல்படு செம்புனல் திருமேனியில் படலால்,<br/>
கட்டு ஆர் சிலைக் கரு ஞாயிறு புரைவான், கடையுகநாள்,<br/>
சுட்டு ஆசு அறுத்து உலகு உண்ணும் அச் சுடரோன் எனப் பொலிந்தான்;<br/>
ஒட்டார் உடல் குருதி குளித்து எழுந்தானையும் ஒத்தான்.	6.30.110<br/>
<br/>
இறவாது எஞ்சிய அரக்கர்கள் இராமனைச் சூழ்ந்துகொள்ளுதல்<br/>
<br/>
தீ ஒத்தன உரும் ஒத்தன சரம் சிந்திட, சிரம் போய்<br/>
மாயம் தமர் மடிகின்றனர் எனவும், மறம் குறையார்,<br/>
காயத்திடை உயிர் உண்டிட, உடன்மொய்த்து எழு களியால்<br/>
ஈ ஒத்தன நிருதக்குலம்; நறவு ஒத்தனன் இறைவன்.	6.30.111<br/>
<br/>
இராமன், தன்னைச் சூழ்ந்து மொய்த்தாரை அழித்தல்<br/>
<br/>
மொய்த்தாரை ஓர் இமைப்பின்தலை, முடுகத் தொடு சிலையால்<br/>
தைத்தான்; அவர், கழல் திண் பசுங்காய் ஒத்தனர், சரத்தால்;<br/>
கைத்தார் நெடுந்தேரும், கடுங் களிறும், களத்து அழுந்தக்<br/>
குத்தான், அழி குழம்பு ஆம் வகை, வழுவாச் சரக் குழுவால்.	6.30.112<br/>
<br/>
பிரிந்தார் பலர்; இரிந்தார் பலர்; பிழைத்தார் பலர்; உழைத்தார்;<br/>
புரிந்தார் பலர்; நெரிந்தார் பலர்; புரண்டார் பலர்; உருண்டார்;<br/>
எரிந்தார் பலர்; கரிந்தார் பலர்; எழுந்தார் பலர், விழுந்தார்,<br/>
சொரிந்தார் குடல், துமிந்தார் தலை, கிடந்தார்; எதிர் தொடர்ந்தார்.	6.30.113<br/>
<br/>
மணி குண்டலம், வலயம், குழை, மகரம், சுடர் மகுடம்,<br/>
அணி கண்டிகை, கவசம், கழல் திலகம் முதல கலம்,<br/>
துணிவு உண்டவர் உடல் சிந்தின, தொடர்கின்றன, சுடரும்;<br/>
திணி கொண்டலினிடை மின்குலம் மிளிர்கின்றன சிவண.	6.30.114<br/>
<br/>
அரக்கர் அஞ்சி வியக்குமாறு இராமன் சாரிகை திரிதல்<br/>
<br/>
முன்னே உளன்; பின்னே உளன்; முகத்தே உளன்; அகத்தின்<br/>
தன்னே உளன்; மருங்கே உளன்; தலைமேல் உளன்; மலைமேல்<br/>
கொன்னே உளன்; நிலத்தே உளன்; சும்பே உளன்; கொடியோர்,<br/>
'என்னே ஒரு கடுப்பு! 'என்றிட, ஞ் சாரிகை திரிந்தான்.	6.30.115<br/>
<br/>
நேரினன்; என் நேரினன் ' என்று யாவரும் எண்ண,<br/>
பொன் நேர்வரு வரிவில் கரத்து ஒரு கோளரி பொருவான்,<br/>
ஓன்னார் பெரும் படைப் போர் கடல் உள் நின்றனன் எனினும்<br/>
அல்நேரவர் உடனே திரி நிழலே எனல் ஆனான்.	6.30.116<br/>
<br/>
பள்ளம் படுகடல் ஏழினும், படி ஏழினும், பகையின்<br/>
வெள்ளம் பல உள என்னினும், வினையம் பல தெரியா,<br/>
கள்ளம் படர் பெருமாயையின் கரந்தார் உருப் பிறந்தார்<br/>
உள் அன்றியும் புறத்தேயும் உற்று உளனாம் என உற்றான்.	6.30.117<br/>
<br/>
நானாவிதப் பெருஞ் சாரிகை திரிகின்றது நவிலார்,<br/>
போனான், இடை புகுந்தான், எனப் புலன் கொள்கிலர்,<br/>
'தானாவதும் உணர்ந்தான், உணர்ந்து உலகு எங்கணும் தானே<br/>
ஆனான்; வினை துறந்தான் 'என, இமையோர்களும் அயிர்த்தார்.	6.30.118<br/>
<br/>
சண்டக் கடு நெடுங் காற்று இடை துணிந்து எற்றிட, தரைமேல்<br/>
கண்டப் படு மலைபோல், நெடு மரம்போல், கடுந் தொழிலோர்<br/>
துண்டம் பட, கடுஞ் சாரிகை திரிந்தான், சரம் சொரிந்தான்<br/>
அண்டத்தினை அளந்தான் எனக் கிளர்ந்தான், நிமிர்ந்து அகன்றான்.	6.30.119<br/>
<br/>
களியானையும், நெடுந் தேர்களும், கடும் பாய் பரிக்கணனும்,<br/>
தெளி யாளியும், முரண் சீயமும், சின வீரர்தம் திறமும்,<br/>
வெளி வானகம் இலதாம் வகை விழுந்து ஓங்கிய பிணம் பேர்<br/>
நளிர் மாமலை பல தாவினன், நடந்தான் கடல் கிடந்தான்.	6.30.120<br/>
<br/>
அரக்கர் சேனைகள் அழிவுற்றுக் கிடக்கும் தோற்றம்<br/>
<br/>
அம்பரங்கள் தொடும் கொடி ஆடையும்<br/>
அம்பரங்கெளாடும் களி யானையும்<br/>
அம்பு அரங்க அழுந்தின சோரியின்<br/>
அம்பரங்கம் அருங்கலம் ஆழ்ந்து என.	6.30.121<br/>
<br/>
தம் மனத்தில் சலத்தர் மலைத்தலை<br/>
வெம்மை உற்று எழுந்து ஏறுவ மீளுவ<br/>
தமெ்முனைச் செரு மங்கை தன் செங்கையால்<br/>
அம் மனைக்குலம் ஆடுவ போன்றவே.	6.30.122<br/>
<br/>
கேட கங்கண வன்கையொடும் கிளர்<br/>
கேடகங்கள் துணிந்து கிடந்தன;<br/>
கேடு அகம் கிளர்கின்ற களத்த நன்கு<br/>
ஏட கங்கள் மறிந்து கிடந்தவே.	6.30.123<br/>
<br/>
அங்கதம் களத்து அற்று அழிந்தாரொடும்<br/>
அம் கதம் களத்து அற்று அழிவு உற்றவால்<br/>
புங்கவன் கணைப் புட்டில் பொருந்திய<br/>
புங்க வன்கணைப் புற்று அரவம் பொர.	6.30.124<br/>
<br/>
கயிறு சேர் கழல் கார்நிறக் கண்டகர்<br/>
எயிறு வாளி படத் துணிந்து யானையின்<br/>
வயிறுதோறும் மறைவன வானிடைப்<br/>
புயல்தொறும் புகு வெண்பிறை போன்றவே.	6.30.125<br/>
<br/>
வென்றி வீரர் எயிறும் விடா மதக்<br/>
குன்றின் வெள்ளை மருப்பும் குவிந்தன<br/>
என்றும் என்றும் எழுந்த இளம்பிறை<br/>
ஒன்றி மாநிலத்து உக்கவும் ஒத்தவால்.	6.30.126<br/>
<br/>
குருதி கடல் போற் பரவியதனால் தீவுகளில் உறைவோர் மலைகளின் மேலேறுதல்<br/>
<br/>
ஓவிலார் உடல் உந்து உதிரப் புனல்<br/>
பாவி வேலை உலகு பரத்தலால்<br/>
தீவுதோறும் இனிது உறை செய்கையார்<br/>
ஈவு இலாத நெடுமலை ஏறினார்.	6.30.127<br/>
<br/>
இராமனது விற்றொழில் வன்மையால் அரக்கர் விண்ணில் நிரம்ப அவர்தம் உடல்கள் மண்ணில் நிறைதல்<br/>
<br/>
விண் நிறைந்தன மெய் உயிர் வேலையும்<br/>
புண் நிறைந்த புனலின் நிறைந்தன;<br/>
மண் நிறைந்தன பேர் உடல்; வானவர்<br/>
கண் நிறைந்தன வில் தொழில் கல்வியே.	6.30.128<br/>
<br/>
குருதி வெள்ளத்தால் இழுத்துச் செல்லப்பட்ட படைக்கலங்கள் கடலிற் புக்கமையால் மீன்கள் முதலியன அறுபட்டு இறத்தல்<br/>
<br/>
செறுத்த வீரர் பெரும்படை சிந்தின<br/>
பொறுத்த சோரி புகக் கடல் புக்கன<br/>
இறுத்த நீரின் செறிந்தன எங்கணும்<br/>
அறுத்து மீனம் உலந்த அனந்தமே.	6.30.129<br/>
<br/>
அரக்கர் படைத்தலைவனாகிய வன்னி என்பவன் இராமனொருவனால் நேர்ந்த அழிவினை எண்ணி வெகுண்டு அரக்கரகளைப் போரில் ஊக்குதல்<br/>
<br/>
'ஒல்வதே! இவ் ஒருவன் இவ் யூகத்தைக்<br/>
கொல்வதே நின்று! குன்று அன்ன யாம் எலாம்<br/>
வெல்வது ஏதும் இலாமையின் வெண் பலை<br/>
மெல்வதே! 'என வன்னி விளம்பினான்.	6.30.130<br/>
<br/>
'கோல் விழுந்து அழுந்தாமுனம் கூடி யாம்<br/>
மேல் விழுந்திடினும் இவன் வீயுமால்;<br/>
கால் விழுந்த மழை அன்ன காட்சியீர்!<br/>
மால் விழுந்துளிர் போலும் மயங்கி நீர்!	6.30.131<br/>
<br/>
'ஆயிரம் பெருவெள்ளம் அரைபடத்<br/>
தேய நிற்பது; பின்பு இனி என்செய?<br/>
பாயும் உற்று உடனே 'எனப் பன்னினான்<br/>
நாயகற்கு ஓர் உதவியை நல்குவான்.	6.30.132<br/>
<br/>
வெண்குண்டெழுந்த அரக்கர்கள் இராமனைச் சூழ்ந்து கொண்டு பல்வகைப் படைக்கலங்களைச் சொரிதல்<br/>
<br/>
உற்று உருத்து எழு வெள்ளம் உடன்று எழா<br/>
சுற்று முற்றும் வளைந்தன தூவின<br/>
ஒற்றை மால் வரைமேல் உயர் தாரைகள்<br/>
பற்றி மேகம் பொழிந்து என பல் படை.	6.30.133<br/>
<br/>
இராமன் அவற்றைச் சிதைத்து அம்பு மழை பொழிதல்<br/>
<br/>
குறித்து எறிந்தன எய்தன கூறு உறத்<br/>
தறித்து தேரும் களிறும் தரைப்பட<br/>
மறித்து வாசி துணித்து அவர் மாப்படை<br/>
தறெித்துச் சிந்த சர மழை சிந்தினான்.	6.30.134<br/>
<br/>
தலையறுபட்ட உடல்கள் குருதி பொங்க ஆடுதலின் தோற்றம்<br/>
<br/>
வாய் விளித்து எழு பல் தலை வாளியில்<br/>
போய் விளித்த குருதிகள் பொங்கு உடல்<br/>
பேய் விளிப்ப நடிப்பன பெட்பு உறும்<br/>
தீ விளிப்பு உறு தீபம் நிகர்த்தவால்.	6.30.135<br/>
<br/>
குருதியும் நிணமும் படிந்த நிலத்தின் தோற்றம்<br/>
<br/>
நெய்கொள் சோரி நிறைந்த நெடுங்கடல்<br/>
செய்ய ஆடையள் அன்ன செஞ்சாந்தினள்<br/>
வைய மங்கை பொலிந்தனள்; மங்கலச்<br/>
செய்ய கோலம் புனைந்த அன்ன செய்கையாள்.	6.30.136<br/>
<br/>
எங்கும் குருதி பரந்தமையால் 'கடல்கள் ஏழு 'என்னும் அம்மொழி தவறுபடுதல்<br/>
<br/>
உப்பு தேனு நெய் ஒண்தயிர் பால் கரும்பு<br/>
அப்பு தான் என்று உரைக்கும் அவ் ஆழிகள்<br/>
துப்புப் போல் குருதிப் புனல் சுற்றலால்<br/>
தப்பிற்று அவ் உரை இன்று ஓர் தனுவினால்.	6.30.137<br/>
<br/>
இராமனது வில் வளைந்தேயிருத்தலும் அரக்கர் சேனையின் அளவின்மையும்<br/>
<br/>
ஒன்றுமே தொடை; கோல் ஒரு கோடிகள்<br/>
சென்று பாய்வன; திங்கள் இளம்பிறை<br/>
அன்றுபோல் எனல் ஆகியது அச்சிலை;<br/>
என்று மாள்வர் எதிர்த்த இராக்கதர்?	6.30.138<br/>
<br/>
கடும் போர்புரிந்த அரக்கர் இராமன் அம்பினால் இறத்தல்<br/>
<br/>
எடுத்தவர், இரைத்தவர், எரிந்தவர், <br/>
                      செறிந்தவர், மறம் கொடு எதிரே<br/>
தடுத்தவர், சலித்தவர், சரிந்தவர், பிரிந்தவர், <br/>
                       தனிக் களிறுபோல்<br/>
கடுத்தவர், கலித்தவர், கறுத்தவர், செறுத்தவர், <br/>
                    கலந்து, சரம் மேல்<br/>
தொடுத்தவர், துணிந்தவர், தொடர்ந்தனர், <br/>
                     கிடந்தனர் துரந்த கணையால்.	6.30.139<br/>
<br/>
தொடுப்பது சுடர்ப் பகழி ஆயிரம் நிரைத்தவை <br/>
                      துரந்த துறைபோய்ப்<br/>
படுப்பது, வயப் படைஞர் ஆயிரரை <br/>
                       அன்று, பதினாயிரவரை;<br/>
கடுப்பு அது; கருத்தும் அது; கட்புலன் மனம் <br/>
                     கருதல் கல்வி இல; வேல்<br/>
எடுப்பது படப் பொருவது அன்றி, இவர் <br/>
                      செய்வது ஒரு நன்றி உளதோ?	6.30.140<br/>
<br/>
தூசியொடு நெற்றி இரு கையினொடு பேரணி <br/>
                     கடைக்குழை தொகுத்து<br/>
ஊசி நுழையா வகை சரத்து அணி வகுக்கும்; <br/>
                     அவை உண்ணும் உயிரை;<br/>
ஆசைகளை உற்று உருவும்; அப்புறமும் ஓடும்; <br/>
                    அதன் இப்புறமும் உளார்,<br/>
ஈசன் எதிர் உற்று, உகுவது அல்லது, இகல் <br/>
                     முற்றுவது ஒர் கொற்றம் எவனோ?	6.30.141<br/>
<br/>
ஊன் நகுவடிக் கணைகள் ஊழி அனல் ஒத்தன; உலர்ந்த உலவைக்<br/>
கானகம் நிகர்த்தனர் அரக்கர்; மலை ஒத்தன களித்த மதமா;<br/>
மானவன் வயப் பகழி வீசுவலை ஒத்தன; வலைக்குள் வழுவா<br/>
மீனகுலம் ஒத்தன, கடற்படை இனத்தொடும் விளிந்து அவிதலால்.	6.30.142<br/>
<br/>
ஊழி இறுதிக் கடுகும் மாருதமும் ஒத்தனன், <br/>
                      இராமன்; உடனே<br/>
பூழி என உக்கு உதிரும் மால் வரைகள் ஒத்தனர், <br/>
                     அரக்கர், பொருவார்;<br/>
ஏழ் உலகும் உற்று உயிர்கள் யாவையும் முருக்கி, <br/>
                     இறுதிக் கணில் எழும்<br/>
ஆழியையும் ஒத்தனன்; அம் மன்னுயிரும் ஒத்தனர், <br/>
                     அலைக்கும் நிருதர்	6.30.143<br/>
<br/>
மூல முதல் ஆய், இடையும் ஆய், இறுதி ஆய், <br/>
                     எவையும் முற்றும் முயலும்<br/>
காலம் எனல் ஆயினன் இராமன்; அவ் அரக்கர் <br/>
                      கடை நாளில் விளியும்<br/>
கூலம் இல் சர அசரம் அனைத்தினையும் <br/>
                      ஒத்தனர்; குரைகடல் எழும்<br/>
ஆலம் எனல் ஆயினன் இராமன்; அவர் மீனம் <br/>
                    எனல் ஆயினர்களால்.	6.30.144<br/>
<br/>
வஞ்ச வினைசெய்து, நெடுமன்றில் வளன் உண்டு, <br/>
                  கரி பொய்க்கும் மறம் ஆர்<br/>
நெஞ்சம் உடையோர்கள் குலம் ஒத்தனர் அரக்கர்; <br/>
                    அறம் ஒக்கும் நெடியோன்;<br/>
நஞ்ச நெடுநீரினையும் ஒத்தனன்; அடுத்து <br/>
                    அதனை நக்குநரையும்,<br/>
பஞ்சம் உறுநாளில் வறியோர்களையும் <br/>
                    ஒத்தனர், அரக்கர், படுவார்.	6.30.145<br/>
<br/>
அரக்கர் இறந்துபடப் பெருகிய குருதி வெள்ளம் இலங்கை நகரத்தினுள்ளும் சென்று புக்கமை கண்டு அரக்கியர் அலறி ஓடுதல்<br/>
<br/>
வெள்ளம் ஒருநூறுபடும் வேலையில், அவ் வேலையும் <br/>
                      இலங்கை நகரும்,<br/>
பள்ளமொடு மேடு தெரியாத வகை சோர் <br/>
                     குருதி பம்பி எழலும்,<br/>
உள்ளும் மதிளும் புறமும் ஒன்றும் அறியாது <br/>
                    அலறி ஓடினர்களால்,<br/>
கள்ள நெடு மான்விழி அரக்கியர் கலக்கமொடு <br/>
                     கால்கள் குலைவார்.	6.30.146<br/>
<br/>
நூறுசதகோடி யளவினராகிய படைத் தலைவர்கள் தமது சேனை பின்னிடாதவாறு தாங்கி நின்று இராமனொடு பொருதல்<br/>
<br/>
நீங்கினர், நெருங்கினர் முருங்கினர், உலைந்து; உலகின் நீளும் மலைபோல்<br/>
வீங்கின, பெரும்பிணம் விசும்பு உற; அசும்புபடுசோரி விரிவுற்று,<br/>
ஓங்கின, நெடும்பரவை, ஒத்து உயர எத்திசையும் உற்று எதிர் உற;<br/>
தாங்கினர், படைத்தலைவர், நூறுசத கோடியர் தடுத்தல் அரியார்.	6.30.147<br/>
<br/>
தேரும், மத மாவும், வரை ஆளியொடு <br/>
                     வாசி, மிகு சீயம், முதலா<br/>
ஊரும் அவை யாவையும் நடாயினர், கடாயினர்கள், <br/>
                    உந்தினர்களால்;<br/>
காரும் உரும் ஏறும் எரி ஏறும் நிகர் வெம்படையொடு <br/>
                    அம்பு கடிதின்<br/>
தூரும் வகை தூவினர்; துரந்தனர்கள், எய்தனர், <br/>
                    தொடர்ந்தனர்களால்.	6.30.148<br/>
<br/>
'வம்மின், அட, வம்மின்! எதிர் வந்து, நுமது ஆர் <br/>
                      உயிர் வரங்கள் பிறவும்,<br/>
தம்மின் 'என இன்னன மொழிந்து, எதிர் பொழிந்தன, <br/>
                     தடுப்ப அரியவாம்<br/>
வெம்மின் என, வெம்பகழி வேலை என ஏயினன்; <br/>
                     வெய்ய வினையோர்<br/>
தம் இனம் அனைத்தையும் முனைந்து எதிர் தடுத்தனன், <br/>
                     தனித் தனி அரோ.	6.30.149<br/>
<br/>
அரக்கரது கடும் போர் கண்டு அஞ்சிய தேவர்கள் சிவபெருமானை யடைந்து வணங்கி நின்று, 'இப் போரின் நிலை யாதாகும்? 'என வினவுதல்<br/>
<br/>
அக்கணையை அக்கணம் அறுத்தனர் செறுத்து, <br/>
                    இகல் அரக்கர் அடைய,<br/>
புக்கு அணையல் உற்றனர், மறைத்தனர் புயற்கு <br/>
                    அதிகம் வாளி பொழிவார்,<br/>
திக்கு அணை வகுத்தனர் எனச் செல நெருங்கினர்; <br/>
                    செருக்கின் மிகையால்;<br/>
முக்கணனை உற்று அடி வணங்கி இமையோர் <br/>
                    இவை மொழிந்தனர்களால்.	6.30.150<br/>
<br/>
'படைத் தலைவர் உற்று ஒருவர் மும்மடி இராவணன் <br/>
                    எனும் படிமையோர்;<br/>
கிடைத்தனர் அவர்க்கு ஒரு கணக்கு இலை; வளைத்தனர் <br/>
                   கிளர்ந்து உலகு எலாம்<br/>
அடைத்தனர், தழெித்தனர், அழித்தனர், தனித்து உளன் <br/>
                    இராமன், அவரோ<br/>
துடைத்தனர் எம் வெற்றி என உற்றனர்; இனிச் செயல் <br/>
                    பணித்தி சுடரோய்!	6.30.151<br/>
<br/>
'எய்த கணை எய்துவதன் முன்பு, இடை அறுத்து, <br/>
                      இவர்கள் ஏழு உலகமும்<br/>
பெய்த கணை மாமுகில் எனப்புடை வளைத்தனர், <br/>
                     பிடித்தனர்கள் போய்;<br/>
வைது அகலின் அல்லது மறம் படை, கொடிப்படை, <br/>
                   கடக்கும் வலிதான்<br/>
செய்ய திருமாலினொடு உனக்கும் அரிது ' என்றனர், <br/>
                    திகைத்து விழுவார்.	6.30.152<br/>
<br/>
சிவபெருமான் தேவர்களது அச்சத்தைப் போக்கி, அரக்கரை அழித்து இராமனே வெற்றி பெறுவான் எனத் தெளிவித்தல்<br/>
<br/>
'அஞ்சி அயரன்மின்! அவர் எத்தனையர் <br/>
                    ஆயிடினும், அத்தனைவரும்,<br/>
பஞ்சி எரி உற்றது என, வெந்து அழிவர் : இந்த உரை <br/>
                     பண்டும் உளதால்;<br/>
நஞ்சம் அமுதத்தை நனிவென்றிடினும், நல் அறம் <br/>
                    நடக்கும் அதனை<br/>
வஞ்ச வினை பொய்க் கருமம் வெல்லினும், இராமனை <br/>
                  அவ் வஞ்சகர் கடவார்.	6.30.153<br/>
<br/>
'அரக்கர் உளர் ஆர்சிலர், அவ் வீடணன் அலாது, <br/>
                   உலகின் ஆவி உடையார்?<br/>
இரக்கம் உளது ஆகியது; நல் அறம் எழுந்து <br/>
                   வளர்கின்றது; இனிநீர்<br/>
கரக்க, முழைதேடி உழல்கின்றிலிர்கள்; இன்று <br/>
                    ஒரு கடும்பகலிலே<br/>
குரக்கின் முதல் நாயகனை ஆளுடைய கோள் உழுவை <br/>
                    கொல்லும், இவரை.	6.30.154<br/>
<br/>
அம்மொழி கேட்டு அயல் நின்ற பிரமனும் அதுவே நிகழும் என உடன் பட்டுரைக்க அப்பொழுது இராமன் அம்புமழையினால் அரக்கர் தலைகளை மலை போற் குவித்தல்<br/>
<br/>
என்று பரமன் பகர, நான்முகனும் அன்ன பொருளே இசைதலும்,<br/>
நின்று நிலை ஆறினர்கள் வானவர்கள்; மானவனும் நேமி எனலாம்<br/>
வென்று நெடு வாளி மழை, மாரியினும் மேலன துரந்து, விரைவில்<br/>
கொன்று, குல மால் வரைகள் மானு தலை மாமலை குவித்தனன் அரோ.	6.30.155<br/>
<br/>
அரக்கர் உயிர் துறக்கம் புக அவர்களுடைய உடல்கள் பூமியிற் சிதைவுற்றுக் கிடக்க, எங்கும் வழியில்லை யாதல்<br/>
<br/>
மகர மறி கடலின் வளையும் வய நிருதர்<br/>
சிகரம் அனைய உடல் சிதறி இறுவர் உயிர்<br/>
பகர அரிய பதம் விரவ அமரர் பழ<br/>
நகரம் இடம் அருக நவையர் நலிவுபட.	6.30.156<br/>
<br/>
உகளும் இவுளி தலை துமிய உறுகழல்கள்<br/>
தகளியுற வலிய தலைகள் அறு தலைவர்<br/>
துகளின் உடல்கள் விழ உயிர்கள் சுரர் உலகின்<br/>
மகளிர் வன முலைகள் தழுவி அகம் மகிழ.	6.30.157<br/>
<br/>
மலையும் மறி கடலும் வனமும் வறு நிலமும்<br/>
உலைவு இல் அமரர் உறை உலகும் உயிர்கெளாடு<br/>
தலையும் உடலும் இடை தழுவு தவழ்குருதி<br/>
அலையும்; மரியது ஒருதிசையும் இலது அணுக.	6.30.158<br/>
<br/>
அரக்கர் தலைவர்கள் பலரும் இறந்துபட, அமரர் சொரிந்த மலர்கள் மழைபோல எங்கும் பரவிக் கிடத்தல்<br/>
<br/>
இனைய செருநிகழும் அளவின் எதிர்பொருத<br/>
வினையமுடை முதல்வர் எவரும் உடன் விளிய.<br/>
அனைய படை நெளிய வயவர் அழி குருதி<br/>
நனைய விசையின் எழுதுவலை மழை நலிய.	6.30.159<br/>
<br/>
அரக்கர் படைத்தலைவர்கள் பின்னிடும் சேனையைத் தடுத்து இராமன்மீது செலுத்திக் கடும் போர் விளைத்தல்<br/>
<br/>
இரியல் உறுபடையை நிருதர் இடை விலகி<br/>
எரிகள் சொரியும் நெடு விழியர் 'இழுதையர்கள்!<br/>
திரிக திரிக! 'என உரறு தழெுகுரலர்<br/>
கரிகள் அரிகள் பரி கடிதின் எதிர் கடவ.	6.30.160<br/>
<br/>
உலகு செவிடுபட மழைகள் உதிர உயர்<br/>
அலகு இல் மலை குலைய அமரர் தலை அதிர<br/>
இலகு தொடு படைகள் இடியொடு உரும் அனைய<br/>
விலகியது திமிரம் வளையும்வகை வளைய.	6.30.161<br/>
<br/>
தன்னை எதிர்த்துப் பொரும் அரக்கர் சேனையை இராமன் உவகையுடன் ஏற்றுக் கடும் போர் புரிதல்<br/>
<br/>
'அழகிது அழகிது 'என அழகன் உவகையொடு<br/>
பழகும் அதிதியரை எதிர்கொள் பரிசுபட<br/>
விழைவின் எதிர அதிர் எரிகொள் விரி பகழி<br/>
மழைகள் முறை சொரிய அமரர் மலர் சொரிய.	6.30.162<br/>
<br/>
தினகரனை அணவு கொடிகள் திசை அடைவ<br/>
சினவு பொரு பரிகள் செறிவ அணுக உயர்<br/>
அனகனொடும் அமரின் முடுகி எதிர எழு<br/>
கனக வரை பொருவ; கதிர்கொள் மணி இரதம்.	6.30.163<br/>
<br/>
பாறு படு சிறகு கழுகு பகழி பட<br/>
நீறுபடும் இரத நிரையின் உடல் தழுவி<br/>
வேறு படர் படர இரவி சுடர் வலையம்<br/>
மாறுபட உலகின் மலைகள் அளறு பட.	6.30.164<br/>
<br/>
அருகு கடல் திரிய அலகு இல் மலை குலைய<br/>
உருகு சுடர்கள் இடை திரிய உரனுடைய<br/>
இருகை ஒரு களிறு திரிய விடு குயவர்<br/>
திரிகை என உலகு முழுதும் முறை திரிய.	6.30.165<br/>
<br/>
சிவனும் அயனும் எழு திகிரி அமரர் பதி<br/>
அவனும் அமரர்குலம் எவரும் முனிவரொடு<br/>
கவனம் உறு கரணம் இடுவர் கழுது இனமும்<br/>
நமனும் வரிசிலையும் அறனும் நடன் நவில.	6.30.166<br/>
<br/>
'தேவர் திரிபுவன நிலையர் செரு இதனை<br/>
ஏவர் அறிவுறுவர் இறுதி? முதல் அறிவின்<br/>
மூவர் தலைகள் பொதிர் எறிவர் 'அற முதல்வ!<br/>
பூவை நிறவ! 'என வேதம் முறை புகழ.	6.30.167<br/>
<br/>
எய்யும் ஒரு பகழி ஏழு கடலும் இடு<br/>
வெய்ய களிறு பரி ஆெளாடு இரதம் விழ<br/>
ஒய்யென் ஒருகதியின் ஓட உணர் அமரர்<br/>
கைகள் என அவுணர் கால்கள் கதி குலைவ.	6.30.168<br/>
<br/>
அண்ணல் விடு பகழி யானை இரதம் அயல்<br/>
பண்ணு புரவி படை வீரர் தொகு பகுதி<br/>
புண்ணின் இடுகுறிகள் புள்ளி என விரவி<br/>
எண்ணுவன அனைய எல்லை இல நுழைவ.	6.30.169<br/>
<br/>
அரக்கர் தப்பிச் செல்லாதவாறு இராமன் சரமதில் அமைத்தல்<br/>
<br/>
'சுருக்கம் உற்றது படை சுருக்கத்தால் இனிக்<br/>
கரக்க மற்று ஒரு புறத்து 'என்னும் கண்ணினால்<br/>
அரக்கருக்கு அன்று செலவு அரியதாம் வகை<br/>
சரக் கொடு நெடு மதில் சமைத்து இட்டான் அரோ.	6.30.170<br/>
<br/>
அரக்கர் சரமதிலைக் கடக்க மாட்டாமை<br/>
<br/>
மாலியை மாலியவானை மால் வரை<br/>
போல் உயிர் கயிடனை மதுவை போன்று உளார்<br/>
சாலிகை யாக்கையர் தணிப்பு இல் வெஞ்சர<br/>
வேலியைக் கடந்திலர் உலகை வென்று உளார்.	6.30.171<br/>
<br/>
அரக்கரிற் பெரும்பாலார் இறந்துபட அவர்தம் சேனை அளவிற் சுருங்குதல்<br/>
<br/>
மாண்டவர் மாண்டு அற மற்று உேளார் எலாம்<br/>
மீண்டனர் ஒரு திசை ஏழு வேலையும்<br/>
மூண்டு உற முருங்கிய ஊழிக் காலத்தில்<br/>
தூண்டுறு சுடர் சுட சுருங்கித் தொக்கபோல்.	6.30.172<br/>
<br/>
இராமனது அம்பின் கொடுமை கண்டு திகைப்புற்ற அரக்கர்கள் தம்மவர்களை நோக்கிக் கூறுதல்<br/>
<br/>
'புரம் சுடு கடவுளும் புள்ளின் பாகனும்<br/>
அரம் சுடு குலிச வேல் அமரர் வேந்தனும்<br/>
உரம் சுடுகிற்கிலர்; ஒருவன் நாமுடை<br/>
வரம் சுடும்; வலி சுடும்; வாழும் நாள் சுடும்.	6.30.173<br/>
<br/>
'ஆயிர வெள்ளம் உண்டு; ஒருவர் ஆழி சூழ்<br/>
மா இரு ஞாலத்தை மறிக்கும் வன்மையோர்;<br/>
மேயின பெரும்படை இதனை ஓர் விலால்<br/>
"ஏ " எனும் மாத்திரத்து எய்து கொன்றனன்.	6.30.174<br/>
<br/>
'இடை படும்; படாதன இமைப்பிலோர் படை<br/>
புடைபட வலம்கொடு விலங்கிப் போகுமால்;<br/>
படை படும் கோடி; ஓர் பகழியால்; பழிக்<br/>
கடை படும் அரக்கர்தம் பிறவி கட்டமால்.	6.30.175<br/>
<br/>
'பண்டு உலகு அளித்தவனோடும் பண் அமை<br/>
குண்டையின் பாகனும் பிறரும் கூடினார்<br/>
அண்டர்கள் விசும்பின் நின்று ஆர்க்கினார் உழைக்<br/>
கண்டிலம்; இவன் நெடு மாயக் கள்வனால்.	6.30.176<br/>
<br/>
இவ்விராமன் திருமாலே என்று துணிந்து ஆற்றல் குன்றிய அரக்கர்களை நோக்கி வன்னி என்பவன் 'நாம் பகைவனொடு பொருது உயிர் துறத்தலே இனிச் செய்யத் தகுவது 'என அறிவுறுத்தல்<br/>
<br/>
'கொன்றனன் இனி ஒரு கோடி கோடி மேற்று;<br/>
அன்று எனின் பதுமம்; அன்றாயின் வெள்ளமா<br/>
நின்றது; நின்று இனி நினைவது என் பிற?<br/>
ஒன்று என நினைக 'என வன்னி ஓதினான்.	6.30.177<br/>
<br/>
'விழித்துமோ இராவணன் முகத்து மீண்டு யாம்<br/>
பழித்துமோ நம்மை நாம் படுவது அஞ்சினால்?<br/>
அழித்தும் ஓர் பிறப்பு உறா நெறிசென்று அண்ம யாம்<br/>
கழித்தும் இவ் ஆக்கையை புகழைக் கண்ணுற.	6.30.178<br/>
<br/>
'இடுக்கினில் பெயர்ந்து உறை எண்ணுவேம் எனின்<br/>
அடுத்த கூர் வாளியின் அரணம் நீங்கலோம்;<br/>
எடுத்து ஒரு முகத்தினால் எய்தி யாம் இனிக்<br/>
கொடுத்தும் நம் உயிர் 'என ஒருமை கூறினான்.	6.30.179<br/>
<br/>
அரக்கர் அனைவரும் இராமனைச் சூழ்ந்து பொருது அடர்த்தல்<br/>
<br/>
இளக்க அரு நெடு வரை ஈர்க்கும் ஆறு எலாம்<br/>
அளக்கரின் பாய்ந்து என பதங்கம் ஆரழல்<br/>
விளக்கினில் வீழ்ந்தனெ விதிகொடு உந்தலால்<br/>
வளைத்து இரைத்து அடர்த்தனர் மலையின் மேனியார்.	6.30.180<br/>
<br/>
அரக்கர் பல்வகைப் படைகளை இராமன்மேற் சொரிதல்<br/>
<br/>
மழு எழு தண்டு கோல் வலையம் நாஞ்சில் வாள்<br/>
எழு அயில் குந்தம் வேல் ஈட்டி தோமரம்<br/>
கழு இகல் கப்பணம் முதல கைப்படை<br/>
தொழுவினில் புலி அனான் உடலில் தூவினார்.	6.30.181<br/>
<br/>
இராமன் காந்தருப்பம் என்னும் தெய்வப் படையை அரக்கர்மேற் செலுத்தல்<br/>
<br/>
காந்தருப்பம் எனும் கடவுள் மாப் படை<br/>
வேந்தருக்கு அரசனும் வில்லின் ஊக்கினான்<br/>
பாந்தளுக்கு அரசு என பறவைக்கு ஏறு என<br/>
போந்து உருத்தது நெருப்பு அனைய போர்க்கணை.	6.30.182<br/>
<br/>
காந்தருப்பம் என்னும் அப் படையின் தோற்றமும் திறலும்<br/>
<br/>
மூன்று கண் அமைந்தன ஐம் முகத்தன<br/>
ஆன்ற மெய் தழலன புனலும் ஆடின<br/>
வான்தொட நிமிர்வன வாளி மா மழை<br/>
தோன்றின புரம் சுடும் ஒருவன் தோற்றத்த.	6.30.183<br/>
<br/>
பத்துக் கோடி யளவினராகிய அரக்க வேந்தர்கள் பொருந்திய இராவணனது மூலச் சேனை முழுதும் அழிதல்<br/>
<br/>
ஐ இரு கோடியர் அரக்கர் வேந்தர்கள்<br/>
மொய் வலி வீரர்கள் ஒழிய முற்றுற<br/>
'எய் 'எனும் மாத்திரத்து அவிந்தது என்பரால்<br/>
செய் தவத்து இராவணன் மூலச் சேனையே.	6.30.184<br/>
<br/>
அந் நிலையில் பெரிய தீவுகளிலிருந்தும் பல திசைகளிலிருந்தும் பாதாள உலகத்தினிலிருந்தும் இராவணனது ஆணையாற் காவல் புரியும் படை வீரர்கள் ஒருங்கு குழுமி இராமனொடு பொருதற்கு நண்ணுதல்<br/>
<br/>
மாப் பெருந் தீவுகள் ஏழும் மாதிரம்<br/>
பாப்பு அரும் பாதலம் அத்து உள்ளும் பல் வகைக்<br/>
காப்பு அரு மலைகளும் பிறவும் காப்பவர்<br/>
யாப்புறு காதலர் இராவணற்கு அவர்.	6.30.185<br/>
<br/>
மாத்தட மேருவை வளைந்த வான் சுடர்<br/>
கோத்து அகல் மார்பு இடை அணியும் கொள்கையார்<br/>
பூத் தவிசு உகந்தவன் புகன்ற பொய் அறு<br/>
நாத் தழும்பு ஏறிய வரத்தர் நண்ணினார்.	6.30.186<br/>
<br/>
வந்த அரக்கர்கள் இராமனொடு ஒருவர் ஒருவராகப் பொருவதா அன்றி ஒன்று சேர்ந்து பொருவதா எனத் தமக்குள் வினாவுதல்<br/>
<br/>
'நம்முள் ஈண்டு ஒருவனை வெல்லும் நன்கு எனின்<br/>
வெம்முனை இராவணன் தனையும் வெல்லுமால்;<br/>
இம்மென உடன் எடுத்து எழுந்து சேருமோ?<br/>
செம்மையின் தனித்தனிச் செய்துமோ செரு?	6.30.187<br/>
<br/>
எல்லோரும் ஒருங்கு சேர்ந்து பொருதலே நன்று என்ற வன்னியின் சொல்லுக்கு எல்லோரும் இசைதல்<br/>
<br/>
'எல்லோம் எல்லோம் ஒன்றி வளைந்து இந் நெடியோனை<br/>
வல்லே வல்ல போர்வலி கொண்டு மலையோமேல்<br/>
வெல்லோம் வெல்லோம் ' என்றனன், வன்னி; மிடலோரும்,<br/>
'தொல்லோன் சொல்லே நன்று ' என, அஃதே துணிவுற்றார்.	6.30.188<br/>
<br/>
அரக்கர்களின் போர் ஆரவாரம்<br/>
<br/>
அன்னார் தாமும், ஆர்கலி ஏழும் என ஆர்த்தார்;<br/>
'மின் ஆர் வானம் இற்று உறும் 'என்றே, விளிசங்கம்<br/>
கொன்னே ஊதி, தோள் புடை கொட்டிக் கொடு சார்ந்தார்,<br/>
என் ஆம், வையம்? என்படும்; வானம்? திசை ஏதாம்?	6.30.189<br/>
<br/>
இராமன் தன் வில்நாணைத் தறெித்து ஒலியெழுப்புதல்<br/>
<br/>
ஆர்த்தார் அன்னார்; அன்ன களத்தே அவர் ஆற்றல்<br/>
தீர்த்தானும், தன் வெஞ்சிலை நாணைத் தறெிப்புற்றான்;<br/>
பேர்த்தான் பொன் தோள் முற்றும் அளந்தான் பிறழ்சங்கம்<br/>
ஆர்த்தால் ஒத்தது அவ் ஒலி எல்லா உலகுக்கும்.	6.30.190<br/>
<br/>
அரக்கர் பல்லாயிர கோடியராய் இராமனை வளைத்துப் பொருதல்<br/>
<br/>
பல் ஆயிர கோடியர்; பல் படை நூல்<br/>
வல்லார்; அவர் மெய்ம்மை வழங்க வலார்;<br/>
எல்லா உலகங்களும் ஏறிய போர்<br/>
வில்லாளர் அரக்கரின் மேதகையோர்.	6.30.191<br/>
<br/>
வென்றார் உலகங்களை விண்ணவரோடு;<br/>
ஒன்றா உயர்தானவர் யூகம் எலாம்<br/>
கொன்றார் நிமிர் கூற்று என எவ் உயிரும்<br/>
தின்றார்; எதிர் சென்று செறிந்தனரால்.	6.30.192<br/>
<br/>
வளைத்தார் மதயானையை வன்தொழுவில்<br/>
தளைத்தார் என வந்து தனித்தனியே<br/>
உளைத்தார் உரும் ஏறு என ஒன்று அலபோர்<br/>
விளைத்தார்; இமையோர்கள் வெதும்பினரால்.	6.30.193<br/>
<br/>
விண்தீய வழங்கிய வெம் படையில்<br/>
சுட்டீய நிமிர்ந்த சுடர்ச் சுடரும்<br/>
கண்தீயும் ஒருங்கு கலந்து எழலால்<br/>
உள் தீ உற வெந்தன ஏழ் உலகும்.	6.30.194<br/>
<br/>
அரக்கர் சேனைகளில் தோன்றிய பலவகை ஒலிகள்<br/>
<br/>
தேர் ஆர்ப்பு ஒலி வீரர் தழெிப்பு ஒலியும்<br/>
தார் ஆர்ப்பு ஒலியும் கழல் தாக்கு ஒலியும்<br/>
போரால் சிலை நாணி புடைப்பு ஒலியும்<br/>
காரால் பொலியும் களிறு ஆர்ப்பு ஒலியும்.	6.30.195<br/>
<br/>
இராவணனை யொத்த ஆற்றலுடைய பல்லயிரகோடி வீரர்களை இராமன் ஒருவனாகவே வெகுண்டு சென்று எதிர்த்தல்<br/>
<br/>
'எல்லாரும் இராவணனே அனையார்;<br/>
வெல்லா உலகு இல்லவர்; மெய் வலியார்;<br/>
'தொல்லார் படை வந்து தொடர்ந்தது 'எனா<br/>
நல்லானும் உருத்து எதிர் நண்ணினனால்.	6.30.196<br/>
<br/>
இராமன் அம்புமழை பொழிதல்<br/>
<br/>
ஊழிக் கனல் போல்பவர் உந்தினபோர்<br/>
ஆழிப் படை அம்பொடும் அற்று அகல<br/>
பாழிக் கடை நாள் விடு பல் மழைபோல்<br/>
வாழிச் சுடர் வாளி வழங்கினனால்.	6.30.197<br/>
<br/>
இராமன் ஏவிய அம்புகளாற் சிதைந்தழிந்த அரக்கர் சேனையின் தோற்றம்<br/>
<br/>
சூரோடு தொடர்ந்த சுடர்க் கணைதான்<br/>
தாரோடு அகலங்கள் தடிந்திடலும்<br/>
தேரோடு மடிந்தனர் செங் கதிரோன்<br/>
ஊரோடு மறிந்தனன் ஒத்து உரவோர்.	6.30.198<br/>
<br/>
கொல்லோடு சுடர்க் கணை கூற்றின் நிணப்<br/>
பல்லோடு தொடர்ந்தன பாய்தலினால்<br/>
செல்லோடு எழு மாமுகில் சிந்தினபோல்<br/>
வில்லோடும் விழுந்த; மிடல் கரமே.	6.30.199<br/>
<br/>
செம்போடு உதிரத் திரை ஆழியின் வாய்<br/>
வெம்பு ஓடு அரவக் குலம் மேல் நிமிரும்<br/>
கொம்போடும் விழுந்தன ஒத்த குறைந்து<br/>
அம்போடும் விழுந்த அடல் கரமே.	6.30.200<br/>
<br/>
முன் ஓடு உதிரப் புனல் மூதுலகைப்<br/>
பின் ஓடி வளைந்த பெருங்கடல் வாய்<br/>
மின்னோடும் விழுந்தன மேகம் என<br/>
பொன் ஓடை நெடுங் கரி புக்கனவால்.	6.30.201<br/>
<br/>
மற வெற்றி அரக்கர் வலக் கையொடும்<br/>
நறவக் குருதிக் கடல் வீழ் நகைவாள்<br/>
சுறவு ஒத்தன; மீது துடித்து எழலால்<br/>
இறவு ஒத்தன வாவும் இனப் பரியே.	6.30.202<br/>
<br/>
தாமச் சுடர் வாளி தடிந்து அகலப்<br/>
பாமக் குருதிப் படிகின்ற படைச்<br/>
சேமப் படர் கேடகம் மால்கடல் சேர்<br/>
ஆமைக் குலம் ஒத்தன அத்தனையால்.	6.30.203<br/>
<br/>
காம்போடு பதாகைகள் கார் உதிரப்<br/>
பாம்போடு கடல் படிவுற்றனவால்<br/>
வாம் போர் நெடு வாடை மலைந்த கலம்<br/>
கூம்போடு உயர் பாய்கள் குறைந்தன போல்.	6.30.204<br/>
<br/>
மண்டப் படு சோரியின் வாரியின்வீழ்<br/>
கண்டத்த சரத் தொகை கவ்வியதாள்<br/>
முண்டக் கிளர்தண்டின முள்தொகுவன்<br/>
துண்டச் சுறவு ஒத்த துடித்தனவால்.	6.30.205<br/>
<br/>
தெளிவுற்ற பளிங்கு உறு சில்லிகொள்தேர்<br/>
விளிவு உற்று உக வேறு உற வீழ்வனதாம்<br/>
அளிமுற்றிய சோரியின் ஆழியின் ஆழ்<br/>
ஒளிமுற்றிய திங்களை ஒத்துளவால்.	6.30.206<br/>
<br/>
நிலைகோடல் இல் வென்றி அரக்கரை நேர்<br/>
கொலைகோடல் நமன் குறி கோளுறுமே?<br/>
சிலைகோடிய தோறும் சிரத்திரள் வன்<br/>
மலை கோடியின்மேலும் மறிந்திடுமால்.	6.30.207<br/>
<br/>
திண் மார்பின்மிசைச் செறி சாலிகையின்<br/>
கண் வாளி கடைச் சிறை கானம் நுழைந்து<br/>
எண் வாய் அற மொய்த்தன இன் நறை உற்று<br/>
உண் வாய் வரி வண்டு இனம் ஒத்தனவால்.	6.30.208<br/>
<br/>
அரக்கர் சேனைகளைக் கொன்று குவித்து இராமர் பலர் என அரக்கர் திகைப்புற இராமன் சாரிதிரிதல்<br/>
<br/>
பாறு ஆடு களத்து ஒருவன் பகலின்<br/>
கூறு ஆகிய நாலில் ஒர் கூறு இடையே<br/>
நூறாயிர யோசனை நூழில்களால்<br/>
மாறாது உழல் சாரிகை வந்தனனால்.	6.30.209<br/>
<br/>
நின்றாருடன் நின்று நிமிர்ந்து அயலே<br/>
சென்றார் எதிர் சென்று சிதைத்திடலால்<br/>
'தன் தாதையை ஓர்வுறு தன்மகன்நேர்<br/>
கொன்றான் அவனே இவன் 'என்று கொள்வார்.	6.30.210<br/>
<br/>
'இங்கே உளன்; இங்கு உளன்; இங்கு உளன் 'என்று<br/>
அங்கே உணர்கின்ற அலந்தலையால்<br/>
வெங்கோப நெடும்படை வெஞ்சரம் விட்டு<br/>
எங்கேனும் வழங்குவர்; ஏகுவரால்.	6.30.211<br/>
<br/>
'ஒருவன் என உன்னும் உணர்ச்சி இலீர்!<br/>
இரவு அன்று இதுவோ பகல் 'என்பர்களால்;<br/>
'கரவு அன்று இது இராமர் கணக்கு இலரால்;<br/>
பரவை மணலின் பலர் 'என்பர்களால்.	6.30.212<br/>
<br/>
இராமன் விரைந்து சாரிகை திரியும் நிலையில் அவன்மீது அரக்கர் வீசிய படைக்கலம் தம்மினத்தவர்மீது பட அரக்கர் தம்மைத் தாமே அடித்துக்கொண்டு மாய்தல்<br/>
<br/>
ஒருவன் ஒருவன் மலைபோல் உயர்வோன் :<br/>
ஒருவன் படை வெள்ளம் ஒர் ஆயிரமே;<br/>
ஒருவன் ஒருவன் உயிர் உண்டது அலால்<br/>
ஒருவன் உயிர் உண்டதும் உள்ளதுவோ?	6.30.213<br/>
<br/>
அரக்கர் பலர் முன்னும் விரைந்து தோன்றிப் பொரும் நிலையில் இராமர் பலராகத் தோன்றுதல்<br/>
<br/>
தேர்மேல் உளர்; மாவொடு செந் தறுகண்<br/>
கார்மேல் உளர்; மாகடல்மேல் உளர்; இப்<br/>
பார்மேல் உளர்; உம்பர் பரந்து உளரால்<br/>
போர்மேலர் இராமர் புகுந்து அடர்வார்.	6.30.214<br/>
<br/>
என்னும்படி எங்கணும் எங்கணுமாய்த்<br/>
துன்னும்; சுழலும்; திரியும்; சுடரும்;<br/>
பின்னும் அருகும் எதிரும் பிரியான்<br/>
மன்னன்மகன்! வீரர் மயங்கினரால்.	6.30.215<br/>
<br/>
படு மத கரி, பரி, சிந்தின; பனி வரை இரதம் அவிந்தன;<br/>
விடுதிசை செவிடு பிளந்தன; விரிகடல் அளறது எழுந்தன;<br/>
அடு புலி அவுணர்தம் மங்கையர் அலர்விழி அருவிகள் சிந்தின<br/>
கடு மணி நெடியவன் வெஞ்சிலை, 'கண கண, கண கண 'எனும் தொறும்.	6.30.216<br/>
<br/>
ஆனை ஆயிரம், தேர் பதினாயிரம், அடல் பரி ஒரு கோடி,<br/>
சேனை காவலர் ஆயிரம் பேர் படின், கவந்தம் ஒன்று எழுந்தாடும்;<br/>
கானம் ஆயிரம் கவந்தம் நின்று ஆடிடின், கவின் மணி கணில் என்னும்;<br/>
ஏனை அம் மணி ஏழரை நாழிகை ஆடியது இனிது அன்றே	6.30.217<br/>
<br/>
ஊன் ஏறு படைக்கை வீரர் எதிர் எதிர் ஊரும் தோறும்<br/>
கூன் ஏறு சிலையும் தானும் குதிக்கின்ற கடுப்பின் கொட்பால்,<br/>
வான் ஏறினார்கள் தேரும், மலைகின்ற வயவர் தேரும்,<br/>
தான் ஏறிவந்த தேரே ஆக்கினான் தனி ஏறு அன்னான்.	6.30.218<br/>
<br/>
காய் இருஞ் சிலை ஒன்றேனும், கணைப் புட்டில் ஒன்றதேனும்,<br/>
தூயெழும் பகழி மாரி மழைத் துளித் தொகையின் மேல;<br/>
ஆயிரம் கைகள் செய்த செய்தன, அமலன் செங்கை;<br/>
ஆயிரம் கையும் கூடி, இரண்டு கை ஆய அன்றே.	6.30.219<br/>
<br/>
பொய், ஒருமுகத்தன் ஆகி மனிதன் ஆம்புணர்ப்பு இது என்றல்;<br/>
மெய்யுற உணர்ந்தோம்; வெள்ளம் ஆயிரம் மிடைந்த சேனை<br/>
செய்யுறு வினையம் எல்லாம் ஒருமுகம் தெரிவது உண்டே?<br/>
ஐ இரு நூறும் அல்ல; அனந்தம் ஆம் முகங்கள் அம்மா!	6.30.220<br/>
<br/>
கண்ணுதல் பரமன்தானும், நான்முகக் கடவுள்தானும்<br/>
'எண்ணுதும் தொடர எய்த கோல் 'என எண்ணலுற்றார்,<br/>
பண்ணையாய்ப் பகுக்க மாட்டார், தனித்தனிப் பார்க்கலாற்றார்,<br/>
'ஒண்ணுமோ, கணிக்க? 'என்றார், உவகையின் உயர்ந்த தோளார்.	6.30.221<br/>
<br/>
'வெள்ளம் ஈர் ஐந்து நூறே; விடுகணை அவற்றின் மெய்யே<br/>
உள்ளவாறு உளவாம் 'என்று ஓர் உரைகணக்கு உரைத்துமேனும்,<br/>
'கொள்ளை ஓர் உருவை நூறு கொண்டன பலவால்; கொற்ற<br/>
வள்ளலே வழங்கினானோ ' என்றனர், மற்றை வானோர்	6.30.222<br/>
<br/>
'குடைக்கு எலாம், கொடிகட்கு எல்லாம், கொண்டன குவிந்த கொற்றப்<br/>
படைக்கு எலாம், பகழிக்கு எல்லாம், யானை, தேர், பரிமா, ஆதி<br/>
கடைக்கு எலாம், துரந்த வாளி கணித்ததற்கு அளவை காட்டி<br/>
அடைக்கலாம் அறிஞர் யாரே? ' என்றனர் முனிவர் அப்பால்.	6.30.223<br/>
<br/>
கண்டத்தும், கீழும், மேலும், கபாலத்தும், கடக்கல் உற்ற<br/>
சண்டப் போர் அரக்கர் தம்மைத் தொடர்ந்து கோல் புணருந் தன்மை<br/>
பிண்டத்தில் கரு ஆம் தன் பேர் உருக்களைப் பிரமன் தந்த<br/>
அண்டத்தை நிறையப் பெய்து குலுக்கியது அனையது அம்மா!	6.30.224<br/>
<br/>
கோடி ஐ இரண்டு தொக்க படைக்கல மள்ளர் கூவி,<br/>
ஓடி ஓர் பக்கம் ஆக, உயிர் இழந்து, உலத்தலோடும்,<br/>
'வீடிநின்று அழிவது என்னே! விண்ணவர் படைகள் வீசி,<br/>
மூடுதும் இவனை 'என்னா, யாவரும் மூண்டு மொய்த்தார்.	6.30.225<br/>
<br/>
விண்டுவின் படையே ஆதி வெய்யவன் படை ஈறாக<br/>
கொண்டு ஒருங்கு உடனே விட்டார்; குலுங்கியது அமரர் கூட்டம்;<br/>
அண்டமும் கீழ்மேலாக ஆகியது; அதனை அண்ணல்<br/>
கண்டு ஒரு முறுவல் காட்டி, அவற்றினை அவற்றால் காத்தான்.	6.30.226<br/>
<br/>
'தான் அவை தொடுத்தபோது, தடுப்ப அரிது; உலகம் தானே<br/>
பூநனி வடவைத் தீயின் புக்கு எனப் பொரிந்துபோம் 'என்று,<br/>
ஆனது தெரிந்த வள்ளல் அளப்ப அருங் கோடி அம்பால்<br/>
ஏனையர் தலைகள் எல்லாம் இடி உண்ட மலையின் இட்டான்.	6.30.227<br/>
<br/>
ஆயிர வெள்ளத் தோரும் அடுகளத்து அவிந்து வீழ்ந்தார்;<br/>
மா இரு ஞாலத்தாள் தன் வன்பொறைப் பாரம் நீங்கி,<br/>
மீஉயர்ந்து எழுந்தாள் அன்றே, வீங்கு ஒலி வேலை நின்றும்<br/>
போய் ஒருங்கு அண்டத்தோடும் கோடி யோசனைகள் பொங்கி!	6.30.228<br/>
<br/>
ஆனை ஆயிரம், தேர் பதினாயிரம், அடல் பரி ஒரு கோடி,<br/>
சேனை காவலர் ஆயிரம் பேர்படின், கவந்தம் ஒன்று எழுந்து ஆடும்;<br/>
கானம் ஆயிரம் கவந்தம் நின்று ஆடிடின், கவின்மணி கணில் என்னும்;<br/>
ஏனை அம்மணி ஏழரை நாழிகை ஆடியது இனிது அன்றே.	6.30.229<br/>
<br/>
தேவர் முதலியோர் துயர் தீர்ந்து இராமனை வாழ்த்துதல்<br/>
<br/>
'நினைந்தன முடித்தேம் 'என்னா, வானவர் துயரம் நீத்தார்;<br/>
'புனைந்தனென் வாகை 'என்னா, இந்திரன் உவகை பூத்தான்;<br/>
வனைந்தன அல்லா வேதம் வாழ்வு பெற்று உயர்ந்த மாதோ;<br/>
அனந்தனும் தலைகள் ஏந்தி, அயாவுயிர்த்து, அவலம் தீர்ந்தான்.	6.30.230<br/>
<br/>
தாய், 'படைத்து உடைய செல்வம் ஈக 'என, தம்பிக்கு ஈந்து,<br/>
வேய் படைத்துடைய கானம் விண்ணவர் தவத்தின் மேவி,<br/>
தோய் படைத்தொழிலால் யார்க்கும் துயர் துடைத்தானை நோக்கி,<br/>
வாய் படைத்துடையார் எல்லாம் வாழ்த்தினார், வணக்கம் செய்தார்	6.30.231<br/>
<br/>
தீ மொய்த்த அனைய செங்கண் அரக்கரை முழுதும் சிந்தி,<br/>
பூமொய்த்த கரத்தர் ஆகி விண்ணவர் போற்ற, நின்றான்<br/>
பேய் மொய்த்து, நரிகள் ஈண்டி, பெரும் பிணம் பிறங்கித் தோன்றும்<br/>
ஈமத்துள் தமியன் நின்ற கறைமிடற்று இறைவன் ஒத்தான்.	6.30.232<br/>
<br/>
அண்டம் மாக் களமும், வீந்த அரக்கரே உயிரும் ஆக,<br/>
கொண்டது ஓர் உருவம் தன்னால், இறுதிநாள் வந்துகூட,<br/>
மண்டு நாள், மறித்தும் காட்ட, மன்னுயிர் அனைத்தும் வாரி<br/>
உண்டவன் தானே ஆன தன் ஒருமூர்த்தி ஒத்தான்.	6.30.233<br/>
<br/>
இலக்குவன் இராவணனுடன் பொருது நிற்கும் இடத்திற்கு இராமன் செல்லுதல்<br/>
<br/>
ஆகுலம் துறந்த தேவர் அள்ளினர் சொரிந்த வெள்ளச்<br/>
சேகு அறு மலரும் சாந்தும் செருத் தொழில் வருத்தம் தீர்க்க,<br/>
மாகொலை செய்த வள்ளல் வாள் அமர்க் களத்தைக் கைவிட்டு<br/>
ஏகினன், இளவலோடும் இராவணன் ஏற்ற கைம்மேல்.	6.30.234<br/>
<br/>
இவ்வழி இயன்ற எல்லாம் இயம்பினாம்; இரிந்து போன<br/>
தவெ் அழி ஆற்றல் வெற்றிச் சேனையின் செலவும், சென்ற<br/>
வெவ்வழி அரக்கர் கோமான் செய்கையும், இளைய வீரன்<br/>
எவ்வம் இல் ஆற்றல் போரும், முற்றும் நாம் இயம்பல் உற்றாம்.	6.30.235<br/>
<br/>
அஞ்சி நிலைகெட்டோடிய வானர சேனை மீளுதல்<br/>
<br/>
'பெரும் படைத் தலைவர் யாரும் பெயர்ந்திலர், பெயர்ந்துபோய், நாம்<br/>
விரும்பினம் வாழ்க்கை என்றால், யார் இடை விலக்கற்பாலார்?<br/>
வரும்பழி துடைத்தும், வானின் வைகுதும் யாமும் 'என்னா,<br/>
இரும்கடல் பெயர்ந்தது என்ன, தானையும் மீண்டது, இப்பால்.	6.30.236<br/>
----------------<br/>
<center><h3>
6.31  வேல் ஏற்றப் படலம்  9673 – 9721 (49)</h3>
</center>
இராவணன் தேரேறிப் போர்க்களம் புகுதல்<br/>
<br/>
'சில்லி ஆயிரம், சில் உளை பரியொடும் சேர்ந்த,<br/>
எல்ல வன் கதிர் மண்டலம் மாறு கொண்டு இமைக்கும்,<br/>
செல்லும் தேர்மிசைச் சென்றனன் தேவரைத் தொலைத்த<br/>
வில்லும் வெங்கணைப் புட்டிலும், கொற்றமும் விளங்க.	6.31.1<br/>
<br/>
இராவணனுடன் சென்ற சேனைகள்<br/>
<br/>
நூறு கோடி தேர் நொறில்பரி நூறு இரு கோடி<br/>
ஆறுபோல் மத மா கரி ஐ இரு கோடி<br/>
ஏறுகோள் உறு பதாதியும் இவற்று இவற்று இரட்டி.<br/>
சீறு கோள் அரி ஏறு அனானுடன் அன்று சென்ற.	6.31.2<br/>
<br/>
முரசம் முதலியன முழங்குதல்<br/>
<br/>
'மூன்று வைப்பினும், அப்புறத்து, உலகினும், முனையின்<br/>
ஏன்று கோள் உறும், வீரர்கள் வம்மின்! 'என்று இசைக்கும்<br/>
ஆன்ற பேரியும், அதிர்குரல் சங்கமும், அசனி<br/>
ஈன்ற காளமும், ஏழொடு ஏழ் உலகினும் இசைப்ப.	6.31.3<br/>
<br/>
இராவணன் சேனையோடு வருவதை வானரர் காணுதல்<br/>
<br/>
அனையன் ஆகிய அரக்கர்க்கும் அரக்கனை அவுணர்<br/>
வினையை வானவர் வெவ்வினைப் பயத்தினை, வீரர்<br/>
நினையும் நெஞ்சையும் சுடுவதோர் நெருப்பினை, நிமிர்ந்து<br/>
கனையும் விண்ணையும் கடப்பதோர் கடலினை, கண்டார்.	6.31.4<br/>
<br/>
இராவணனைக் கண்ட வானரர்களின் போர் ஆரவாரம்<br/>
<br/>
கண்டு, கைகேளாடு அணிவகுத்து, உரும் உறழ் கற்கள்<br/>
கொண்டு, கூற்றமும் நடுக்குறத் தோள்புடை கொட்டி,<br/>
அண்ட கோடிகள் அடுக்கு அழிந்து உலைவுற, ஆர்த்தார்,<br/>
'மண்டு போர் இடை மடிவதே நலம் 'என மதித்தார்.	6.31.5<br/>
<br/>
இருபடையும் கைகலத்தல்<br/>
<br/>
அரக்கர் சேனையும், ஆருயிர் வழங்குவான் அமைந்த<br/>
குரக்கு வேலையும், ஒன்றொடு ஒன்று, எதிரெதிர் கோத்து,<br/>
நெருக்கு நேர்ந்தன; நெருப்பு இடை பொடித்தன; நெருப்பின்<br/>
உருக்கு செம்பு என, அம்பரத்து, ஓடினது, உதிரம்.	6.31.6<br/>
<br/>
இறந்துபட்ட சேனையின் வருணனை (9677-9679)<br/>
<br/>
அற்றவன்தலை அறுகுறை எழுந்து எழுந்து அண்டத்து<br/>
ஒற்ற, வானகம் உதய மண்டலம் என ஒளிர,<br/>
சுற்றும் மேகத்தைத் தொத்திய குருதிநீர் துளிப்ப<br/>
முற்றும் வையகம் போர்க்களம் ஆம் என முரஞ்ச.	6.31.7<br/>
<br/>
யானைகள்<br/>
<br/>
தூவி அம் பெடை அரி இனம் மறிதர சூழி<br/>
தூவி அம்பு எடை சோர்ந்தன சொரி உடல் சுரிப்ப<br/>
மே வியம் படை படப்படர் குருதியின் வீழ்ந்த<br/>
மேவி அம் படைக் கடலிடை குடரொடு மிதந்த.	6.31.8<br/>
<br/>
வீரர் மனைவியர் உயிர் கணவர் உயிரோடு கலத்தல்<br/>
<br/>
கண் திறந்தன கணவர்தம் முகத்து அவர் முறுவல்<br/>
கண்டு இறந்து அன மடந்தையர், உயிரொடும் கலந்தார்<br/>
பண்டு இறந்தன பழம் புணர்வு அகம் புகப் பன்னி,<br/>
பண் திறந்தன புலம்பு ஒலி, சிலம்பு ஒலி பணிப்ப.	6.31.9<br/>
<br/>
தன் தானை தருக்கழியும் என இராவணன் கூறுதல்<br/>
<br/>
ஏழும் ஏழும் என்று உரைக்கின்ற உலகங்கள் யாவும்<br/>
ஊழி பேர்வதே ஒப்பது ஓர் உலைவு உற, உடற்றும்<br/>
நூழில் வெஞ்சமம் நோக்கி, அவ் இராவணன் நுவன்றான்<br/>
'தாழ் இல் என்படை தருக்கு அறும் ' என்பது ஓர் தன்மை.	6.31.10<br/>
<br/>
இராவணன் தன் சேனை சிதைந்தது கண்டு கலங்கிக் கூறுதல் (9681-9684)<br/>
<br/>
'மரமும் கல்லுமே வில்லொடு வாள், மழு, சூலம்,<br/>
அரமும், கல்லும் வேல் முதலிய அயில்படை அடக்கி<br/>
சிரமும் கல் எனச் சிந்தலின், சிதைந்தது என் சேனை.<br/>
உரமும் கல்வியும் உடையவன் செரு நின்றது ஒருபால்.	6.31.11<br/>
<br/>
அழலும் கண்களிறு அணியொடும் துணிபடும்; ஆவி<br/>
சுழலும் பல்படைத் தொகுதியும்; அன்னதே சுடர் தேர்;<br/>
கழலும் சோரிநீர் ஆற்றொடும் கடல் இடைக் கலக்கும்;<br/>
குழலும் நூலும் போன்ம், அனுமனும் தானும் அக்குமரன்.	6.31.12<br/>
<br/>
'வில்லும் கூற்றுவற்கு உண்டு 'என, திரிகின்ற வீரன்<br/>
கொல்லும் கூற்று அறக் குறைக்கும், இந் நிறைப் பெருங் குழுவை,<br/>
ஒல்லும் கோள் அரி, உருமன்ன குரங்கினது உகிரும்<br/>
பல்லும் கூர்க்கின்ற; கூர்க்கில அரக்கர்தம் படைகள்.	6.31.13<br/>
<br/>
இராவணன் கொதிப்பு<br/>
<br/>
'கண்டு நின்று, இறைப் பொழுது, இனிக் காலத்தைக் கழிப்பின்,<br/>
உண்டு கைவிடும் கூற்றுவன், நிருதர் பேர் உயிரை;<br/>
மண்டு வெஞ் செரு நான் ஒரு கணத்திடை மடித்தே<br/>
கொண்டு மீள்குவென், கொற்றம் 'என்று இராவணன் கொதித்தான்.	6.31.14<br/>
<br/>
இராவணன் சுடுகணை விடுதல்<br/>
<br/>
ஊதை போல்வன, உரும் உறழ் திறலன, உருவிப்<br/>
பூதலங்களைப் பிளப்பன, அண்டத்தைப் பொதுப்ப,<br/>
மாதிரங்களை அளப்பன, மாற்ற அரும் கூற்றின்<br/>
தூது போல்வன, சுடுகணை முறைமுறை துரந்தான்.	6.31.15<br/>
<br/>
வானர சேனை இரிந்தோடுதல்<br/>
<br/>
ஆளி போன்று உளன், எதிர்த்த போது, அமர்க் களத்து அடைந்த<br/>
ஞாளி போன்று உளது என்பது என்? நள் இருள் அடைந்த<br/>
காளி போன்றனன் இராவணன் வெள்ளிடைக் கலந்த<br/>
பூளை போன்றது, அப்பொரு சினத்து அரிகள்தம் புணரி.	6.31.16<br/>
<br/>
இலக்குவன் இராவணனை எதிர்த்தல்<br/>
<br/>
இரியல் போகின்ற சேனையை இலக்குவன் விலக்கி<br/>
'அரிகள்! அஞ்சன்மின், அஞ்சன்மின் ' என்று அருள் வழங்கி,<br/>
திரியும் மாருதி தோள் எனும் தேர்மிசைச் சென்றான்;<br/>
எரியும் வெஞ்சினத்து இராவணன் எதிர்புகுந்து ஏற்றான்.	6.31.17<br/>
<br/>
இராவணன் விட்ட அம்புகளை இலக்குவன் விலக்குதல்<br/>
<br/>
ஏற்றுக் கோடலும், இராவணன் எரிமுகப் பகழி<br/>
நூற்றுக் கோடியின்மேல் செலச் சிலைகொடு நூக்க,<br/>
காற்றுக்கு ஓடிய பஞ்சு எனத் திசைதொறும் கரக்க,<br/>
வேற்றுக் கோல்கொடு விலக்கினன், இலக்குவன் விசையால்.	6.31.18<br/>
<br/>
இருவரும் மாறி மாறி அம்பு எய்தல்<br/>
<br/>
விலக்கினான் தடம் தோளினும் மார்பினும், விசிகம்,<br/>
உலக்க உய்த்தனன், இராவணன், ஐந்தொடு ஐந்து; உருவக்<br/>
கலக்கம் உற்றிலன் இளவலும், உள்ளத்தில் கனன்றான்,<br/>
அலக்கண் எய்துவித்தான், அடல் அரக்கனை, அம்பால்.	6.31.19<br/>
<br/>
இலக்குவனை அம்பினால் வெல்ல இயலாது என இராவணன் எண்ணுதல்<br/>
<br/>
காக்கல் ஆகலாக் கடுப்பினில் தொடுப்பன கணைகள்<br/>
நூக்கினான்; கணை நுறுக்கினான், அரக்கனும், 'நூழில்<br/>
ஆக்கும் வெஞ்சமத்து அரிது இவன்தனை வெல்வது; அம்பால்<br/>
நீக்கி, என் இனிச் செய்வது? 'என்று இராவணன் நினைந்தான்.	6.31.20<br/>
<br/>
இராவணன் சிந்தனை<br/>
<br/>
'கடவுள் மாப்படை தொடுக்கின் மற்று அவை முற்றும் கடக்க<br/>
விடவும் ஆற்றவும் வல்லன் எல்லாரையும் வெல்லும்,<br/>
தடவும் ஆற்றலைக் கூற்றையும்; தமையனைப் போலச்<br/>
சுடவும் ஆற்றும் எவ் உலகையும்; எவனுக்கும் தோலான்.	6.31.21<br/>
<br/>
மோகப்படை தொடுக்க முடிவு செய்தல்<br/>
<br/>
'கடவுள் மாப்படை தொடுக்கின் மற்று அவை முற்றும் கடக்க<br/>
விடவும் ஆற்றவும் வல்லன் எல்லாரையும் வெல்லும்,<br/>
தடவும் ஆற்றலைக் கூற்றையும்; தமையனைப் போலச்<br/>
சுடவும் ஆற்றும் எவ் உலகையும்; எவனுக்கும் தோலான்.	6.31.22<br/>
<br/>
மோகன விஞ்சையை இராவணன் அனுப்ப இலக்குவன் நாரணன் படையால் அதனை அழித்தல்<br/>
<br/>
என்பது உன்னி, அவ் விஞ்சையை மனத்திடை எண்ணி,<br/>
முன்பன் மேல் வரத் துரந்தனன், அதுகண்டு முடுகி,<br/>
அன்பின் வீடணன், 'ஆழியான் படையினின் அறுத்தி!<br/>
என்பது ஓதினன்; இலக்குவன் அது தொடுத்து எய்தான்.	6.31.23<br/>
<br/>
வீடணன் சொற்படி இலக்குவன் மோகத்தை நீக்கியது கண்டு இராவணன் வீடணன் மேல் சினங் கொள்ளுதல்<br/>
<br/>
வீடணன் சொல, விண்டுவின் படைக்கலம் விட்டான்,<br/>
மூடு வெஞ்சின மோகத்தை நீக்கலும், முனிந்தான்,<br/>
'மாடு நின்றவன் உபாயங்கள் மதித்திட, வந்த<br/>
கேடு நம் தமக்கு 'என்பது மனம் கொண்டு கிளர்ந்தான்.	6.31.24<br/>
<br/>
வீடணனை வேலால் கொல்லக் கருதுதல்<br/>
<br/>
மயன் கொடுத்தது, மகெளாடு, வயங்கு அனல் வேள்வி;<br/>
அயன் படைத்து உளது; ஆழியும் குலிசமும் அனையது;<br/>
உயர்ந்த கொற்றமும் ஊழியும் கடந்து உளது உருவிச்<br/>
சயம்தனைப் பொரும் தம்பியை, உயிர் கொளச் சமைந்தான்.	6.31.25<br/>
<br/>
இராவணன் வீடணன் மேல் வேலை வீசுதல்<br/>
<br/>
விட்ட போதினில் ஒருவனை வீட்டியே மீளும்,<br/>
பட்ட போது அவன் நான்முகன் ஆயினும் படுக்கும்,<br/>
வட்ட வேல் அது வலம் கொடு வணங்கினன் வாங்கி,<br/>
எட்ட நிற்கிலாத் தம்பிமேல் வல்விசைத்து எறிந்தான்.	6.31.26<br/>
<br/>
வேல் வருவது கண்டு அஞ்சிய வீடணனை அஞ்சல் என்றுகூறி இலக்குவன் அவ்விடத்து வந்து நிற்றல்<br/>
<br/>
எறிந்த காலையில், வீடணன் அதன் நிலை எல்லாம்<br/>
அறிந்த சிந்தையன், 'ஐய! ஈது என் உயிர் அழிக்கும் :<br/>
பிறிந்து செய்யல் ஆம் பொருளிலை ' என்றதும், பெரியோன்;<br/>
'அறிந்து போக்குவல்; அஞ்சல்நீ! ' என்று இடை அணைந்தான்.	6.31.27<br/>
<br/>
இலக்குவன் விட்ட அம்புகளால் அவ்வேல் சிதையாது வருதல்<br/>
<br/>
எய்த வாளியும் ஏவின படைக்கலம் யாவும்,<br/>
செய்த மாதவத்து ஒருவனைச் சிறுதொழில் தீயோன்<br/>
வய்த வையினில் ஒழிந்தன; 'வீடணன் மாண்டான்;<br/>
உய்தல் இல்லை 'என்று உம்பரும் தம் மனம் உலைந்தார்.	6.31.28<br/>
<br/>
இலக்குவன் அவ் வேலினைத் தம் மார்பில் ஏற்க எதிர்தல்<br/>
<br/>
'தோற்பென் என்னினும், புகழ் நிற்கும்; தருமமும் தொடரும்;<br/>
ஆர்ப்பர் நல்லவர்; அடைக்கலம் புகுந்தவன் அழியப்<br/>
பார்ப்பது என்? நெடும்பழி வந்து தொடர்வதன் முன்னம்,<br/>
ஏற்பென், என்தனி மார்பின் 'என்று, இலக்குவன் எதிர்ந்தான்.	6.31.29<br/>
<br/>
வேலை ஏற்க வீடணன், அங்கதன், சுக்கிரீவன், அனுமன் முந்துதல்<br/>
<br/>
இலக்குவற்கு முன் வீடணன் புகும்; இருவரையும்<br/>
விலக்கி, அங்கதன் மேற்செலும்; அவனையும் விலக்கி,<br/>
கலக்கும் வானரக் காவலன்; அனுமன்முன் கடுகும்;<br/>
அலக்கண் அன்னதை இன்னது என்று உரைசெயல் ஆமோ?	6.31.30<br/>
<br/>
முன்நின்றார் எலாம் பின் உற, காலினும் முடுகி,<br/>
'நின்மின்; யான் இது விலக்குவென் ' என்று உரை நேரா,<br/>
மின்னும் வேலினை, விண்ணவர் கண்புடைத்து இரங்க,<br/>
பொன்னின் மார்பிடை ஏற்றனன், முதுகிடைப் போக.	6.31.31<br/>
<br/>
வீடணன் சினந்தழெுந்து இராவணனது தேர்க் குதிரைகளையும் பாகனையும் தாக்குதல்<br/>
<br/>
'எங்கு நீங்குதி நீ? 'என வீடணன் எழுந்தான்,<br/>
சிங்க ஏறு அன்ன சீற்றத்தன் இராவணன் தேரில்<br/>
பொங்கு பாய்பரி சாரதியொடும் படப் புடைத்தான்<br/>
சங்க வானவர் தலை எடுத்திட, நெடுந் தண்டால்.	6.31.32<br/>
<br/>
இராவணன் விசும்பில் எழுந்து இலங்கைக்குப் போதல்<br/>
<br/>
சேய்விசும்பினில் நிமிர்ந்துநின்று, இராவணன் சீறி,<br/>
பாய் கடுங்கணை பத்து அவன் உடல்புகப் பாய்ச்சி,<br/>
ஆயிரம் சரம் அனுமன்தன் உடலினில் அழுத்தி,<br/>
போயினன், 'செருமுடிந்தது ' என்று இலங்கை ஊர் புகுவான்.	6.31.33<br/>
<br/>
வீடணன் இராவணனைத் தொடர்ந்து விண்ணில் எழுதல<br/>
<br/>
'தேடிச் சேர்ந்த என் பொருட்டினால், உலகுடைச் செல்வன்<br/>
வாடிப் போயினன்; நீ இனி வஞ்சனை மதியால்<br/>
ஓடிப் போகுவது எங்கு? அடா! உன்னொடும் உடனே<br/>
வீடிப் போவென் 'என்று அரக்கன்மேல் வெகுண்டான்.	6.31.34<br/>
<br/>
வீடணனைக் கொன்று என்ன பயன் என்று இராவணன் திரும்பிப் பாராது இலங்கை புகுதல்<br/>
<br/>
'வென்றி என்வயம் ஆனது; வீடணப் பசுவைக்<br/>
கொன்று, இனிப் பயன் இல்லை 'என்று இராவணன் கொண்டான்;<br/>
நின்றிலன், ஒன்றும் நோக்கிலன், முனிவு எலாம் நீத்தான்;<br/>
பொன் திணிந்தன மதிலுடை இலங்கை ஊர் புகுந்தான்.	6.31.35<br/>
<br/>
வீடணன் அரற்றி அழுதல்<br/>
<br/>
அரக்கன் ஏகினான்; வீடணன் வாய்திறந்து அரற்றி<br/>
இரக்கம் தான் என இலக்குவன் இணை அடித் தலத்தில்,<br/>
கரக்கல் ஆகலாக் காதலின் வீழ்ந்தனன் கலுழ்ந்தான்;<br/>
குரக்கு வெள்ளமும் தலைவரும் துயரிடைக் குளித்தார்.	6.31.36<br/>
<br/>
வீடணன் இறக்கத் துணியச் சாம்பன் நிறுத்தி ஒன்று கூறுதல்<br/>
<br/>
'பொன், அரும்புறு தார்ப் புயப் பொருப்பினான் பொன்ற<br/>
என் இருந்து நான்? இறப்பென், இக்கணத்து; எனை ஆளும்<br/>
மன் இருந்து இனி வாழ்கிலன் ' என்றனன் மறுக,<br/>
'நில். நில் 'என்றனன், சாம்பவன் உரை ஒன்று நிகழ்த்தும்.	6.31.37<br/>
<br/>
அனுமன் மருத்துமலை கொணர இலக்குவன் எழுவான் எனல்<br/>
<br/>
'அனுமன் நிற்க, நாம் ஆர் உயிர்க்கு இரங்குதல் அறிவோ?<br/>
நினையும் அத்துணை மாத்திரத்து, உலகு எலாம் நிமிர்வான்,<br/>
வினையின் நல்மருந்து அளிக்கின்றான்; உயிர்க்கின்றான், வீரன்;<br/>
தினையும் அல்லல் உற்று அழுங்கன்மின் ' என்று இடர் தீர்த்தான்.	6.31.38<br/>
<br/>
சாம்பன் அனுமனுக்கு உணர்த்த அனுமன் விரைதல்<br/>
<br/>
மருத்தின் காதலன் மார்பிடை அம்பு எலாம் வாங்கி,<br/>
'இருத்தியோ, கடிது ஏகலை? இளவலை இங்ஙன்<br/>
வருத்தம் காணுமோ மன்னவன்? ' என்றனன் சாம்பன்;<br/>
கருத்தை உன்னி, அம்மாருதி உலகு எலாம் கடந்தான்.	6.31.39<br/>
<br/>
மாருதி மருந்து மலை கொணர்ந்தான்<br/>
<br/>
உத்தர திசைமேல் ஓடி உலகு எலாம் கடக்கப் பாய்ந்து,<br/>
மெய்த்தகு மருந்து தன்னை, வெற்பொடும் கொணர்ந்தான், வீரன்;<br/>
பொய்த்தல் இல் குறிகெடாமே பொது அற நோக்கி, பொன்போல்<br/>
வைத்தது வாங்கிக் கொண்டு வருதலில் வருத்தம் உண்டோ?	6.31.40<br/>
<br/>
இலக்குவன் எழுதல்<br/>
<br/>
தந்த நன் மருந்து தன்னை; தாக்குதல் முன்னம் வேகம்<br/>
வந்தது, மாண்டார்க்கு எல்லாம் உயிர்தரும் வலத்தது என்றால்.<br/>
நொந்தவர் நோவு தீர்க்கச் சிறிது அன்றோ? நொடியின் முன்னே,<br/>
இந்திரன் உலகம் ஆர்க்க, எழுந்தனன் இளைய வீரன்.	6.31.41<br/>
<br/>
எழுந்த இலக்குவன் அனுமனைத் தழுவி வீடணன் நலம் அறிந்து மகிழ்தல்<br/>
<br/>
எழுந்து நின்று அனுமன் தன்னை இருகையால் தழுவி, எந்தாய்!<br/>
விழுந்திலன் அன்றோ மற்று அவ் வீடணன்! 'என்ன, விம்மித்<br/>
தொழுந் துணையவனை நோக்கி, துணுக்கமும், துயரும் நீங்கி,<br/>
'கொழுந்தியும் மீண்டாள்; பட்டான் அரக்கன் 'என்று உவகை கொண்டான்.	6.31.42<br/>
<br/>
வானரத் தலைவர்கள் அனுமனைப் புகழ்ந்துவிட்டு இராமனைச் சார்தல்<br/>
<br/>
'தருமம் என்று அறிஞர் சொல்லும் தனிப்பொருள் தன்னை இன்னே<br/>
கருமம் என்று அனுமன் ஆகக் காட்டிய தன்மை கண்டால்,<br/>
அருமை என் எமருக்கு? அம்மா! அறம் வெல்லும், பாவம் தோற்கும்,<br/>
இருமையும் நோக்கின் 'என்னா, இராமன்பால் எழுந்து சென்றார்.	6.31.43<br/>
<br/>
தன்னை வானரத் தலைவர் வணங்கக் கண்ட இராமன், 'விளைந்தது என் 'எனல்<br/>
<br/>
ஒன்று அல பல என்று ஓங்கும் உயர்பிணத்து உம்பர் ஒன்றும்<br/>
குன்றுகள் பலவும் சோரிக் குரைகடல் அனைத்தும், தாவிச்<br/>
சென்று அடைந்து, இராமன் தன்னைத் திருவடி வணக்கம் செய்தார்;<br/>
வென்றியின் தலைவர்க் கண்ட இராமன் 'என் விளைந்தது? 'என்றான்.	6.31.44<br/>
<br/>
சாம்பனால் நிகழ்ந்ததறிந்து இராமன் அனுமனை வாழ்த்துதல்<br/>
<br/>
உற்றது முழுது நோக்கி ஒழிவு அற, உணர்வின் ஊன்றச்<br/>
சொற்றனன் சாம்பன்; வீரன் அனுமனைத் தொடரப் புல்லி,<br/>
பெற்றனென் உன்னை; என்னை பெறாதன? பெரியோய்! என்றும்<br/>
அற்று இடை ஈறு செல்லா ஆயுளை ஆக 'என்றான்.	6.31.45<br/>
<br/>
இலக்குவன் இராமனைச் சார்தல்<br/>
<br/>
புயல்பொழி அருவிக் கண்ணன், பொருமலன் பொங்குகின்றான்,<br/>
உயிர்புறத்து ஒழிய நின்ற உடல் அன்ன உருவத் தம்பி<br/>
துயர்தமக்கு உதவி, மீளாத் துறக்கம் பெற்று உயர்ந்த தொல்லைத்<br/>
தயரதற் கண்டால் ஒத்த தம்முனைத் தொழுது சார்ந்தான்.	6.31.46<br/>
<br/>
இராமன் இலக்குவனைத் தழுவிப் பாராட்டுதல் (9717-9718)<br/>
<br/>
இளவலைத் தழுவி, 'ஐய! இரவிதன் குலத்துக்கு ஏற்ற<br/>
அளவு, தம் அடைந்தோர்க்கு ஆகி, மன் உயிர் அளிக்கும் தன்மை;<br/>
துளவு இயல் தொங்கலாய்! நீ அன்னது துணிந்தாய் என்றால்,<br/>
அளவியல் அன்று; செய்தற்கு அடுப்பதே ஆகும் அன்றே.	6.31.47<br/>
<br/>
'புறவு அதன் பொருட்டால் யாக்கை புண் உற அரிந்த புத்தேள்<br/>
அறவனும், ஐய! நின்னை நிகர்க்கிலன்; அப்பால் நின்ற<br/>
பிற இனி உரைப்பது என்னே? பேர் அருளாளர் என்பார்<br/>
கறவையும் கன்றும் ஒப்பார், தமர்க்கு இடர் காணில் 'என்றான்.	6.31.48<br/>
<br/>
இராமன் இலக்குவனது போர்க்கோலம் நீக்கி இளைப்பாறுதல்<br/>
<br/>
சாலிகை முதல ஆன போர்ப்பரம் தாங்கிற்று எல்லாம்<br/>
நீல் நிற ஞாயிறு அன்ன நெடியவன் முறையின் நீக்கி,<br/>
கோல் சொரி தனுவும் கொற்ற அனுமன் கைக் கொடுத்து, கொண்டல்<br/>
மேல்நிறை குன்றில் நின்று மெய்ம்மெலிவு ஆற்றல் உற்றான்.	6.31.49<br/>
--------------<br/>
<center><h3>
6.32  வானரர் களம் காண் படலம்    9722 – 9757 (36)</h3>
</center>
சுக்கிரீவன் வானர சேனையோடு இராமனை வணங்கி இறந்த அரக்கரின் பெருக்கை நோக்கித் திகைத்தல்<br/>
<br/>
ஆயபின், கவியின் வேந்தும், அளப்பருந் தானையோடும்<br/>
மேயினன், இராமன் பாதம் விதிமுறை வணங்கி, வீந்த<br/>
தீயவர் பெருமை நோக்கி, நடுக்கமும், திகைப்பும் உற்றான்,<br/>
ஓய்வுறு மனத்தான் ஒன்றும் உரைத்திலன், நாணம் உற்றான்.	6.32.1<br/>
<br/>
இராமன் சுக்கிரீவனை வீடணனோடு சென்று களத்தைக் காண் எனல்<br/>
<br/>
'மூண்டு எழு சேனை வெள்ளம் உலகு ஒரு மூன்றின் மேலும்<br/>
நீண்டு உளது அதனை, ஐய! எங்ஙனம் நிமிர்ந்தது? 'என்ன<br/>
தூண் திரண்டு அனைய திண்தோள் சூரியன் சிறுவன் சொல்லக்<br/>
'காண்டிநீ, அரக்கர் வேந்தன் தன்னொடும் களத்தை 'என்றான்.	6.32.2<br/>
<br/>
போர்க்களக் காட்சியைக் கண்ட வானரர்களின் நிலை<br/>
<br/>
தொழுதனர் தலைவர் எல்லாம், தோன்றிய காதல் தூண்ட<br/>
'எழுக 'என விரைவில் சென்றார், இராவணற்கு இளவலோடும்<br/>
கழுகொடு பருந்தும் பாறும் பேய்களும் கணங்கள் மற்றும்<br/>
குழுவிய களத்தைக் கண்ணின் நோக்கினர் துணுக்கம் கொண்டார்	6.32.3<br/>
<br/>
களக் காட்சியைக் காட்டுமாறு வீடணனை வானரர் வேண்டுதல்<br/>
<br/>
ஏங்கினார்; நடுக்கம் உற்றார்; இரைத்து இரைத்து. உள்ளம் ஏற,<br/>
வீங்கினார்; வெருவலுற்றார்; விம்மினார்; உள்ளம் வெம்ப,<br/>
ஓங்கினார்; மெள்ள மெள்ள உயிர் நிலைத்து, உவகை ஊற<br/>
ஆங்கு அவர் உற்ற தன்மை யார் அறிந்து அறைய கிற்பார்?	6.32.4<br/>
<br/>
ஆயிரம் பருவம் கண்டால் காட்சிக்கு ஓர் கரையிற்று அன்றால்<br/>
மேயின துறைகள் தோறும் விம்மினர் நிற்பது அல்லால்<br/>
பாய்திரைப் பரவை ஏழும் காண்குறும் பதகர் என்ன<br/>
நீ இருந்து உரைத்தி என்றார்; வீடணன் நெறியில் சொல்வான்.	6.32.5<br/>
<br/>
இறந்தும் நிற்கும் யானைகளின் காட்சியைக் காட்டுதல்<br/>
<br/>
காகப் பந்தர்ச் செங்களம் எங்கும், செறிகால<br/>
ஓகத்து அம்பின் பொன்றின வேனும், உடல் ஒன்றி,<br/>
மேகச் சங்கம் தொக்கு என வீழும் வெளி இன்றி,<br/>
நாகக் குன்றம் நின்றமை காணீர் நமரங்காள்!	6.32.6<br/>
<br/>
யானைகளின்மேல் வீரர்கள் இறந்து கிடக்கும் காட்சி<br/>
<br/>
'வென்றிச் செங்கண் வெம்மை அரக்கர் மிசை ஊர்வ<br/>
ஒன்றிற்கு ஒன்று உற்று அம்பு தலைப்பட்டு உயிர் நுங்கப்,<br/>
பொன்றிச் சிங்கம், நாக அடுக்கல், பொலிகின்ற<br/>
குன்றில் துஞ்சும் தன்மை நிகர்க்கும் குறிகாணீர்.	6.32.7<br/>
<br/>
மாண்ட வீரரின் முகமலர்ச்சி<br/>
<br/>
'அளியின் பொங்கும் அங்கணன் ஏவும் அயில் வாளிக்<br/>
களியில் பட்டார், வாள்முகம், மின்னும் கரையில்ல,<br/>
புளினத் திட்டின் கண் அகன் வாரிக் கடல் பூத்த<br/>
நளினக் காடே ஒப்பன காண்மின் நமரங்காள்.	6.32.8<br/>
<br/>
குதிரைகள் இல்லாத் தேர்கள் இரத்த வெள்ளத்தில் நாவாய் போலத் தோன்றுதல்<br/>
<br/>
'பூவாய் வாளிச் செல் எறி காலைப் பரிபொன்ற,<br/>
கோவாய் விண்சேர் வெண்கொடி திண் காலொடு கூட,<br/>
மாவாய் திண்தேர் மண்டுதலால் நீர், மறிவேலை<br/>
நாவாய் மானச் செல்வன காண்மின் நமரங்காள்;	6.32.9<br/>
<br/>
யானைகள் உயிரோடும் இரத்த வெள்ளத்தோடு கடலையடைதல்<br/>
<br/>
'ஒழுகிப் பாயும் மும்மத வேழம் உயிரோடும்<br/>
எழுகிற்கில்லாச் செம்புனல் வெள்ளத்திடை ஈர்ப்ப,<br/>
பழகிற்று இல்லாப் பல்திரை தூங்கும் படர்வேலை<br/>
முழுகித் தோன்றும் மீன் அரசு ஒக்கும் முறை காணீர்.	6.32.10<br/>
<br/>
கவந்தமாடுதல்<br/>
<br/>
'கடக்கார் என்னப் பொங்கு கவந்தத்தொடு கைகள்<br/>
தொடக்கா நிற்கும் பேய், இலயத்தின் தொழில் பூண்ட<br/>
மடக்கு ஓவு இல்லா வார் படிமக் கூத்து அமைவிப்பான்,<br/>
நடக்கால் காட்டும் கண்ணுளர் ஒக்கும் நமரங்காள்!	6.32.11<br/>
<br/>
நரம்புத் தொடக்கிலகப்பட்ட பேய் நழுவிப் போதல்<br/>
<br/>
'மழுவின் கூர் வாய் வன் பல் இடுக்கின் வய வீரர்<br/>
குழுவின் கொண்டந் நாடி தொடக்காப் பொறி கூட்டித்<br/>
தழுவிக் கொள்ள, கள்ள மனப் பேய் அவைதள்ளி<br/>
நழுவிச் செல்லும் இயல்பின காண்மின் நமரங்காள்.	6.32.12<br/>
<br/>
இறந்து மாறி வீழ்ந்து கிடக்கும் இரு யானைகள் இருதலை பெற்ற ஒரு விலங்குபோலக் காணப்படுதல்<br/>
<br/>
பொன்னின் ஓடை மின்பிறழ் நெற்றிப் புகர்வேழம்,<br/>
பின்னும் முன்னும் மாறின வீழ்வின் பிணைவு உற்ற,<br/>
தன்னின் நேராம் மெய் இருபாலும் தலைபெற்ற<br/>
என்னும் தன்மைக்கு ஏய்வன பல்வேறு இவை காணீர்.	6.32.13<br/>
<br/>
கோபக் கனல் எரிகின்ற அரக்கரின் வாய்கள் ஓம குண்டம் போலுதல்<br/>
<br/>
'நாமத் திண் போர் முற்றிய கோப நகை நாறும்<br/>
பாமத் தொல்நீர் அன்ன நிறத்தோர் பகுவாய்கள்,<br/>
தூமத் தோடும் வெங்கனல் இன்னும் சுடர்கின்ற<br/>
ஓமக் குண்டம் ஒப்பன பல்வேறு இவை காணீர்.	6.32.14<br/>
<br/>
இரத்த வெள்ளத்தில் வீழ்ந்து கிடக்கும் யானைகளின் கொம்புகள்<br/>
<br/>
மின்னும் ஓடை ஆடல் வயப் போர் மிடல் வேழக்<br/>
கன்னம் மூலத்து உற்றன வெண்சாமரை காணீர்;<br/>
மன்னும் மாநீர்த் தாமரை மீதின் மகிழ்வு எய்தி<br/>
அன்னம் மெல்லத் துஞ்சுவ ஒக்கின்றன வம்மா!	6.32.15<br/>
<br/>
'ஓளிம் முற்றாது உற்று உயர் வேழத்து ஒளிர் வெண் கோடு<br/>
ஆளின் முற்றாச் செம்புனல் வெள்ளத்தவை காணீர்;<br/>
கோளின் முற்றாச் செக்கருள் மேகக் குழுவின்கண்<br/>
நாளின் முற்றா வெண்பிறை போலும் நமரங்காள்!	6.32.16<br/>
<br/>
வீரர்களின் கண்ணெரியால் வெந்த தசையைப் பேய்கள் உண்டு மகிழ்தல்<br/>
<br/>
'கொடியும் வில்லும், கோலொடு தண்டும், குவிதேரும்,<br/>
துடியின் பாதக் குன்றின்மிசைத் தோல் விசியும் சுட்டு<br/>
ஒடிவில் வெய்யோர் கண் எரி செல்ல, உடன் வெந்த<br/>
தடி உண்டு ஆடிக் கூளி தடிக்கின்றன காணீர்.	6.32.17<br/>
<br/>
மகர மீன்கள் குருதி வெள்ளத்தைக் கடலென மருண்டுவந்து தம்மைக் கண்டு யானைகள் ஓடுவதால் உண்மையுணர்ந்து மீளல்<br/>
<br/>
'சகர முந்நீர் செம்புனல் வெள்ளம் தடுமாற,<br/>
மகரம் தம்மின் வந்தன காணா, மனம் உட்கிச்<br/>
சிகரம் அன்ன யானைகள் ஓடிச் செல, நாணின்<br/>
நகரம் நோக்கிச் செல்வன காண்மின் நமரங்காள்.	6.32.18<br/>
<br/>
விண்ணில் இறந்த அரக்கர் உடம்பு தம்மேல் வீழ்ந்தமையால் மண்ணில் செல்வார் மடங்கி வீழ்ந்து மீளமுடியாது வருந்தும் நிலை<br/>
<br/>
'விண்ணில் பட்டார் வெற்பு உறழ் காயம் பல, மென்மேல்<br/>
மண்ணில் செல்வார் மேனியின் வீழ, மறைவுற்றார்,<br/>
எண்ணில் தீரா அன்னவை நீக்கும் மிடல் இல்லார்<br/>
கண்ணில் தோன்றார் விம்மி உழக்கும் படிகாணீர்.	6.32.19<br/>
<br/>
அரக்கர்களின் இரத்ததாரை பட்ட உச்சிச் சூரியன் உதய சூரியனாகத் தோன்றுகை<br/>
<br/>
'அச்சின் திண்தேர் ஆனையின் மாமேல் காலாளின்<br/>
மொய்ச்சுச் சென்றார் மொய் குருதித் தாரைகள் முட்ட,<br/>
உச்சிச் சென்றான் ஆயினும் வெய்யோன், உதயத்தின்<br/>
குச்சிச் சென்றான் ஒத்து உளன் ஆகும் குறிகாணீர்.	6.32.20<br/>
<br/>
அரக்கரின் இரத்தம்பட்ட சந்திரன் சூரியனைப் போலுதல்<br/>
<br/>
கால் தோய் மேனிக் கண்டகர் கண்டப் படுகாலை,<br/>
"ஆறோ! " என்ன, விண்படர் செஞ்சோரி அது ஆகி,<br/>
வேறாய் நின்ற வெண்மதி செங்கேழ் நிறம் விம்மி,<br/>
மாறு ஓர் வெய்யோன் மண்டலம் ஒக்கின்றது காணீர்.	6.32.21<br/>
<br/>
குருதிக்கடல் படிந்த பறவைகளின் சிறகுகள் துளித்த குருதித் துளிகளைத் தாங்கிக் கானிலும் காவிலும் உள்ள மலர்களும் வண்டுகளும் செந்நிறம் பெறுதல<br/>
<br/>
வான்நனைய, மண்நனைய, வளர்ந்து எழுந்த <br/>
                 கொழுங்குருதி மகர வேலை<br/>
தான் நனைவுற்று எழும் பறவைச்சிறை தெளித்த <br/>
                    புதுமழையின் துள்ளிதாங்கி,<br/>
மீன் அனைய நறும் போதும் விரை அருந்தும் <br/>
                    சிறை வண்டும், நிறம்வேறு எய்தி,<br/>
கானகமும் கடிபொழிலும் முறி ஈன்ற போன்று <br/>
                     ஒளிர்வ காண்மின்! காண்மின்!	6.32.22<br/>
<br/>
இரத்த ஆறு பேராறு போன்றமை<br/>
<br/>
'வரை பொருத மத யானைத் துணைமருப்பும் <br/>
                        கிளர்முத்தும், மணியும், வாரி,<br/>
திரை பொருது புறம் குவிப்பத் திறங்கொள்பணை மரம் <br/>
                      உருட்டி, சிறைப்புள் ஆர்ப்ப,<br/>
நுரை, கொடியும், வெண்குடையும் சாமரையும் எனச்சுமந்து, <br/>
                        பிணத்தின் நோன்மைக்<br/>
கரை பொருது கடல் மடுக்கும் கடுங்குருதிப் பேர்யாறு <br/>
                       காண்மின்! காண்மின்!	6.32.23<br/>
<br/>
'கய்க்குன்றப் பெருங்கரைய, நிருதர்புயக் <br/>
                       கல்செறிந்த, கதலிக் கான,<br/>
மொய்கின்ற பரித்திரைய, முரண்கரிக்கைக் <br/>
                      கோள்மாவ, முளரிக்கானின்<br/>
நெய்க்கின்ற வான்முகத்த, விழும் குடரின் <br/>
                      பாசடைய, நிணமென் சேற்ற,<br/>
உய்க்கின்ற உதிரநீர் அகன்குளங்கள் உலப்பு <br/>
                        இறந்த உவையும் காண்மின்.	6.32.24<br/>
<br/>
போர்க்களம் மருத நிலம் போல்கின்றது<br/>
<br/>
'நெடும்படைவாள் நாஞ்சில் உழு நிணச் சேற்றின் <br/>
                    உதிரநீர் நிறைந்த காப்பின்,<br/>
கடும்பகடு படிகிடந்த கரும்பரம்பின், இனமள்ளர் <br/>
                    பரந்த கையின்,<br/>
படுங்கமல மலர்நாறு முடிகிடந்த பெருங்கிடக்கை, <br/>
                    பரந்த பண்ணைத்<br/>
தடம்பணையின், நறும்பழனம் தழுவியதே எனப் <br/>
                    பொலியும் தகையும் காண்மின்.	6.32.25<br/>
<br/>
இரத்தப் பரப்பில் சுழிகள் தோன்றுவதைக் காட்டுதல்<br/>
<br/>
வெளில் தீர்த்த வரை புரையும் அடல் அரக்கர் <br/>
                   உடல்விழவும், வீரன் வில்லின்<br/>
ஒளிறு ஈர்த்த முழுநெடுநாண் உருமேறு பலபடவும், <br/>
                         உலகம்கீண்டு<br/>
நளில் தீர்த்த நாகபுரம் புக்கு இழிந்த பகழிவழி, <br/>
                         நதியின் ஓடி<br/>
களிறு ஈர்த்துப் புகமண்டும் கடுங்குருதித் தடஞ்சுழிகள் <br/>
                      காண்மின்! காண்மின்!	6.32.26<br/>
<br/>
இராமன் அம்பு அரக்கருடலில் தங்காமல் சென்றமை<br/>
<br/>
"கைத்தலமும், காத்திரமும், கருங்கழுத்தும் நெடும்புயமும், <br/>
                    உரமும், கண்டித்து<br/>
எய்த்திலபோய், திசைகள்தொறும் இருநிலத்தைக் கிழித்து <br/>
                       இழிந்த என்னின் அல்லால்,<br/>
மத்தகரி வயமாவின் வாள்நிருதர் பெருங்கடலின் <br/>
                      மற்று இவ் வாளி<br/>
தைத்துளதாய் நின்றது என ஒன்றேயும் காண்பரிய <br/>
                       தகையும் காண்மின்.	6.32.27<br/>
<br/>
மடிந்து கிடந்த மத்த யானைகள்<br/>
<br/>
'குமுதம் நாறும் மதத்தன கூற்றன<br/>
சமுதரோடு மடிந்தன சார்தரும்<br/>
திமிர மா அன்ன செய்கைய இத்திறம்<br/>
அமுதின் வந்தன ஐ இரு கோடியால்.	6.32.28<br/>
<br/>
அயன் வேள்வியில் தோன்றிய யானைகள்<br/>
<br/>
'ஏறு நான்முகன் வேள்வி எழுந்தன<br/>
ஊறும் மாரியும் ஓங்கு அலை ஓதமும்<br/>
மாறும் ஆயினும் மாமதமாய் வரும்<br/>
ஆறு மாறில ஆறு இரு கோடியால்.	6.32.29<br/>
<br/>
ஐராவதத்தின் மரபில் வந்த யானைகள்<br/>
<br/>
'உயிர் வறந்தும் உதிரம் வறந்து தம்<br/>
மயர் வறந்தும் மதம் மறவாதன<br/>
புயலவன் திசைப் போர்மத யானையின்<br/>
இயல் பரம்பரை ஏழ் இரு கோடியால்.	6.32.30<br/>
<br/>
வடதிசை யானையின் வழிவந்த யானைகள்<br/>
<br/>
'கொடாது நிற்றலின் கொற்ற நெடுந்திசை<br/>
எடாது நிற்பன நாட்டம் இமைப்பு இல<br/>
வடாது திக்கின் மதவரையின் வழிக்<br/>
கடாம் முகத்த முளரிக் கணக்கவால்.	6.32.31<br/>
<br/>
வானவர்க்கு இறைவன் திறை தந்தன<br/>
ஆனவர்க்கம் ஓர் ஆயிர கோடியால்;<br/>
தானவர்க்கு இறைவன் திறை தந்தன<br/>
ஏனைவர்க்கம் கணக்கு இல இவ்வெலாம்.	6.32.32<br/>
<br/>
குதிரைகளின் வகைகள்<br/>
<br/>
பாற்கடல் பண்டு அமிழ்தம் பயந்த நாள்<br/>
ஆர்த்து எழுந்தன ஆயிரம் ஆயிரம்<br/>
மால் கணம் பரி ஈங்கு இவை; மாறு உவை<br/>
மேற்கின் வேலை வருணனை வென்றவால்.	6.32.33<br/>
<br/>
குபேரன், விஞ்சையர் வேந்தன் என்பவரை வென்று பெற்றகுதிரைகள்<br/>
<br/>
'இருநிதிக் கிழவன் இழந்து ஏகின<br/>
அரிய அப்பரி ஆயிரம் ஆயிரம்;<br/>
விரிசினத்து இகல் விஞ்சையர் வேந்தனைப்<br/>
பொருது பற்றிய தாமரை போலுமால்.	6.32.34<br/>
<br/>
வானரத் தலைவர்கள் களக் காட்சியை விடுத்து இராமனை அடைதல்<br/>
<br/>
என்று காணினும் காட்டினும் ஈது இறைக்<br/>
குன்று காணினும் கோளிலது ஆதலான்<br/>
நின்று காணுதும் நேமியினான் உழைச்<br/>
சென்று காண்கும் என்று ஏகினர் செவ்வியோர்.	6.32.35<br/>
<br/>
அனைவரும் இராமனருகில் வியப்புடன் இருத்தல்<br/>
<br/>
ஆரியன் தொழுது ஆங்கு அவன் பாங்கரின்<br/>
போர் இயற்கை நினைந்து எழும் பொம்மலார்<br/>
பேர் உயிர்ப்பொடு இருந்தனர்; பின்பு உறும்<br/>
காரியத்தின் நிலைமை கழறுவாம்.	6.32.36<br/>
-------- <br/>
</ul>
<hr noshade=""/>
This file was last updated on 30 Jan. 2017 <br/>
Feel free to send corrections to the webmaster. <br/>
</body>
</body></html>
