<!DOCTYPE HTML PUBLIC "-//W3C//DTD HTML 3.2//EN">
<!-- Project Madurai --><!-- Copyright (c) 1999 All Rights Reserved --><!-- Author : K. Kalyanasundaram--><html> <head><meta ;="" charset="utf-8" content="text/html" http-equiv="Content-Type"/><meta content="K. Kalyanasundaram" name="Author"/><title>naLaveNpA by pukaZenthip pulavar   (in tamil script, Unicode format)</title></head> <body> <body bgcolor="white" text="#800000"><center><img src="pmdr0.gif"/></center>
<hr noshade="" width="50%"/>
<center><h2> naLaveNpA by pukaZenthip pulavar <p> புகழேந்திப் புலவர் இயற்றிய  நளவெண்பா<br/> </p></h2></center><hr noshade="" width="50%"/><br/><ul>Text Input: Mr. Sivalingam Ramalingam (Uthayanan) <br/>Proof-reading: Mr. Ilango Meyyappan <br/>This webpage presents Etxt in Tamil script  but in Unicode encoding.<br/> To view the Tamil text correctly you need to set up the following: <br/>i). You need to have Unicode fonts containing Tamil Block (Latha,<br/>Arial Unicode MS, TSCu_Inaimathi, Code2000, UniMylai,...) installed on your computer <br/>and the OS capable of rendering Tamil Scripts (Windows 2000 or Windows XP). <br/><br/>ii)Use a browser that is capable of handling UTF-8 based pages<br/>(Netscape 6, Internet Explorer 5) with the Unicode Tamil fontchosen as the default font for the UTF-8 char-set/encoding view. <br/>.In case of difficulties send an email request to <a href="mailto:kalyan@geocities.com">kalyan@geocities.com</a><br/><br/>C- Project Madurai 1999<br/>Project Madurai is an open, voluntary, worldwide initiative devoted<br/>to preparation of electronic texts of tamil literary works and to<br/>distribute them free on the Internet. Details of Project Madurai are<br/>available at the website http://www.tamil.net/projectmadurai<br/><br/>You are welcome to freely distribute this file, provided this<br/>header page is kept intact.<br/></ul><hr noshade=""/><br/><ul>  புகழேந்திப் புலவர் இயற்றிய  நளவெண்பா<br/><br/> <br/>பாயிரம் <br/>------<br/><br/>கடவுள் வணக்கம்<br/><br/>1. ஆதித் தனிக்கோல மானா னடியவற்காச்<br/>சோதித் திருத்தூணிற் றோன்றினான் - வேதத்தின்<br/>முன்னின்றான் வேழம் முதலே யெனவழைப்ப<br/>என்னென்றா னெங்கட் கிறை.<br/><br/>அவையடக்கம்<br/><br/>2. வெந்தறுகண் வேழத்தை வேரிக் கமலத்தின்<br/>தந்துவினாற் கட்டச் சமைவதொக்கும் - பைந்தொடையில்<br/>தேன்பாடுந் தார் நளன்றன் தெய்வத் திருக்கதையை<br/>யான்பாட லுற்ற இது.<br/><br/>நூல் வரலாறு<br/>-----------<br/>யுதிட்டிரர் வனத்தில் இருந்தது<br/><br/>3. பாண்டவரின் முன்தோன்றல் பார்முழுதுந் தோற்றொருநாள்<br/>ஆண்டகையே தூதுவனாய்ச் சென்றவனி - வேண்ட<br/>மறுத்தா னிருந்தானை மண்ணொடும் போய் மாளப்<br/>பொறுத்தா னிருந்தான் புலர்ந்து.<br/><br/>யுதிட்டிரரை மன்னர் பலர் சென்று கண்டது<br/><br/>4. நாட்டின்கண் வாழ்வைத் துறந்துபோய் நான்மறையோர்<br/>ஈட்டங்கள் சூழ விருந்தானைக் - காட்டில்<br/>பெருந்தகையைக் கண்டார்கள் பேரெழிற்றோள் வேந்தர்<br/>வருந்தகையா ரெல்லோரும் வந்து.<br/><br/>யுதிட்டிரரிடம் பிரகதசுவர் என்னும் முனிவர் வந்தது<br/><br/>5. கொற்றவேல் தானைக் குருநாடன் பாலணைந்தான்<br/>எற்றுநீர் ஞாலத் திருள்நீங்க - முற்றும்<br/>வழிமுறையே வந்த மறையெல்லாந் தந்தான்<br/>மொழிமுறையே கோத்த முனி.<br/><br/>6. மறைமுதல்வ நீயிங்கே வந்தருளப் பெற்றேன்<br/>பிறவிப் பெருந்துயர மெல்லாம் - அறவே<br/>பிழைத்தேன்யா னென்றானப் பேராழி யானை<br/>அழைத்தேவல் கொண்ட அரசு.<br/><br/>7. மெய்த்திருவந் துற்றாலும் வெய்ந்துயர்வந் துற்றாலும்<br/>ஒத்திருக்கும் உள்ளத் துரவோனே - சித்தம்<br/>வருந்தியவா என்னென்றான் மாமறையா லுள்ளம்<br/>திருந்தியவா மெய்த்தவத்தோன் தேர்ந்து.<br/><br/>8. அம்பொற் கயிலைக்கே யாகத் தரவணிவார்<br/>தம்பொற் படைக்குத் தமியனா - எம்பியைமுன்<br/>போக்கினே னென்றுரைத்தான் பூதலத்தும் மீதலத்தும்<br/>வாக்கினே ரில்லாத மன்.<br/><br/>9. காண்டா வனந்தீக் கடவுளுணக் கைக்கணையால்<br/>நீண்ட முகில்தடுத்து நின்றாற்கு - மீண்டமரர்<br/>தாளிரண்டும் நோவத் தனித்தனியே ஓடியநாள்<br/>தோளிரண்டு மன்றோ துணை.<br/><br/>10. பேரரசு மெங்கள் பெருந்திருவுங் கைவிட்டுச் <br/>சேர்வரிய வெங்கானஞ் சேர்தற்குக் - காரணந்தான்<br/>யாதோவப் பாவென்றா னென்றுந்தன் வெண்குடைக்கீழ்<br/>தீதோவப் பார்காத்த சேய்.<br/><br/>11. கேடில் விழுச்செல்வங் கேடெய்து சூதாடல்<br/>ஏடவிழ்தார் மன்னர்க் கியல்பேகாண் - வாடிக்<br/>கலங்கலைநீ யென்றுரைத்தான் காமருவு நாடற்<br/>கிலங்கலைநூன் மார்ப னெடுத்து.<br/><br/>12. கண்ணிழந்து மாயக் கவறாடிக் காவலர்தம்<br/>மண்ணிழந்து போந்து வனம்நண்ணி - விண்ணிழந்த<br/>மின்போலும் நூன்மார்பா மேதினியில் வேறுண்டோ <br/>என்போ லுழந்தா ரிடர்.<br/><br/>முனிவர் நளசரிதம் கூறுதல்<br/><br/>13. சேமவேன் மன்னற்குச் செப்புவான் செந்தனிக்கோல்<br/><br/>நாமவேற் காளை நளனென்பான் - யாமத்<br/>தொலியாழி வைய மொருங்கிழப்பப் பண்டு<br/>கலியால் விளைந்த கதை.<br/><br/>1. சுயம்வர காண்டம் <br/>-----------------<br/>நிடதநாட்டுச் சிறப்பு<br/><br/>14. காமர் கயல்புரழக் காவி முகைநெகிழத்<br/>தாமரையின் செந்தேன் றளையவிழப் - பூமடந்தை<br/>தன்னாட்டம் போலுந் தகைமைத்தே சாகரஞ்சூழ்<br/>நன்னாட்டின் முன்னாட்டும் நாடு.<br/><br/>மாவிந்தநகர்ச் சிறப்பு<br/><br/>15, கோதை மடவார்தங் கொங்கை மிசைத்திமிர்ந்த<br/>சீத களபச் செழுஞ்சேற்றால் - வீதிவாய்<br/>மானக் கரிவழுக்கும் மாவிந்த மென்பதோர்<br/><br/>ஞானக் கலைவாழ் நகர்.<br/><br/>16. நின்று புயல்வானம் பொழிந்த நெடுந்தாரை<br/>என்று மகிழ்கமழு மென்பரால் - தென்றல்<br/>அலர்த்துங் கொடிமாடத் தாயிழையா ரைம்பால்<br/>புலர்த்தும் புகைவான் புகுந்து.<br/><br/>17. வெஞ்சிலையே கோடுவன மென்குழலே சோருவன<br/>அஞ்சிலம்பே வாய்விட் டரற்றுவன - கஞ்சம்<br/>கலங்குவன மாளிகைமேற் காரிகையார் கண்ணே<br/>விலங்குவன மெய்ந்நெறியை விட்டு.<br/><br/>18. தெரிவனநூ லென்றுந் தெரியா தனவும்<br/>வரிவளையார் தங்கள் மருங்கே - ஒருபொழுதும்<br/>இல்லா தனவு மிரவே யிகழ்ந்தெவரும்<br/>கல்லா தனவுங் கரவு.<br/><br/>19. மாமனுநூல் வாழ வருசந் திரன்சுவர்க்கி<br/>தாமரையாள் வைகுந் தடந்தோளான் - காமருபூந்<br/>தாரான் முரணைநகர் தானென்று சாற்றலாம் <br/>பாராளும் வேந்தன் பதி.<br/><br/>அந்நாட்டு மன்னன் நளன் சிறப்பு<br/><br/>20. ஓடாத தானை நளனென் றுளனொருவன்<br/>பீடாருஞ் செல்வப் பெடைவண்டோ  - டூடா<br/>முருகுடைய மாதர் முலைநனைக்குந் தண்தார்<br/>அருகுடையான் வெண்குடையா னாங்கு.<br/><br/>21. சீத மதிக்குடைக்கீழ்ச் செம்மை அறங்கிடப்பத்<br/>தாதவிழ்பூந் தாரான் தனிக்காத்தான் - மாதர்<br/>அருகூட்டும் பைங்கிளியும் ஆடற் பருந்தும்<br/>ஒருகூட்டில் வாழ வுலகு.<br/><br/>நளன் பூஞ்சோலை சென்றமை<br/><br/>22. வாங்குவளைக் கையார் வதன மதிபூத்த<br/>பூங்குவளைக் காட்டிடையே போயினான் - தேங்குவளைத்<br/>தேனாடி வண்டு சிறகுலர்த்தும் நீர்நாடன்<br/>பூனாடிச் சோலை புக.<br/><br/>23. வென்றி மதவேடன் வில்லெடுப்ப வீதியெலாம்<br/>தென்றல் மதுநீர் தெளித்துவர - நின்ற<br/>தளவேனல் மீதலருந் தாழ்வரைசூழ் நாடற்கு<br/>இளவேனில் வந்த தெதிர்.<br/><br/>24. தேரின் துகளைத் திருந்திழையார் பூங்குழலின்<br/>வேரின் புனல்நனைப்ப வேயடைந்தான் - கார்வண்டு<br/>தொக்கிருந்தா லித்துழலுந் தூங்கிருள்வெய் யோற்கொதுங்கிப்<br/>புக்கிருந்தா லன்ன பொழில்.<br/><br/>சோலையில் அன்னப்புள் வந்ததும், அதனை மங்கையர் பற்றி அரசன்முன் வைத்தலும்<br/><br/>25. நீணிறத்தாற் சோலை நிறம்பெயர நீடியதன் <br/>தாணிறத்தாற் பொய்கைத் தலஞ்சிவப்ப - மாணிறத்தான்<br/>முன்னப்புள் தோன்றும் முளரித் தலைவைகும்<br/>அன்னப்புள் தோன்றிற்றே யாங்கு.<br/><br/>26. பேதை மடவன்னந் தன்னைப் பிழையாமல்<br/>மேதிக் குலவேறி மென்கரும்பைக் - கோதிக்<br/>கடித்துத்தான் முத்துமிழுங் கங்கைநீர் நாடன்<br/>பிடித்துத்தா வென்றான் பெயர்ந்து.<br/><br/>27. நாடிமட வன்னத்தை நல்ல மயிற்குழாம்<br/>ஓடி வளைக்கின்ற தொப்பவே - நீடியநல்<br/>பைங்கூந்தல் வல்லியர்கள் பற்றிக் கொடுபோந்து<br/>தன்கோவின் முன்வைத்தார் தாழ்ந்து.<br/><br/>28. அன்னந் தனைப்பிடித்தங் காயிழையார் கொண்டுபோய்<br/>மன்னன் திருமுன்னர் வைத்தலுமே - அன்னம்<br/>மலங்கிற்றே தன்னுடைய வான்கிளையைத் தேடிக்<br/>கலங்கிற்றே மன்னவனைக் கண்டு.<br/><br/>29. அஞ்சல் மடவனமே உன்றன் னணிநடையும்<br/>வஞ்சி யனையார் மணிநடையும் - விஞ்சியது<br/>காணப் பிடித்ததுகா ணென்றான் களிவண்டு<br/>மாணப் பிடித்ததார் மன்.<br/><br/>30. செய்ய கமலத் திருவை நிகரான<br/>தையல் பிடித்த தனியன்னம் - வெய்ய<br/>அடுமாற்ற மில்லா அரசன்சொற் கேட்டுத்<br/>தடுமாற்றந் தீர்ந்ததே தான்.<br/><br/><br/>அன்னம் தமயந்தியின் சிறப்புரைத்தமை<br/><br/>31. திசைமுகந்த வெண்கவிதைத் தேர்வேந்தே! உன்றன்<br/>இசைமுகந்த தோளுக் கிசைவாள் - வசையில்<br/>தமையந்தி யென்றோதுந் தையலாள் மென்றோள்<br/>அமையந்தி யென்றோ ரணங்கு.<br/><br/>32. அன்னம் மொழிந்த மொழிபுகா முன்புக்குக்<br/>கன்னி மனக்கோயில் கைக்கொள்ளச் - சொன்னமயில்<br/>ஆர்மடந்தை யென்றா னனங்கன் சிலைவளைப்பப்<br/>பார்மடந்தை கோமான் பதைத்து.<br/><br/>33. எழுவடுதோள் மன்னா இலங்கிழையோர் தூண்டக்<br/>கொழுநுதியிற் சாய்ந்த குவளை - உழுநர்<br/>மடைமிதிப்பத் தேன்பாயும் மாடொலிநீர் நாடன்<br/>கொடைவிதர்ப்பன் பெற்றதோர் கொம்பு.<br/><br/>34. நாற்குணமும் நாற்படையா வைம்புலனும் நல்லமைச்சா<br/>ஆர்க்குஞ் சிலம்பே யணிமுரசா - வேற்படையும்<br/>வாளுமே கண்ணா வதன மதிக்குடைக்கீழ்<br/>ஆளுமே பெண்மை யரசு.<br/><br/>35. மோட்டிளங் கொங்கை முடியச் சுமந்தேற <br/>மாட்டா திடையென்று வாய்விட்டு - நாட்டேன்<br/>அலம்புவார் கோதை யடியிணையில் வீழ்ந்து<br/>புலம்புமாம் நூபுரங்கள் பூண்டு.<br/><br/>36. என்றும் நுடங்கு மிடையென்ப வேழுலகும்<br/>நின்ற கவிகை நிழல்வேந்தே - ஒன்றி<br/>அறுகாற் சிறுபறவை யஞ்சிறகால் வீசும்<br/>சிறுகாற்றுக் காற்றாது தேய்ந்து.<br/><br/>37. செந்தேன் மொழியாள் செறியளக பந்தியின்கீழ்<br/>இந்து முறியென் றியம்புவார் - வந்தென்றும்<br/>பூவாளி வேந்தன் பொருவெஞ் சிலைசார்த்தி<br/>ஏவாளி தீட்டும் இடம்.<br/><br/>நளன் தமயந்திபால் காதல் கொண்டது<br/><br/>38. அன்னமே நீயுரைத்த அன்னத்தை யென்னாவி<br/>உன்னவே சோரு முனக்கவளோ - டென்ன<br/>அடைவென்றான் மற்றந்த அன்னமதை முன்னே<br/>நடைவென்றாள் தன்பால் நயந்து.<br/><br/>39. பூமனைவாய் வாழ்கின்ற புட்குலங்கள் யாமள்தான்<br/>மாமனைவாய் வாழும் மயிற்குலங்கட் - காமன்<br/>படைகற்பான் வந்தடைந்தான் பைந்தொடியாள்பாத<br/>நடைகற்பான் வந்தடைந்தே யாம்.<br/><br/>40. இற்றது நெஞ்ச மெழுந்த திருங்காதல்<br/>அற்றது மான மழிந்ததுநாண் - மற்றினியுன்<br/>வாயுடைய தென்னுடைய வாழ்வென்றான் வெங்காமத்<br/>தீயுடைய நெஞ்சுடையான் தேர்ந்து.<br/><br/>அன்னம் நளனுக்கு ஆறுதல் கூறித் தமயந்திபால் சென்றது<br/><br/>41. வீமன் திருமடந்தை மென்முலையை யுன்னுடைய<br/>வாம நெடும்புயத்தே வைகுவிப்பேன் - சேம<br/>நெடுங்குடையா யென்றுரைத்து நீங்கியதே யன்னம்<br/>ஒடுங்கிடையாள் தன்பா லுயர்ந்து.<br/><br/>நளனது விரக தாபம்<br/><br/>42. இவ்வளவிற் செல்லுங்கொ லிவ்வளவிற் காணுங்கொல்<br/>இவ்வளவிற் காத லியம்புங்கொல் - இவ்வளவில்<br/>மீளுங்கொ லென்றுரையா விம்மினான் மும்மதம்நின்<br/>றாளுங்கொல் யானை யரசு.<br/><br/>43. சேவல் குயிற்பெடைக்குப் பேசுஞ் சிறுகுரல்கேட்<br/>டாவி யுருகி யழிந்திட்டான் - பூவின்<br/>இடையன்னஞ் செங்கா லிளவன்னஞ் சொன்ன<br/>நடையன்னந் தன்பா னயந்து.<br/><br/>44. அன்ன முரைத்த குயிலுக் கலசுவான்<br/>மென்மயில்தான் தோகை விரித்தாட - முன்னதனைக்<br/>கண்டாற்றா துள்ளங் கலங்கினான் காமநோய்<br/>கொண்டார்க்கிஃ தன்றோ குணம்.<br/><br/>45. வாரணியுங் கொங்கை மடவார் நுடங்கிடைக்குப்<br/>பேருவமை யாகப் பிறந்துடையீர் - வாரீர்<br/>கொடியா ரெனச்செங்கை கூப்பினான நெஞ்சம்<br/>துடியா நெடிதுயிரரச் சோர்ந்து.<br/><br/>தமயந்தி அன்னத்தை நோக்கி வினாவியது<br/><br/>46. மன்னன் விடுத்த வடிவிற் றிகழ்கின்ற<br/>அன்னம்போய்க் கன்னி யருகணைய - நன்னுதலும்<br/>தன்னாடல் விட்டுத் தனியிடஞ்சேர்ந் தாங்கதனை<br/>என்னாடல் சொல்லென்றா ளீங்கு.<br/><br/>அன்னம் நளன் சிறப்புரைத்தல்<br/><br/>47. செம்மனத்தான் தண்ணளியான் செங்கோலான் மங்கையர்கள்<br/>தம்மனத்தை வாங்குந் தடந்தோளான் - மெய்ம்மை<br/>நளனென்பான் மேனிலத்தும் நானிலத்தும் மிக்கான்<br/>உளனென்பான் வேந்த னுனக்கு.<br/><br/>48. அறங்கிடந்த நெஞ்சு மருளொழுகு கண்ணும்<br/>மறங்கிடந்த திண்டோ ள் வலியும் - நிலங்கிடந்த<br/>செங்கண்மா லல்லனேல் தேர்வேந்த ரொப்பரோ<br/>அங்கண்மா ஞாலத் தவற்கு.<br/><br/>தமயந்தி நளன்பால் கொண்ட காதற்றிறம்<br/><br/>49. புள்ளின் மொழியினொடு பூவாளி தன்னுடைய <br/>உள்ளங் கவர வொளியிழந்த - வெள்ளை<br/>மதியிருந்த தாமென்ன வாய்ந்திருந்தாள் வண்டின்<br/>பொதியிருந்த மெல்லோதிப் பொன்.<br/><br/>50. மன்னன் மனத்தெழுந்த மையல்நோய் அத்தனையும்<br/>அன்ன முரைக்க வகமுருகி - முன்னம்<br/>முயங்கினாள் போல்தன் முலைமுகத்தைப் பாரா<br/>மயங்கினா ளென்செய்வாள் மற்று.<br/><br/>51. வாவி யுறையும் மடவனமே யென்னுடைய<br/>ஆவி யுவந்தளித்தா யாதியால் - காவினிடைத்<br/>தேர்வேந்தற் கென்னிலைமை சென்றுரைத்தி யென்றுரைத்தாள்<br/>பார்வேந்தன் பாவை பதைத்து.<br/><br/>தோழியர் தமயந்தியின் நிலை வேறுபாட்டைத் தாய்க்குரைக்க அவள் அரசனுக்கு அறிவித்தது<br/><br/><br/>52. கொற்றவன்தன் தேவிக்குக் கோமகந்தன் தோழியர்கள்<br/>உற்ற தறியா வுளநடுங்கிப் - பொற்றொடிக்கு<br/>வேறுபா டுண்டென்றார் வேந்தனுக்கு மற்றதனைக்<br/>கூறினாள் பெற்ற கொடி.<br/><br/>வீமராசன் தமயந்தி மாளிகைக்கு வந்தது<br/><br/>53. கருங்குழலார் செங்கையினால் வெண்கவரிப் பைங்கால்<br/>மருங்குலவ வார்முரசம் ஆர்ப்ப - நெருங்கு<br/>பரிவளை நின்றேங்கப் போய்ப்புக்கான் பெற்ற<br/>வரிவளைக்கை நல்லாள் மனை.<br/><br/>தமயந்தி தந்தையை வணங்கியது<br/><br/>54. கோதை சுமந்த கொடிபோ லிடைநுடங்கத்<br/>தாதை திருவடிமேல் தான்வீழ்ந்தாள் - மீதெல்லாம்<br/>காந்தாரம் பாடிக் களிவண்டு நின்றரற்றும் <br/>பூந்தாரம் மெல்லோதிப் பொன்.<br/><br/>வீமன் தமயந்திக்குச் சுயம்வரம் ஏற்படுத்தியது<br/><br/>55. பேரழகு சோர்கின்ற தென்னப் பிறைநுதன்மேல்<br/>நீரரும்பத் தன்பேதை நின்றாளைப் - பாராக்<br/>குலவேந்தன் சிந்தித்தான் கோவேந்தர் தம்மை<br/>மலர்வேய்ந்து கொள்ளும் மணம்.<br/><br/>56. மங்கை சுயம்வரநாள் ஏழென்று வார்முரசம்<br/>எங்கும் அறைகென் றியம்பினான் - பைங்கமுகின்<br/>கூந்தன்மேற் கங்கைக் கொழுந்எதாடும் நன்னாடன்<br/>வேந்தர்மேல் தூதோட விட்டு.<br/><br/>சுயம்வரத்திற்கு அரசர்களின் வருகை<br/><br/>57. மாமுத்த வெண்குடையான் மால்களிற்றான் வண்டிசைக்கும்<br/>தாமத் தரிச்சந் திரன்சுவர்க்கி - நாமத்தால்<br/>பாவேய்ந்த செந்தமிழா மென்னப் பரந்ததே<br/>கோவேந்தர் செல்வக் குழாம்.<br/><br/>58. புள்ளுறையுஞ் சோலைகளும் பூங்கமல வாவிகளும்<br/>உள்ளும் புறமு மினிதுறைந்தார் - தெள்ளரிக்கண்<br/>பூமகளைப் பொன்னைப் பொருவேல் விதர்ப்பன்றன்<br/>கோமகளைத் தம்மனத்தே கொண்டு.<br/><br/>நளன் அன்னம் திரும்பிவரக் கண்டது<br/>59. வழிமேல் விழிவைத்து வாள்நுதலாள் நாம<br/>மொழிமேற் செவிவைத்து மோகச் - சுழிமேல்தா<br/>நெஞ்சோட வைத்தயர்வான் கண்டான் நெடுவானில்<br/>மஞ்சோட அன்னம் வர.<br/><br/>60. முகம்பார்த் தருள்நோக்கி முன்னிரந்து செல்வர்<br/>அகம்பார்க்கு மற்றாரைப் போல - மிகுங்காதல்<br/>கேளா விருந்திட்டா னன்னத்தைக் கேளாரை<br/>வாளால் விருந்திட்ட மன்.<br/><br/>நளனது வினாவும் அன்னத்தின் மறுமொழியும்<br/><br/>61. அன்னக் குலத்தி னரசே அழிகின்ற<br/>என்னுயிரை மீள வெனக்களித்தாய் - முன்னுரைத்த<br/>தேமொழிக்குத் தீதிலவே யென்றான் திருந்தாரை<br/>ஏமொழிக்கும் வேலா னெடுத்து.<br/><br/>62. கொற்றவன்ற னேவலினாற் போயக் குலக்கொடிபால்<br/>உற்றதும் ஆங்கவள்தான் உற்றதுவும் - முற்றும்<br/>மொழிந்ததே அன்னம் மொழிகேட் டரசற்<br/>கழிந்ததே யுள்ள அறிவு.<br/><br/>நளனது காதல் நோய் நிலை<br/><br/>63. கேட்ட செவிவழியே கேளா துணர்வோட<br/>ஓட்டை மனத்தோ டுயிர்தாங்கி - மீட்டும்<br/>குழியிற் படுகரிபோற் கோமான் கிடந்தான்<br/>தழலிற் படுதளிர்போற் சாய்ந்து.<br/><br/>வீமராசன் விடுத்த தூதர் நளனிடம் வந்தது<br/><br/>64. கோதை சுயம்வரநாள் கொற்றவனுக் குற்றுரைப்ப<br/>ஏதமிலாக் காட்சியர்வந் தெய்தினார் - போதில்<br/>பெடையொடு வண்டுறங்கும் பேரொலிநீர் நாடன்<br/>அடையாத வாயி லகம்.<br/><br/>65. காவலன்றன் தூதர் கடைக்கா வலர்க்கறிவித்<br/>தேவலிற்போ யீதென் றியம்புதலும் - மாவில்<br/>பொலிந்ததேர் பூட்டென்றான் பூவாளி பாய<br/>மெலிந்ததோள் வேந்தன் விரைந்து.<br/><br/>நளன் தேரூர்ந்து குண்டினபுரம் சென்றது<br/><br/>66. கெட்ட சிறுமருங்குற் கீழ்மகளிர் நீள்வரம்பில்<br/>இட்ட பசுங்குவளை யேரடித்த - கட்டி<br/>கரையத்தே னூறுங் கடல்நாட னூர்க்கு<br/>விரையத்தே ரூரென்றான் வேந்து.<br/><br/>67. சடைச்செந்நெல் பொன்விளைக்குந் தன்னாடு பின்னாகக்<br/>கடல்தானை முன்னாகக் கண்டான் - அடற்கமைந்த<br/>வல்லியரும் பொற்றாம வீமன் திருமகளாம்<br/>நல்லுயிரும் வாழும் நகர்.<br/><br/>நாரதமுனிவர் வானுலகு சென்றது<br/><br/>68. நெற்றித் தனிக்கண் நெருப்பைக் குளிர்விக்கும்<br/>கொற்றத் தனியாழ்க் குலமுனிவன் - உற்றடைந்தான்<br/>தேனாடுந் தெய்வத் தருவுந் திருமணியும்<br/>வானாடுங் காத்தான் மருங்கு.<br/><br/>இந்திரன் நாரதரை வினாவியது<br/><br/>69. வீரர் விறல்வேந்தர் விண்ணாடு சேர்கின்றார்<br/>ஆரு மிலராலென் றையுற்று - நாரதனார்<br/>நன்முகமே நோக்கினான் நாகஞ் சிறகரிந்த<br/>மின்முகவேற் கையான் விரைந்து.<br/><br/>நாரதர், தமயந்தி சுயம்வரத்தையும் அவளது எழிற் சிறப்பையும் கூறியது<br/><br/>70. வீமன் மடந்தை மணத்தின் விரைதொடுத்த<br/>தாமம் புனைவான் சயம்வரத்து - மாமன்னர்<br/>போயினா ரென்றான் புரந்தரற்குப் பொய்யாத<br/>வாயினான் மாதவத்தோர் மன்.<br/><br/>71. அழகு சுமந்திள்த்த ஆகத்தாள் வண்டு<br/>பழகு கருங்கூந்தற் பாவை - மழகளிற்று<br/>வீமன் குலத்துக்கோர் மெய்த்தீபம் மற்றவளே<br/>காமன் திருவுக்கோர் காப்பு.<br/><br/>அச்சுயம்வரத்திற்கு இந்திரன் முதலிய தேவர்கள் புறப்பட்டது<br/><br/>72. மால்வரையை வச்சிரத்தா லீர்ந்தானும் வானவரும்<br/>கோல்வளைதன் மாலை குறித்தெழுந்தார் - சால்புடைய<br/>விண்ணாடு நீங்கி விதர்ப்பன் திருநகர்க்கு<br/>மண்ணாடு நோக்கி மகிழ்ந்து.<br/><br/>நளனைத் தேவர்கள் வழியில் கண்டது<br/><br/>73. பைந்தெரியல் வேல்வேந்தன் பாவைபாற் போயினதன்<br/>சிந்தை கெடுத்தனைத் தேடுவான் - முந்தி<br/>வருவான்போல் தேர்மேல் வருவானைக் கண்டார்<br/>பெருவானிற் றேவர் பெரிது.<br/><br/>இந்திரன் நளனைத் தமயந்திபால் தூதுசெல்ல வேண்டியது<br/><br/>74. காவற் குடைவேந்தைக் கண்ணுற்ற விண்ணவர்கோன்<br/>ஏவற் றொழிலுக் கிசையென்றான் - ஏவற்கு<br/>மன்னவனும் நேர்ந்தான் மனத்தினான் மற்றதனை<br/>இன்னதென றோரா திசைந்து.<br/><br/>75. செங்கண் மதயானைத் தேர்வேந்தே தேமாலை<br/>எங்களிலே சூட்ட இயல்வீமன் - மங்கைபால்<br/>தூதாக வென்றானத் தோகையைத்தன் ஆகத்தால்<br/>கோதாக வென்றானக் கோ.<br/><br/>76. தேவர் பணிதலைமேற் செல்லுந் திரிந்தொருகால்<br/>மேவுமிளங் கன்னிபால் மீண்டேகும் - பாவில்<br/>குழல்போல நின்றுழலுங் கொள்கைத்தே பூவின்<br/>நிழல்போலுந் தண்குடையான் நெஞ்சு.<br/><br/>77. ஆவ துரைத்தா யதுவே தலைநின்றேன்<br/>தேவர்கோ னேயத் திருநகரிற் - காவல்<br/>கடக்குமா றென்னென்றான் காமநீ ராழி<br/>அடக்குமா றுள்ளத் தவன்.<br/><br/>78. வார்வெஞ் சிலையொழிய வச்சிரத்தால் மால்வரையைப்<br/>போர்வெஞ் சிறகறிந்த பொற்றோளான் - யாருமுனைக்<br/>காணார்போய் மற்றவளைக் காணென்றான் கார்வண்டின்<br/>பாணாறுந் தாரானைப் பார்த்து.<br/><br/>நளன் தூது சென்றதும், தமயந்தியைக் கண்டதும்<br/><br/>79. இசைமுகந்த வாயும் இயல்தெரிந்த நாவும் <br/>திசைமுகந்தா லன்ன தெருவும் - வசையிறந்த<br/>பொன்னாடு போந்திருந்தாற் போன்றதே போர்விதர்ப்ப<br/>நன்னாடற் கோமாந்தன் நாடு.<br/><br/>80. தேங்குவளை தன்னிலே செந்தா மரைமலரப்<br/>பூங்குவளை தாமரைக்கே பூத்ததே - ஆங்கு<br/>மதுநோக்குந் தாரானும் வாள்நுதலுந் தம்மில்<br/>பொதுநோக் கெதிர்நோக்கும் போது.<br/><br/>நளனைக் கண்ட தமயந்தி நிலை<br/>81. நீண்ட கமலத்தை நீலக் கடைசென்று <br/>தீண்டு மளவில் திறந்ததே - பூண்டதோர்<br/>அற்பின்தாழ் கூந்தலாள் வேட்கை யகத்தடக்கிக்<br/>கற்பின்தாழ் வீழ்ந்த கதவு.<br/><br/>82. உய்ஞ்சு கரையேற வொட்டுங்கொ லொண்டொடியாள்<br/>நெஞ்சு தடவும் நெடுங்கண்கள் - விஞ்சவே<br/>நீண்டதோ வங்ஙனே யிங்ஙனே நீள்மலராள்<br/>ஆண்டதோள் மன்ன னழகு.<br/><br/>83. மன்னாகத் துள்ளழுந்தி வாரணிந்த மென்முலையும்<br/>பொன்னாணும் புக்கொளிப்பப் புல்லுவனென் - றுன்னா<br/>எடுத்தபே ரன்பை யிடையே புகுந்து<br/>தடுத்ததே நாணாந் தறி.<br/><br/>தமயந்தி நளனை யாவனென வினாவியது<br/><br/>84. காவல் கடந்தெங்கள் கன்னிமா டம்புகுந்தாய்<br/><br/>யாவனோ விஞ்சைக் கிறைவனோ - தேவனோ<br/>உள்ளவா சொல்லென்றா ளூசற் குழைமீது<br/>வெள்ளவாள் நீர்சோர விட்டு.<br/><br/>நளனது மறுமொழி<br/><br/>85. தீராத காமத் தழலைத்தன் செம்மையெனும்<br/>நீரா லவித்துக் கொடுநின்று - வாராத<br/>பொன்னாட ரேவலுடன் போந்தவா சொல்லித்தன்<br/>நன்னாடுஞ் சொன்னான் நளன்.<br/><br/>86. என்னுரையை யாதென் றிகழா திமையவர்வாழ்<br/>பொன்னுலகங் காக்கும் புரவலனை - மென்மாலை<br/>சூட்டுவா யென்றான் தொடையில் தேன்தும்பிக்கே<br/>ஊட்டுவா னெல்லா முரைத்து.<br/><br/>தமயந்தி கூறிய உறுதிமொழி<br/><br/>87. இயமரநின் றார்ப்ப இனவளைநின் றேங்க<br/>வயமருதோள் மன்னா வகுத்த - சுயம்வரந்தான்<br/>நின்பொருட்டா லென்று நினைகென்றா நீள்குடையான்<br/>தன்பொருட்டால் நைவாள் தளர்ந்து.<br/><br/>88. போதரிக்கண் மாதராள் பொன்மாலை சூட்டத்தான்<br/>ஆதரித்தார் தம்மோ டவையகத்தே - சோதிச்<br/>செழுந்தரள வெண்குடையாய் தேவர்களும் நீயும்<br/><br/>எழுந்தருள்க வென்றா ளெடுத்து.<br/><br/>89. வானவர்கோ னேவல் வழிச்சென்று வாணுதலைத்<br/>தானணுகி மீண்டபடி சாற்றவே - தேன்முரலும்<br/>வண்டார் நளன்போந்து வச்சிராயு தற்றொழுதான்<br/>கண்டா ருவப்பக் கலந்து.<br/><br/>நளனுக்கு அத்தேவர்கள் அளித்த வரங்கள்<br/><br/>90. விண்ணவர்தம் ஏவலுடன் வீமன் திருமகள்பால்<br/>நண்ணு புகழ்நளனும் நன்குரைத்த - பெண்ணங்கின்<br/>வன்மொழியுந் தேவர் மனமகிழத் தான்மொழிந்த<br/>மென்மொழியுஞ் சென்றுரைத்தான் மீண்டு.<br/><br/>91. அங்கி யமுதம்நீ ரம்பூ அணியாடை<br/>எங்குநீ வேண்டினைமற் றவ்விடத்தே - சங்கையறப்<br/>பெற்றா யெனவருண ஆகலண்டன் தருமன்<br/>மற்றோனு மீந்தார் வரம்.<br/><br/>தமயந்தியின் துயர நிலை<br/><br/>92. தூதுவந்த காதலனைச் சொல்லிச் செலவிடுத்த<br/>மாதுவந்து பின்போன வன்னெஞ்சால் - யாதும்<br/>அயிர்த்தா ளுயிர்த்தா ளணிவதன மெல்லாம்<br/>வியர்த்தா ளுரைமறந்தாள் வீழ்ந்து.<br/><br/>93. உள்ளம்போய் நாண்போ யுரைபோய் வரிநெடுங்கண்<br/><br/>வெள்ளம்போய் வேகின்ற மென்றளிர்போல் - பிள்ளைமீன்<br/>புள்ளரிக்கும் நாடன் திருமடந்தை பூவாளி<br/>உள்ளரிக்கச் சோர்ந்தா ளுயிர்.<br/><br/>94. பூவின்வாய் வாளி புகுந்த வழியேயென்<br/>ஆவியார் போனாலு மவ்வழியே - பாவியேன்<br/>ஆசைபோ காதென் றழிந்தா ளணியாழின்<br/>ஓசைபோற் சொல்லா ளுயிர்த்து.<br/><br/>சூரியன் அத்தமித்தல்<br/><br/>95. வையம் பகலிழப்ப வானம் ஒளியிழப்பப்<br/>பொய்கையும் நீள்கழியும் புள்ளிழப்பப் - பையவே<br/>செவ்வாய அன்றில் துணையிழப்பச் சென்றடைந்தான்<br/>வெவ்வாய் விரிகதிரோன் வெற்பு.<br/><br/>96. மாயிரு ஞாலத் துயிர்காண வானரங்கில்<br/>பாயிரு ளென்னும் படாம்வாங்கிச் - சேய்நின்<br/><br/>றறைந்தா ரணம்பாட ஆடிப்போய் வெய்யோன்<br/>மறைந்தான் குடபால் வரை.<br/><br/>மாலைப்பொழுதின் வரவு<br/><br/>97. மல்லிகையே வெண்சங்கா வண்டூத வான்கருப்பு<br/>வில்லி கணைதெரிந்து மெய்காப்ப - முல்லையெனும்<br/>மென்மாலை தோளசைய மெல்ல நடந்ததே<br/>புன்மாலை யந்திப் பொழுது.<br/><br/>98. புற்கென்றா ரந்தி புனைமலர்க்கண் நீரரும்ப<br/>நிற்கின்ற தந்தோ நிலங்காப்பான் - முற்கொண்<br/>டடைகின்ற வேந்தர்க்கு மாண்டஞ்சி னோர்க்கும்<br/>இடைநின்ற காலம்போ லின்று.<br/><br/>பிறையின் தோற்றம்<br/><br/>99. பைந்தொடியா ளாவி பருகுவான் நிற்கின்ற<br/><br/>அந்தி முறுவலித்த தாமென்ன - வந்ததால்<br/>மையார்வேற் கண்ணாள் வனமுலைமே லாரழலைப்<br/>பெய்வா னமைந்த பிறை.<br/><br/>100. கூட்டுமைபோற் சிறந்த கூரிருளைக் கூன்கோட்டால்<br/>கோட்டுமண் கொண்ட குளிர்திங்கள் - ஈட்டுமணிப்<br/>பூணிலா மென்முலைமேற் போதச் சொரிந்ததே<br/>நீணிலா வென்னும் நெருப்பு.<br/><br/>தமயந்தியின் துயர நிலை<br/><br/>101. அன்னங்காள் நீங்களுமவ் வாதித்தன் தானும்போய்<br/>மன்னும் படியகலா வல்லிரவின் - மின்னும்<br/>மழைத்தாரை வல்லிருட்கும் வாடைக்கும் நாங்கள்<br/>பிழைத்தால்வந் தேனென்னும் பேர்.<br/><br/>102. கொப்புளங் கொங்கைமீர் திங்கட் சுடர்பட்டுக்<br/>கொப்புளங் கொண்ட குளிர்வானை - இப்பொழுது<br/>மீன்பொதிந்து நின்ற விசும்பென்ப தென்கொலோ<br/>தேன்பொதிந்த வாயால் தெரிந்து.<br/><br/>103. கானுந் தடங்காவுங் காமன் படைவீடு<br/>வானுந்தேர் வீதி மறிகடலும் - மீனக்<br/>கொடியாடை வையமெலாங் கோதண்ட சாலை<br/>பொடியாடிக் கொன்றதெல்லாம் பொய்.<br/><br/>104. கொள்ளைபோ கின்ற துயிரென்னும் கோளரவின்<br/>முள்ளெயிறோ மூரி நிலாவென்னும் - உள்ளம்<br/>கொடிதிரா வென்னுங் குழையுந் தழல்போல்<br/>நெடிதிரா வாய்புலர நின்று.<br/><br/>105. வெங்கதிரோன் தன்னை விழுங்கிப் புழுங்கியோ<br/>கொங்கை யனலிற் கொளுந்தியோ - திங்கள்<br/>விரிகின்ற வெண்ணிலவால் வேகின்ற தேயோ<br/>எரிகின்ற தென்னோ இரா.<br/><br/>106. ஊழி பலவோ ரிரவாயிற் றோவென்னும்<br/>கோழி குரலடைத்த தோவென்னும் - ஆழி<br/>துயிலாதோ வென்னுஞ் சுடர்மதியங் கான்ற <br/>வெயிலா லுடலுருகா வீழ்ந்து.<br/><br/><br/>107. ஆடி வரிவண் டருகே பறக்கவே<br/>வாடி மெலிவாள் வனமுலைமேல் - ஓடிப்<br/>பொறையாகச் சோர்வாள் பொறுக்குமோ மோகத்<br/>துறைவா யடங்காத் துயர்.<br/><br/>108. ஈர மதியே! இளநிலவே யிங்ஙமேன<br/>சோர்குழலின் மீதே சொரிவதெவன் - மாரன்<br/>பொரவளித்தான் கண்ணி யுனக்குப் புலரா<br/>இரவளித்தா னல்லனோ இன்று.<br/><br/>109. தாங்கு நிலவின் தழல்போய்த் தலைக்கொள்ளத்<br/>தேங்குழல்சேர் வண்டு சிறைவெதும்ப - ஓங்குயிர்ப்பின்<br/>தாமங் கரியாத் தனியே தளர்கின்றாள்<br/>யாமங் கரியாக இன்று.<br/><br/>110. மையிட்ட கண்ணருவி வார வளைசோரக்<br/>கையிற் கபோலத் தலம்வைத்து - மெய்வருந்தி<br/>தேனிருந்த பூங்கணையே தீயாகத் தேமொழியாள்<br/>தானிருந்து செய்வாள் தவம்.<br/><br/>இருளின் மிகுதியும் தமயந்தியின் துயரமும்<br/><br/>111. அள்ளிக் கொளலா யடையத் திரண்டொன்றாய்க்<br/>கொள்ளிக்கும் விள்ளாத கூரிருளாய் - உள்ளம்<br/>புதையவே வைத்த பொதுமகளிர் தங்கள்<br/>இதயமே போன்ற திரா.<br/><br/>112. ஊக்கிய சொல்ல ரொலிக்குந் துடிக்குரலர்<br/>வீக்கிய கச்சையர் வேல்வாளர் - காக்க<br/>இடையாமங் காவலர்கள் போந்தா ரிருளில்<br/>புடைவா யிருள்புடைத்தாற் போன்று.<br/><br/>113. சேமங் களிறுபுகத் தீம்பாலின் செவ்வழியாழ்<br/>தாமுள் ளிழைபுகுந்த தார்வண்டு - காமன்தன்<br/>பூவாளி ஐந்தும் புகத்துயில் புக்கதே<br/>ஓவாது முந்நீ ருலகு.<br/><br/>114. ஊன்தின் றுவகையா லுள்ள வுயிர்புறம்பே<br/>தோன்றுங் கழுதுந் துயின்றதே - தான்தன்<br/>உரைசோரச் சோர வுடல்சோர வாயின்<br/>இரைசோரக் கைசோர நின்று.<br/><br/>115. அன்றிலொருகண் துயின் றொருகண் ணார்வத்தால்<br/>இன்றுணைமேல் வைத்துறங்கு மென்னுஞ்சொல் - இன்று<br/>தவிர்ந்ததே போலரற்றிச் சாம்புகின்ற போதே<br/>அவிழ்ந்ததே கண்ணீ ரவட்கு.<br/><br/>116. ஏழுலகுஞ் சூழிருளா யென்பொருட்டால் வேகின்ற <br/>ஆழ்துயர மேதென் றறிகிலேன் - பாழி<br/>வரையோ எனுநெடுந்தோண் மன்னாவோ தின்னும் <br/>இரையோ இரவுக்கு யான்?<br/><br/>117. கருவிக்கு நீங்காத காரிருள்வாய்க் கங்குல்<br/>உருவிப் புகுந்ததா லூதை - பருகிக்கார்<br/>வண்டுபோ கட்ட மலர்போல் மருள்மாலை<br/>உண்டுபோ கட்ட வுயிர்க்கு.<br/><br/>118. எழுந்திருக்கு மேமாந்து பூமாந் தவிசின்<br/>விழுந்திருக்குந் தன்னுடம்பை மீளச் - செழுந்தரளத்<br/>தூணோடு சேர்க்குந் துணையேது மில்லாதே<br/>நாணோடு நின்றழியும் நைந்து.<br/><br/>119. விரிகின்ற மெல்லமளி வெண்ணிலவின் மீதே<br/>சொரிகின்ற காரிருள்போற் சோரும் - புரிகுழலைத் <br/>தாங்குந் தளருந் தழலே நெடிதுயிர்க்கும்<br/>ஏங்குந் துயரோ டிருந்து.<br/><br/>120. மயங்குந் தெளியும் மனநடுங்கும் வெய்துற்று<br/>உயங்கும் வறிதே யுலாவும் - வயங்கிழைபோய்ச்<br/>சோருந் துயிலுந் துயிலாக் கருநெடுங்கண்<br/>நீருங் கடைசோர நின்று.<br/><br/>121. உடைய மிடுக்கெல்லா மென்மேல் ஓச்சி<br/>விடிய மிடுக்கின்மை யாலோ - கொடியன்மேல்<br/>மாகாதல் வைத்ததோ மன்னவர்த மின்னருளோ<br/>ஏகாத தென்னோ இரா.<br/><br/>122. விழுது படத்திணிந்த வீங்கிருள்வாய்ப் பட்டுக்<br/>கழுதும் வழிதேடுங் கங்குற் - பொழுதிடையே<br/>நீருயிர்க்குங் கண்ணோடு நெஞ்சுருகி வீழ்வார்தம்<br/>ஆருயிர்க்கு முண்டோ  அரண்.<br/><br/>பொழுது புலர்ந்தமை<br/><br/>123. பூசுரர்தங் கைம்மலரும் பூங்குமுத மும்முகிழ்ப்பக்<br/>காசினியுந் தாமரையுங் கண்விழிப்ப - வாசம்<br/>அலர்ந்ததேங் கோதையின் ஆழ்துயரத் தோடு<br/>புலர்ந்ததே யற்றைப் பொழுது.<br/><br/>சூரியோதயம்<br/><br/>124. வில்லி கணையிழப்ப வெண்மதியஞ் சீரிழப்பத்<br/>தொல்லை யிருள்கிழியத் தோன்றினான் - வல்லி<br/>மணமாலை வேட்டிடுதோள் வாளரசர் முன்னே<br/>குணவாயிற் செங்கதிரோன் குன்று.<br/><br/>125. முரைசெறிந்த நாளேழும் முற்றியபின் கொற்ற<br/>வரைசெறிந்த தோள்மன்னர் வந்தார் - விரைசெறிந்த<br/>மாலை துவள முடிதயங்க வால்வளையும்<br/>காலை முரசுங் கலந்து.<br/><br/>நளன் சுயம்வர மண்டபம் வந்தமை<br/><br/>126. மன்றலந்தார் மன்னன் நடுவணைய வந்திருந்தான்<br/>கன்று குதட்டிய கார்நீலம் - முன்றில்<br/>குறுவிழிக்கு நேர்நாடன் கோதைபெருங் கண்ணின்<br/>சிறுவிழிக்கு நோற்றிருந்த சேய்.<br/><br/>தமயந்தி சுயம்வர மண்டபம் வந்தது<br/><br/>127. நித்திலத்தின் பொற்றோடு நீலமணித் தோடாக<br/>மைத்தடங்கண் செல்ல வயவேந்தர் - சித்தம்<br/>மருங்கே வரவண்டின் பந்தற்கீழ் வந்தாள்<br/>அருங்கேழ் மணிப்பூண் அங்கு.<br/><br/>128. பேதை மடமயிலைச் சூழும் பிணைமான்போல்<br/>கோதை மடமானைக் கொண்டணைந்த - மாதர்<br/>மருங்கின் வெளிவழியே மன்னவர்கண் புக்கு<br/>நெருங்கினவே மேன்மேல் நிறைந்து.<br/><br/>129. மன்னர் விழித்தா மரைபூத்த மண்டபத்தே<br/>பொன்னின் மடப்பாவை போய்ப்புக்காள் - மின்னிறத்துச்<br/>செய்யதாள் வெள்ளைச் சிறையன்னஞ் செங்கமலப்<br/>பொய்கைவாய் போவதே போன்று.<br/><br/>130. வடங்கொள் வனமுலையாள் வார்குழைமேல் ஓடும்<br/>நெடுங்கண் கடைபார்த்து நின்றான் - இடங்கண்டு<br/>பூவாளி வேந்தன்றன் பொன்னாவம் பின்னேயிட்டு<br/>ஐவாளி நாணின்பால் இட்டு.<br/><br/>தோழி தமயந்திக்கு, அங்கு வந்திருந்த அரசர்கள் <br/>ஒவ்வொருவரையும் குறிபிட்டுரைத்தல்<br/><br/>131. மன்னர் குலமும் பெயரும் வளநாடும்<br/>இன்ன பரிசென் றியலணங்கு - முன்னின்று<br/>தார்வேந்தன் பெற்ற தனிக்கொடிக்குக் காட்டினாள்<br/>தேர்வேந்தர் தம்மைத் தெரிந்து.<br/><br/>சோழ மன்னன்<br/><br/>132. பொன்னி யமுதப் புதுக்கொழுந்து பூங்கமுகின்<br/>சென்னி தடவுந் திருநாடன் - பொன்னின்<br/>சுணங்கவிழ்ந்த பூண்முலையாய் சூழமரிற் றுன்னார்<br/>கணங்கவிழ்ந்த வேலனிவன் காண்.<br/><br/>பாண்டிய மன்னர்<br/><br/>133. போர்வாய் வடிவேலாற் போழப் படாதோரும்<br/>சூர்வாய் மதரரிக்கண் தோகாய்கேள் - பார்வாய்ப்<br/>பருத்ததோர் மால்வரையைப் பண்டொருகாற் செண்டால்<br/>திரித்தகோ விங்கிருந்த சேய்.<br/><br/>சேர மன்னன்<br/><br/>134. வென்றி நிலமடந்தை மென்முலைமேல் வெண்டுகில்போல்<br/>குன்றருவி பாயுங் குடநாடன் - நின்றபுகழ்<br/>மாதே யிவன்கண்டாய் மானத் தனிக்கொடியின்<br/>மீதே சிலையுயர்த்த வேந்து.<br/><br/>குரு நாட்டரசன்<br/><br/>135. தெரியில் யிவன்கண்டாய் செங்கழுநீர் மொட்டை<br/>அரவின் பசுந்தலையென் றஞ்சி - இரவெல்லாம்<br/>பிள்ளைக் குருகிரங்கப் பேதைப்புள் தாலாட்டும்<br/>வள்ளைக் குருநாடர் மன்.<br/><br/>மத்திர நாட்டரசன்<br/><br/>136. தேமருதார்க் காளை யிவன்கண்டாய் செம்மலர்மேல்<br/>காமருசங் கீன்ற கதிர்முத்தைத் - தாமரைதன்<br/>பத்திரத்தா லேற்கும் படுகர்ப் பழனஞ்சூழ்<br/>மத்திரத்தார் கோமான் மகன்.<br/><br/>மச்ச நாட்டரசன்<br/><br/>137. அஞ்சாயல் மானே யிவன்கண்டாய் ஆலைவாய்<br/>வெஞ்சாறு பாய விளைந்தெழுந்த - செஞ்சாலிப்<br/>பச்சைத்தாள் மேதிக் கடைவாயிற் பாலொழுகும்<br/>மச்சத்தார் கோமான் மகன்.<br/><br/>அவந்தி நாட்டரசன்<br/><br/>138. வண்ணக் குவளை மலர்வௌவி வண்டெடுத்த<br/>பண்ணிற் செவிவைத்துப் பைங்குவளை - உண்ணா<br/>தருங்கடா நிற்கு மவந்திநா டாளும்<br/>இருங்கடா யானை இவன்.<br/><br/>பாஞ்சால மன்னன்<br/><br/>139. விடக்கதிர்வேற் காளை யிவன்கண்டாய் மீனின்<br/>தொடக்கொழியப் போய்நிமிர்ந்த தூண்டின் - மடற்கமுகின்<br/>செந்தோடு பீறத்தேன் செந்நெற் பசுந்தோட்டில்<br/>வந்தோடு பாஞ்சாலர் மன்.<br/><br/>கோசல மன்னன்<br/><br/>140. அன்னந் துயிலெழுப்ப அந்தா மரைவயலில்<br/>செந்நெ லரிவார் சினையாமை - வன்முதுகில்<br/>கூனிரும்பு தீட்டுங் குலக்கோ சலநாடன்<br/>தேனிருந்த சொல்லாயிச் சேய்.<br/><br/>மகத நாட்டரசன்<br/><br/>141. புண்டரிகந் தீயெரிவ போல்விரியப் பூம்புகைபோல்<br/>வண்டிரியுந் தெண்ணீர் மகதர்கோன் - எண்டிசையில்<br/>போர்வேந்தர் கண்டறியாப் பொன்னாவம் பின்னுடைய<br/>தேர்வேந்தன் கண்டாயிச் சேய்.<br/><br/>அங்க நாட்டரசன்<br/><br/>142. கூன்சங்கின் பிள்ளை கொடிப்பவழக் கோடிடறித்<br/>தேன்கழியில் வீழத் திரைக்கரத்தால் - வான்கடல்வந்<br/><br/>தந்தோ வெனவெடுக்கு மங்கநா டாளுடையான்<br/>செந்தேன் மொழியாயிச் சேய்.<br/><br/>கலிங்கர் கோன்<br/><br/>143. ஦த்ள்வாளைக் காளைமீன் மேதிக் குலமெழுப்பக்<br/>கள்வார்ந்த தாமரையின் காடுழக்கிப் - புள்ளோடு<br/>வண்டிரியச் செல்லும் மணிநீர்க் கலிங்கர்கோன்<br/>தண்டெரியல் தேர்வேந்தன் தான்.<br/><br/>கேகயர் கோன்<br/><br/>144. அங்கை வரிவளையா யாழித் திரைகொணர்ந்த<br/>செங்கண் மகரத்தைத் தீண்டிப்போய் - கங்கையிடைச்<br/>சேல்குளிக்குங் கேகயர்கோன் றெவ்வாடற் கைவரைமேல்<br/>வேல்குளிக்க நின்றானிவ் வேந்து.<br/><br/>காந்தார வேந்தன்<br/><br/>145. மாநீர் நெடுங்கயத்து வள்ளைக் கொடிமீது<br/>தனேகு மன்னந் தனிக்கயிற்றில் - போநீள்<br/>கழைக்கோ தையரேய்க்கும் காந்தார நாடன்<br/>மழைக்கோதை மானேயிம் மன்.<br/><br/>சிந்து நாட்டரசன்<br/><br/>146. அங்கை நெடுவேற்கண் ஆயிழையாய் வாவியின்வாய்ச்<br/>சங்கம் புடைபெயரத் தான்கலங்கிச் - செங்கமலப்<br/>பூச்சிந்தும் நாட்டேறல் பொன்விளைக்குந் தண்பணைசூழ்<br/>மாச்சிந்து நாட்டானிம் மன்.<br/><br/>தேவர்கள் நளனுருவில் இருக்கத் தமயந்தி கண்டு தியங்கியது<br/><br/>147. காவலரைத் தன்சேடி காட்டக்கண் டீரிருவர்<br/>தேவர் நளனுருவாச் சென்றிருந்தார் - பூவரைந்த<br/>மாசிலாப் பூங்குழலாள் மற்றவரைக் காணநின்று<br/>ஊசலா டுற்றா ளுளம்.<br/><br/>148. பூணுக் கழகளிக்கும் பொற்றொடியைக் கண்டக்கால்<br/>நாணுக்கு நெஞ்சுடைய நல்வேந்தர் - நீணிலத்து<br/>மற்றேவர் வாராதார் வானவரும் வந்திருந்தார்<br/>பொற்றேர் நள்னுருவாப் போந்து.<br/><br/>தமயந்தியின் சூளுரை<br/><br/>149. மின்னுந்தார் வீமன்றன் மெய்ம்மரபிற் செம்மைசேர்<br/>கன்னியான் ஆகிற் கடிமாலை - அன்னந்தான்<br/>சொன்னவனைச் சூட்ட அருளென்றாள் சூழ்விதியின்<br/>மன்னவனைத் தன்மனத்தே கொண்டு.<br/><br/>தமயந்தி நளனை அறிந்தமை<br/><br/>150. கண்ணிமைத்த லாலடிகள் காசினியில் தோய்தலால்<br/>வண்ண மலர்மாலை வாடுதலால் - எண்ணி<br/>நறுந்தா மரைவிரும்பு நன்னுதலே யன்னாள்<br/>அறிந்தாள் நளன்தன்னை ஆங்கு.<br/><br/>தமயந்தி நளனுக்கு மாலை சூட்டியது<br/><br/>151. விண்ணரச ரெல்லாரும் வெள்கி மனஞ்சுளிக்கக்<br/>கண்ணகன் ஞாலங் களிகூர - மண்ணரசர்<br/>வன்மாலைதம் மனத்தே சூட வயவேந்தைப்<br/>பொன்மாலை சூட்டினாள் பொன்.<br/><br/>மற்ற அரசர்களின் ஏமாற்ற நிலை<br/><br/>152. திண்டோ ள் வயவேந்தர் செந்தா மரைமுகம்போய்<br/>வெண்டா மரையாய் வெளுத்தவே - ஒண்டாரைக்<br/>கோமாலை வேலான் குலமாலை வேற்கண்ணாள்<br/>பூமாலை பெற்றிருந்த போது.<br/><br/>நளன் தமயந்தியுடன் சென்றமை<br/><br/>153. மல்லல் மறுகின் மடநா குடனாகச்<br/>செல்லும் மழவிடைபோற் செம்மாந்து - மெல்லியலாள்<br/>பொன்மாலை பெற்றதோ ளோடும் புறப்பட்டான்<br/>நன்மாலை வேலான் நளன்.<br/><br/>தேவர்கள், கலி எதிர்வரக் கண்டது<br/><br/>154. வேலை பெறாவமுதம் வீமன் திருமடந்தை<br/>மாலை பெறாதகலும் வானாடர் - வேலை<br/>பொருங்கலிநீர் ஞாலத்தைப் புன்னெறியி லாக்கும்<br/>இருங்கலியைக் கண்டா ரெதிர்.<br/><br/>இந்திரன் கலியின் வரவு வினாவியதும், கலியின் மறுமொழியும்<br/><br/>155. ஈங்குவர வென்னென் றிமையவர்தங் கோன்வினவத்<br/>தீங்கு தருகலியுஞ் செப்பினான் - நீங்கள்<br/>விருப்பான வீமன் திருமடந்தை யோடும்<br/>இருப்பான் வருகின்றேன் யான்.<br/><br/>156. மன்னவரில் வைவேல் நளனே மதிவதனக்<br/>கன்னி மணமாலை கைக்கொண்டான் - உன்னுடைய<br/>உள்ளக் கருத்தை யொழித்தே குதியென்றான்<br/>வெள்ளைத் தனியானை வேந்து.<br/>157. விண்ணரசர் நிற்க வெறித்தேன் மணமாலை<br/>மண்ணரசற் கீந்த மடமாதின் - எண்ணம்<br/>கெடுக்கின்றேன் மற்றவள்தன் கேள்தற்க்குங் கீழ்மை<br/><br/>கொடுக்கின்றே னென்றான் கொதித்து.<br/><br/>158. வாய்மையுஞ் செங்கோல் வளனும் மனத்தின்கண்<br/>தூய்மையும் மற்றவன் தோள்வலியும் - பூமான்<br/>நெடுங்கற்பு மற்றவற்கு நின்றுரைத்துப் போனான்<br/>அருங்கொற்ற வச்சிரத்தா னாங்கு.<br/><br/>நளனைக் கெடுக்கக் கலி துவாபரனைத் துணைவேண்டியது<br/><br/>159. செருக்கதிர்வேற் கண்ணியுடன் தேர்வேந்தன் கூட<br/>இருக்கத் தரியேன் இவரைப் - பிரிக்க<br/>உடனாக என்றா னுடனே பிறந்த<br/>விடநாகம் அன்னான் வெகுண்டு.<br/><br/>சூரியோதயம்<br/><br/>160. வெங்கதிரோன் தானும் விதர்ப்பன் திருமடந்தை<br/>மங்கலநாள் காண வருவான்போல் - செங்குமுதம்<br/>வாயடங்க மன்னற்கும் வஞ்சிக்கும் நன்னெஞ்சில்<br/><br/>தீயடங்க ஏறினான் றேர்.<br/><br/>தமயந்திக்குச் செய்த மணக்கோலம்<br/><br/>161. இன்னுயிர்க்கு நேரே இளமுறுவல் என்கின்ற<br/>பொன்னழகைத் தாமே புதைப்பார்போல் - மென்மலரும்<br/>சூட்டினார் சூட்டித் துடிசே இடையாளைப்<br/>பூட்டினார் மின்னிமைக்கும் பூண்.<br/><br/>நளதமயந்தியர் திருமணம்<br/><br/>162. கணிமொழிந்த நாளிற் கடிமணமுஞ் செய்தார்<br/>அணிமொழிக்கும் அண்ண லவற்கும் - பணிமொழியார்<br/>குற்றேவல் செய்யக் கொழும்பொன் னறைபுக்கார்<br/>மற்றேவரும் ஒவ்வார் மகிழ்ந்து.<br/><br/>நளதமயந்தியர் கூடிமகிழ்ந்தமை<br/><br/>163. செந்திருவின் கொங்கையினுந் தேர்வேந்த னாகத்தும்<br/>வந்துருவ வார்சிலையைக் கால்வளைத்து - வெந்தீயும்<br/>நஞ்சுந் தொடுத்தனைய நாம மலர்வாளி<br/>அஞ்சுந் தொடுத்தா னவன்.<br/><br/>164. ஒருவர் உடலில் ஒருவர் ஓதுங்கி<br/>இருவ ரெனும்தோற்ற மின்றிப் - பொருவெம்<br/>கனற்கேயும் வேலானுங் காரிகையுஞ் சேர்ந்தார்<br/>புனற்கே புனல்கலந்தாற் போன்று.<br/><br/>165. குழைமேலுங் கோமா னுயிர்மேலுங் கூந்தல்<br/>மழைமேலும் வாளோடி மீள - விழைமேலே<br/>அல்லோடும் வேலான் அகலத் தொடும்பொருதாள்<br/>வல்லோடுங் கொங்கை மடுத்து.<br/><br/>166. வீரனக லச்செறுவின் மீதோடிக் குங்குமத்தின்<br/>ஈர விளவண்ட லிட்டதே -நேர்பொருத<br/>காராரும் மெல்லோதிக் கன்னியவள் காதலெனும்<br/>ஓராறு பாய வுடைந்து.<br/><br/>167. கொங்கை முகங்குழையக் கூந்தல் மழைகுலையச்<br/>செங்கையற்க ணோடிச் செவிதடவ - அங்கை<br/>வளைபூச லாட மடந்தையுடன் சேர்ந்தான்<br/><br/>விளைபூசற் கொல்யானை வேந்து.<br/><br/>168. தையல் தளிர்க்கரங்கள் தன்தடக்கை யாற்பற்றி<br/>வையம் முழுதும் மகிழ்தூங்கத் - துய்ய<br/>மணந்தான் முடிந்ததற்பின் வாணுதலுந் தானும்<br/>புணர்ந்தான் நெடுங்காலம் புக்கு.<br/><br/>சுயம்வர காண்டம் முற்றும்<br/>=====================<br/><br/>2. கலிதொடர் காண்டம் <br/>--------------------<br/><br/>நளன் தமயந்தியுடன் தன் நாடு சென்றமை<br/><br/>169. தவளத் தனிக்குடையின் வெண்ணிழலுந் தையல்<br/>குவளைக் கருநிழலுங் கொள்ளப் - பவளக்<br/>கொழுந்தேறிச் செந்நெற் குலைசாய்க்கும் நாடன்<br/>செழுந்தேரி லேறினான் சென்று.<br/><br/>நளன் தமயந்திக்கு வழியில் பல காட்சிகளைக் காட்டுதல்<br/><br/>170. மங்கையர்கள் வாச மலர்கொய்வான் வந்தடையப்<br/>பொங்கி யெழுந்த பொறிவண்டு - கொங்கோடு<br/>எதிர்கொண் டணைவனபோ லேங்குவன முத்தின்<br/>கதிர்கொண்ட பூண்முலையாய் காண்.<br/><br/>171. பாவையர்கை தீண்டப் பணியாதார் யாவரே<br/>பூவையர்கை தீண்டலுமப் பூங்கொம்பு - மேவியவர்<br/>பொன்னடியிற் றாழ்ந்தனவே பூங்குழலாய் காணென்றான்<br/>மின்னெடுவேற் கையான் விரைந்து.<br/>172. மங்கை யொருத்தி மலர்கொய்வாள் வாண்முகத்தைப்<br/>பங்கயமென் றெண்ணிப் படிவண்டைச் - செங்கையால்<br/>காத்தாளக் கைம்மலரைக் காந்தளெனப் பாய்தலுமே<br/>வேர்த்தாளைக் காணென்றான் வேந்து.<br/>173. புல்லும் வரிவண்டைக் கண்டு புனமயில்போல்<br/>செல்லும் மடந்தை சிலம்பவித்து - மெல்லப்போய்<br/>அம்மலரைக் கொய்யா தருந்தளிரைக் கொய்வாளைச்<br/>செம்மலரில் தேனே தெளி.<br/><br/>174. கொய்த மலரைக் கொடுங்கையி னாலணைத்து<br/>மொய்குழலிற் சூட்டுவான் முன்வந்து - தையலாள்<br/>பாதார விந்தத்தே சூட்டினான் பாவையிடைக்<br/>காதார மில்லா தறிந்து.<br/><br/>175. ஏற்ற முலையார்க்கு இளைஞர் இடும்புலவித்<br/>தோற்ற வமளியெனத் தோற்றுமால் - காற்றசைப்ப<br/>உக்க மலரோ டுகுத்தவளை முத்தமே<br/>எக்கர் மணன்மே லிசைந்து.<br/>176. அலர்ந்த மலர்சிந்தி அம்மலர்மேற் கொம்பு<br/>புலர்ந்தசைந்து பூவணைமேற் புல்லிக் - கலந்தொசிந்த<br/>புல்லென்ற கோலத்துப் பூவையரைப் போன்றதே<br/>அல்லென்ற சோலை யழகு.<br/><br/>177. கொங்கை முகத்தணையக் கூட்டிக் கொடுங்கையால்<br/>அங்கணைக்க வாய்நெகிழ்ந்த ஆம்பற்பூ - கொங்கவிழ்தேன்<br/>வார்க்கின்ற கூந்தன் முகத்தை மதியென்று<br/>பார்க்கின்ற தென்னலாம் பார்.<br/><br/>178. கொய்த குவளை கிழித்துக் குறுநுதன்மேல்<br/>எய்தத் தனிவைத்த ஏந்திழையாள் - வையத்தார்<br/>உண்ணாக் கடுவிடத்தை யுண்ட தொருமூன்று<br/>கண்ணானைப் போன்றனளே காண்.<br/><br/>179. கொழுநன் கொழுந்தாரை நீர்வீசக் கூசிச்<br/>செழுமுகத்தைத் தாமரைக்கே சேர்த்தாள் - கெழுமியவக்<br/>கோமகற்குத் தானினைந்த குற்றங்க ளத்தனையும்<br/>பூமகட்குச் சொல்லுவாள் போல்.<br/><br/>180. பொய்தற் கமலத்தின் போதிரண்டைக் காதிரண்டில்<br/>பெய்து முகமூன்று பெற்றாள்போல் - எய்த<br/>வருவாளைப் பாரென்றான் மாற்றாரை வென்று<br/>செருவாளைப் பார்துவக்குஞ் சேய்.<br/><br/>181. பொன்னுடைய வாசப் பொகுட்டு மலரலையத்<br/>தன்னுடனே மூழ்கித் தனித்தெழுந்த - மின்னுடைய<br/>பூணாள் திருமுகத்தைப் புண்டரிக மென்றயிர்த்துக்<br/>காணா தயர்வானைக் காண்.<br/><br/>182. சிறுக்கின்ற வாண்முகமுஞ் செங்காந்தட் கையால்<br/>முறுக்குநெடு மூரிக் குழலும் - குறிக்கின்<br/><br/>கரும்பாம்பு வெண்மதியைக் கைக்கொண்ட காட்சி<br/>அரும்பாம் பணைமுலையா யாம்.<br/><br/>183. சோர்புனலில் மூழ்கி யெழுவாள் சுடர்நுதன்மேல்<br/>வார்குழலை நீக்கி வருந்தோற்றம் - பாராய்<br/>விரைகொண் டெழுந்தபிறை மேகத் திடையே<br/>புரைகின்ற தென்னலாம் பொற்பு.<br/><br/>184. செழுநீலம் நோக்கெறிப்பச் செங்குவளை கொய்வாள்<br/>முழுநீல மென்றயிர்த்து முன்னர்க் - கழுநீரைக்<br/>கொய்யாது போவாளைக் கோல்வளைக்குக் காட்டினான்<br/>வையாரும் வேற்றடக்கை மன்.<br/><br/>நளன் தமயந்தியுடன் பல நதி முதலியவற்றில் நீராடியது<br/><br/>185. காவி பொருநெடுங்கண் காதலியுங் காதலனும் <br/>வாவியும் ஆறும் குடைந்தாடித் - தேவின்<br/>கழியாத சிந்தையுடன் கங்கைநதி யாடி<br/>ஒழியா துறைந்தா ருவந்து.<br/><br/>186. நறையொழுக வண்டுறையும் நன்னகர்வாய் நாங்கள்<br/>உறையும் இளமரக்கா ஒக்கும் - இறைவளைக்கைச்<br/>சிற்றிடையாய் பேரின்பத் தேமொழியாய் மென்முறுவல்<br/>பொற்றொடியாய் மற்றிப் பொழில்.<br/><br/>தமயந்தியின் ஊடல்<br/><br/>187. கன்னியர்தம் வேட்கையே போலுங் களிமழலை<br/>தன்மணிவா யுள்ளே தடுமாற - மன்னவனே<br/>இக்கடிகா நீங்க ளுறையு மிளமரக்கா<br/>ஒக்குமதோ வென்றா ளுயிர்த்து.<br/><br/>188. தொண்டைக் கனிவாய் துடிப்பச் சுடர்நுதன்மேல்<br/>வெண்தரளம் என்ன வியர்வரும்பக் - கெண்டைக்<br/>கடைசிவப்ப நின்றாள் கழன்மன்னர் வெள்ளைக்<br/>குடைசிவப்ப நின்றான் கொடி.<br/><br/>189. தங்கள் புலவித் தலையில் தனித்திருந்த<br/>மங்கை வதன மணியரங்கில் - அங்கண்<br/>வடிவாள்மேற் கால்வளைத்து வார்புருவ மென்னும்<br/>கொடியாடக் கண்டானோர் கூத்து.<br/><br/>தமயந்தி புலவி தவிர்த்தது<br/><br/>190. சில்லரிக் கிண்கிணிமென் தெய்வமலர்ச் சீறடியைத்<br/>தொல்லை மணிமுடிமேற் சூட்டினான் - வல்லை<br/>முழுநீலக் கோதை முகத்தே மலர்ந்த<br/>செழுநீலம் மாறாச் சிவப்பு.<br/><br/>ஊடல் நீங்கித் தமயந்தி நளனுடன் கூடி மகிழ்ந்தது<br/><br/>191. அங்கைவேல் மன்னன் அகல மெனுஞ்செறுவில்<br/>கொங்கையேர் பூட்டிக் குறுவியர்நீர் - அங்கடைத்துக்<br/>காதல் வரம்பொழுக்கிக் காமப் பயிர்விளைத்தாள்<br/>கோதையரின் மேலான கொம்பு.<br/><br/>நள தமயந்தியர் கங்கை கண்டது<br/><br/>192. வேரி மழைதுளிக்கு மேகக் கருங்கூந்தல்<br/>காரிகையுந் தானும்போய்க் கண்ணுற்றான் - மூரித்<br/>திரையேற மென்கிடங்கிற் சேலேற வாளை<br/>கரையேறுங் கங்கைக் கரை.<br/><br/>அவர்கள் ஒரு பொழிலை அடைந்தது<br/><br/>193. சூதக் கனியூறல் ஏற்ற சுருள்வாழை<br/>கோதில் நறவேற்குங் குப்பியென - மாதரார்<br/>ஐயுற்று நோக்கு மகன்பொழில்சென் றெய்தினான்<br/>வையுற்ற வேற்றானை மன்.<br/><br/>நளன் தமயந்திக்குத் தன் வளநகரைக் காட்டியது<br/><br/>194. வான்தோய நீண்டுயர்ந்த மாடக் கொடிநுடங்கத்<br/>தான்தோன்று மற்றின் தடம்பதிதான் - வான்தோன்றி<br/>வில்விளக்கே பூக்கும் விதர்ப்பநா டாளுடையான்<br/>நல்விளக்கே யெங்கள் நகர்.<br/><br/>நளன் பன்னிரண்டாண்டுகள் தமயந்தியோடு மகிழ்ந்திருந்தது<br/><br/>195. பொய்கையும் வாசப் பொழிலு மெழிலருவச்<br/>செய்குன்று மாறுந் திரிந்தாடித் - தையலுடன்<br/>ஆறிரண்டாண் டெல்லை கழித்தா னடையலரைக்<br/>கூறிரண்டாக் கொல்யானைக் கோ.<br/><br/>தமயந்தியின் மக்கட் பேறு<br/><br/>196. கோல நிறம்விளர்ப்பக் கொங்கை முகங்கருக<br/>நீல நிறமயிர்க்கால் நின்றெறிப்ப - நூலென்னத்<br/>தோன்றாத நுண்மருங்குல் தோன்றச் சுரிகுழலாள்<br/>ஈன்றாள் குழவி யிரண்டு.<br/><br/>கலி நளனைச் சார முடியாதிருந்தது<br/><br/>197. ஆண்டிரண்டா றெல்லை யளவுந் திரிந்தேயும்<br/>காண்டகைய வெங்கலியுங் காண்கிலான் - நீண்டபுகழ்ச்<br/>செந்நெறியாற் பார்காத்த செங்கோல் நிலவேந்தன்<br/>தன்னெறியால் வேறோர் தவறு.<br/>கலி நளனைச் சேர்ந்தது<br/><br/>198. சந்திசெயத் தாள்விளக்கத் தாளின்மறுத் தான்கண்டு<br/>புந்தி மகிழப் புகுந்துகலி - சிந்தையெலாம்<br/>தன்வயமே ஆக்குந் தமைய னுடனிருந்தான்<br/>பொன்னசல மார்பற் புகைந்து.<br/><br/><br/>199. நாராய ணாய நமவென் றவனடியில்<br/>சேராரை வெந்துயரஞ் சேர்ந்தாற்போல் - பாராளும்<br/>கொற்றவனைப் பார்மடந்தை கோமானை வாய்மைநெறி<br/>கற்றவனைச் சேர்ந்தான் கலி.<br/><br/>கலி புட்கரனை நளனோடு சூதாட அழைத்தது<br/><br/>200. நன்னெறியில் சூதால் நளனைக் களவியற்றித்<br/>தன்னரசு வாங்கித் தருகின்றேன் - மன்னவனே<br/>போதுவா யென்னுடனே யென்றான் புலைநரகுக்<br/>கேதுவாய் நின்றா னெடுத்து.<br/><br/>புட்கரன் உடன்பட்டுக் கலியுடன் சென்றது<br/><br/>201. புன்னை நறுமலரின் பூந்தா திடையுறங்கும் <br/>கன்னி யிளமேதிக் காற்குளம்பு - பொன்னுரைத்த<br/>கல்லேய்க்கும் நாடன் கவறாடப் போயினான்<br/>கொல்லேற்றின் மேலேறிக் கொண்டு. <br/><br/>புட்கரன் நிடத நாடடைந்தது<br/><br/>202. வெங்கட் சினவிடையின் மேலேறிக் காலேறிக்<br/>கங்கைத் திரைநீர் கரையேறிச் - செங்கதிர்ப்பைம்<br/>பொன்னொழியப் போதும் புறம்பணைசூழ் நன்னாடு<br/>பின்னொழியப் போந்தான் பெயர்ந்து.<br/><br/>நளன் புட்கரனைக் கண்டு வினாவிய்து<br/><br/>203. அடற்கதிர்வேல் மன்னன் அவனேற்றின் முன்போய்<br/>எடுத்தகொடி யென்னகொடி யென்ன - மிடற்சூது<br/>வெல்லுங் கொடியென்றான் வெங்கலியா லங்கவன்மேல்<br/>செல்லுங் கொடியோன் தெரிந்து.<br/><br/>நளன் புட்கரனுடன் சூதாட இசைந்தது<br/><br/>204. ஏன்றோம் இதுவாயின் மெய்ம்மையே எம்மோடு<br/>வான்றோய் மடல்தெங்கின் வான்தேறல் - தான்தேக்கி <br/>மீதாடி வாளைவயல் வீழ்ந்துழக்கும் நன்னாடன்<br/>சூதாட என்றான் துணிந்து.<br/><br/>நளனுக்கு அமைச்சர் முதலினோர் சூதின் தீமைகளை உரைத்தது<br/><br/>205. காதல் கவறாடல் கள்ளுண்ணல் பொய்ம்மொழிதல்<br/>ஈதல் மறுத்த லிவைகண்டாய் - போதில்<br/>சினையாமை வைகுந் திருநாடா செம்மை<br/>நினையாமை பூண்டார் நெறி.<br/><br/>206. அறத்தைவேர் கல்லும் அருநரகிற் சேர்க்கும்<br/>திறத்தையே கொண்டருளைத் தேய்க்கும் - மறத்தையே<br/>பூண்டுவிரோ தஞ்செய்யும் பொய்ச்சூதை மிக்கோர்கள்<br/>தீண்டுவரோ வென்றார் தெரிந்து.<br/><br/>207. உருவழிக்கும் உண்மை உயர்வழிக்கும் வண்மைத்<br/>திருவழிக்கு மோனஞ் சிதைக்கும் - மருவும்<br/>ஒருவரோ டன்பழிக்கும் ஒன்றல்ல சூது<br/>பொருவரோ தக்கோர் புரிந்து.<br/><br/>208. ஆயம் பிடித்தாரு மல்லற் பொதுமகளிர்<br/>நேயம் பிடித்தாரும் நெஞ்சிடையே - மாயம்<br/>பிடித்தாரின் வேறல்ல ரென்றுரைப்ப தன்றே<br/>வடித்தாரின் றிலோர் வழக்கு.<br/><br/>நளனது மறுப்புரை<br/><br/>209. தீது வருக நலம்வருக சிந்தையால்<br/>சூது பொரவிசைந்து சொல்லினோம் - யாதும்<br/>விலக்கலிர்நீ ரென்றான் வராலேற மேதி<br/>கலக்கலைநீர் நாடன் கனன்று.<br/><br/>புட்கரனை நளன் பந்தயம் யாதென்று கேட்டது<br/><br/>210. நிறையிற் கவறாட நீநினைந்தா யாகில்<br/>திறையிற் கதிர்முத்தஞ் சிந்தும் - துறையில்<br/>கரும்பொடியா மள்ளர் கடவடிக்கும் நாடா<br/>பொரும்படியா தென்றானிப் போது.<br/><br/>நளன் சூதாடியதும் யாவும் தோற்றதும்<br/><br/>211. விட்டொளிர்வில் வீசி விளங்குமணிப் பூணாரம்<br/>ஒட்டினே னுன்பணையம் ஏதென்ன - மட்டவிழ்தார்<br/>மல்லேற்ற தோளானும் வான்பணைய மாகத்தன்<br/>கொல்லேற்றை வைத்தான் குறித்து.<br/><br/>212. காரேயுங் கூந்தலார் காரிகைமேற் காதலித்த<br/>தாரேயுந் தோளான் தனிமனம்போல் - நேரே<br/>தவறாய்ப் புரண்ட தமையனொடுங் கூடிக்<br/>கவறாய்ப் புரண்டான் கலி.<br/><br/>213. வைத்த மணியாரம் வென்றேன் மறுபலகைக்<br/>கொத்த பணைய முரையென்ன - வைத்தநிதி<br/>நூறா யிரத்திரட்டி நூறுநூ றாயிரமும்<br/>வேறாகத் தோற்றானவ் வேந்து.<br/><br/>214. பல்லா யிரம்பரியும் பத்துநூ றாயிரத்து<br/>சொல்லார் மணித்தேருந் தோற்றதற்பின் - வில்லாட்கள்<br/>முன்றோற்று வானின் முகிறோற்கு மால்யானை<br/>பின்றோற்றுத் தோற்றான் பிடி.<br/><br/>215. சாதுரங்கம் வென்றேன் தரும்பணைய மேதென்ன<br/>மாதுரங்கம் பூணும் மணித்தேரான் - சூதரங்கில்<br/>பாவையரைச் செவ்வழியாழ்ப் பண்ணின்மொழிப் பின்னுகுழல்<br/>பூவையரைத் தோற்றான் பொருது.<br/><br/>216. கற்பின் மகளிர்பா னின்றும் தமைக்கவட்டின்<br/>விற்கு மகளிர்பான் மீண்டாற்போல் - நிற்கும்<br/>நெறியானை மெய்ம்மைவாய் நின்றானை நீங்கிச்<br/>சிறியானைச் சேர்ந்தாள் திரு.<br/><br/>புட்கரன் தமயந்தியைப் பந்தயமாக வைக்ககேட்டது<br/><br/>217. மனைக்குரியா ரன்றே வருந்துயரந் தீர்ப்பார்<br/>சினைச்சங்கின் வெண்டலையைத் தேனால் - நனைக்கும்<br/>குவளைப் பணைப்பைந்தாட் குண்டுநீர் நாடா<br/>இவளைப் பணையந்தா வின்று.<br/><br/>நளன் சூதாட்டத்தை விட்டு நீங்கியது<br/><br/>218. இனிச்சூ தொழிந்தோ மினவண்டு கிண்டிக்<br/>கனிச்சூத வார்பொழிலின் கண்ணே - பனிச்சூதப்<br/>பூம்போ தவிழ்க்கும் புனனாடன் பொன்மகளே<br/>நாம்போது மென்றான் நளன்.<br/><br/>நளன் நகரைவிட்டுச் சென்றது<br/><br/>219. மென்காற் சிறையன்னம் வீற்றிருந்த மென்மலரைப்<br/>புன்காகங் கொள்ளத்தான் போனாற்போல் - தன்கால்<br/>பொடியாடத் தேவியொடும் போயினா னன்றே<br/><br/>கொடியானுக் கப்பார் கொடுத்து.<br/><br/>220. கடப்பா ரெவரே கடுவினையை வீமன்<br/>மடப்பாவை தன்னுடனே மன்னன் - நடப்பான்<br/>வனத்தே செலப்பணித்து மாயத்தாற் சூழ்ந்த<br/>தனைத்தே விதியின் வ்லி.<br/><br/>நகரமாந்தரின் வேண்டுகோள்<br/><br/>221. ஆருயிரின் தாயே அறத்தின் பெருந்தவமே<br/>பேரருளின் கண்ணே பெருமானே - பாரிடத்தை<br/>யார்காக்கப் போவதுநீ யாங்கென்றார் தங்கண்ணின்<br/>நீர்வார்த்துக் கால்கழுவா நின்று.<br/><br/>222. வேலை கரையிழந்தால் வேத நெறிபிறழ்ந்தால்<br/>ஞாலம் முழுதும் நடுவிழந்தால் - சீலம்<br/>ஒழிவரோ செம்மை யுரைதிறம்பாச் செய்கை<br/>அழிவரோ செங்கோ லவர்.<br/><br/>223. வடியேறு கூரிலைவேன் மன்னாவோ வுன்றன்<br/>அடியேங்கட் காதரவு தீரக் - கொடிநகரில்<br/>இன்றிருந்து நாளை யெழுந்தருள்க வென்றுரைத்தார்<br/><br/>வென்றிருந்த தோளான்றாள் வீழ்ந்து.<br/><br/>224. மன்றலிளங் கோதை முகநோக்கி மாநகர்வாய்<br/>நின்றுருகு வார்கண்ணி னீர்நோக்கி - இன்றிங்<br/>கிருத்துமோ வென்றா னிளங்குதலை வாயாள்<br/>வருத்தமே தன்மனத்தில் வைத்து.<br/><br/>புட்கரன் நளனை ஆதரிப்பார் கொல்லப்படுவார் என முரசறைவித்தது<br/><br/>225. வண்டாடுந் தார்நளனை மாநகரில் யாரேனும் <br/>கொண்டாடி னார்தம்மைக் கொல்லென்று - தண்டா<br/>முரசறைவா யாங்கென்றான் முன்னே முனிந்தாங்<br/>கரசறியா வேந்த னழன்று.<br/><br/>226. அறையும் பறையரவங் கேட்டழிந்து நைந்து<br/>பிறைநுதலாள் பேதைமையை நோக்கி - முறுவலியா<br/>இந்நகர்க்கீ தென்பொருட்டா வந்த தெனவுரைத்தான்<br/>மன்னகற்றுங் கூரிலைவேன் மன்.<br/><br/>நளன், தமயந்தியும் மக்களும் தொடர நகர் நீங்கியது<br/><br/>227. தன்வாயில் மென்மொழியே தாங்கினான் ஓங்குநகர்ப்<br/>பொன்வாயில் பின்னாகப் போயினான் - முன்னாளில்<br/>பூமகளைப் பாரினொடு புல்லினான் கன்மகனைக்<br/>கோமகளைத் தேவியொடுங் கொண்டு.<br/><br/>நகரின் துயர நிலை<br/><br/>228. கொற்றவன்பாற் செல்வாரைக் கொல்வான் முரசறைந்து<br/>வெற்றியொடு புட்கரனும் வீற்றிருப்ப - முற்றும்<br/>இழவு படுமாபோ லில்லங்க டோ றும்<br/>குழவிபா லுண்டிலவே கொண்டு.<br/><br/>நளனுடைய மக்களின் துயரநிலை<br/><br/>229. சந்தக் கழற்றா மரையுஞ் சதங்கையணி <br/>பைந்தளிரு நோவப் பதைத்துருகி - எந்தாய்<br/>வடந்தோய் களிற்றாய் வழியான தெல்லாம்<br/>கடந்தோமோ வென்றார் கலுழ்ந்து.<br/><br/>230. தூயதன் மக்கள் துயர்நோக்கிச் சூழ்கின்ற<br/>மாய விதியின் வலிநோக்கி - யாதும்<br/><br/>தெரியாது சித்திரம்போல் நின்றிட்டான் செம்மை<br/>புரிவான் துயரால் புலர்ந்து.<br/><br/>நளன் தமயந்தியை மக்களுடன் குண்டினபுரம் ஏகக் கூறியது<br/><br/>231. காத லிருவரையும் கொண்டு கடுஞ்சுரம்போக்<br/>கேத முடைத்திவரைக் கொண்டுநீ - மாதராய்<br/>வீமன் திருநகர்க்கே மீளென்றான் விண்ணவர்முன்<br/>தாமம் புனைந்தாளைத் தான்.<br/><br/>தமயந்தியின் மறுமொழி<br/><br/><br/>232. குற்றமில் காட்சிக் குதலைவாய் மைந்தரையும்<br/>பெற்றுக் கொளலாம் பெறலாமோ - கொற்றவனே<br/>கோக்கா தலனைக் குலமகளுக் கென்றுரைத்தாள்<br/>நோக்கான் மழைபொழியா நொந்து.<br/><br/>நளன் மக்கட் பேற்றின் சிறப்பைக் கூறியது<br/><br/>233. கைதவந்தான் நீக்கிக் கருத்திற் கறையகற்றிச்<br/>செய்தவந்தா னெத்தனையுஞ் செய்தாலும் - மைதீர்<br/>மகப்பெறா மானிடர்கள் வானவர்தம் மூர்க்குப்<br/>புகப்பெறார் மாதராய் போந்து.<br/><br/>234. பொன்னுடைய ரேனும் புகழுடைய ரேனுமற்<br/>றென்னுடைய ரேனு முடையரோ - இன்னடிசில்<br/>புக்களையுந் தாமரைக்கைப் பூநாறுஞ் செய்யவாய்<br/>மக்களையிங் கில்லாத வர்.<br/>235. சொன்ன கலையின் துறையனைத்துந் தோய்ந்தாலும்<br/>என்ன பயனுடைத்தா மின்முகத்து - முன்னம்<br/>குறுகுதலைக் கிண்கிணிக்காற் கோமக்கள் பால்வாய்ச்<br/>சிறுகுதலை கேளாச் செவி.<br/><br/>தமயந்தி நளனைத் தன் தந்தை நகருக்கு வருமாறு அழைத்தது<br/><br/>236. போற்றரிய செல்வம் புனனாட் டொடும்போகத்<br/>தோற்றமையும் யாவர்க்குந் தோற்றாதே - ஆற்றலாய்<br/>எம்பதிக்கே போந்தருளு கென்றா ளெழிற்கமலச்<br/>செம்பதிக்கே வீற்றிருந்த தேன்.<br/><br/>நளன் அதற்கு உடன்படாது உரைத்தது<br/><br/>237. சினக்கதிர்வேற் கண்மடவாய் செல்வர்பாற் சென்றீ<br/>எனக்கென்னு மிம்மாற்றங் கண்டாய் - தனக்குரிய<br/>தானந் துடைத்துத் தருமத்தை வேர்பறித்து<br/>மானந் துடைப்பதோர் வாள்.<br/><br/>238. மன்னராய் மன்னர் தமையடைந்து வாழ்வெய்தி<br/>இன்னமுதந் தேக்கி யிருப்பரேல் - சொன்ன<br/>பெரும்பே டிகளலரேற் பித்தரே யன்றோ<br/>வரும்பேடை மானே யவர்.<br/><br/>தமயந்தி மக்களையேனும் தன் தந்தையிடம் அனுப்ப வேண்டிக்கொண்டது<br/><br/>239. செங்கோலா யுன்றன் திருவுள்ளம் ஈதாயின்<br/>எங்கோன் விதர்ப்ப னெழினகர்க்கே - நங்கோலக்<br/>காதலரைப் போக்கி யருளென்றாள் காதலருக்<br/>கேதிலரைப் போல வெடுத்து.<br/><br/>நளன் தன் மக்களை அனுப்ப உடன்பட்டது<br/><br/>240. பேதை பிரியப் பிரியாத பேரன்பின்<br/>காதலரைக் கொண்டுபோய்க் காதலிதன் - தாதைக்குக்<br/>காட்டுநீ யென்றான் கலங்காத வுள்ளத்தை<br/>வாட்டுநீர் கண்ணிலே வைத்து.<br/><br/>மக்களின் பிரிவாற்றாத் துயரநிலை<br/><br/>241. தந்தை திருமுகத்தை நோக்கித் தமைப்பயந்தாள்<br/>இந்து முகத்தை யெதிர்நோக்கி - எந்தம்மை<br/>வேறாகப் போக்குதிரோ வென்றார் விழிவழியே<br/>ஆறாகக் கண்ணீ ரழுது.<br/><br/>242. அஞ்சனந்தோய் கண்ணி லருவிநீ ராங்கவர்க்கு<br/>மஞ்சனநீ ராக வழிந்தோட - நெஞ்சுருகி<br/>வல்லிவிடா மெல்லிடையாண் மக்களைத்தன் மார்போடும்<br/>புல்லிவிடா நின்றாள் புலர்ந்து.<br/><br/>மக்களை ஒரு மறையோன் அழைத்துச் சென்றது<br/><br/>243. இருவ ருயிரு மிருகையான் வாங்கி<br/>ஒருவன்கொண் டேகுவா னொத்து - அருமறையோன்<br/>கோமைந்த னோடிளைய கோதையைக்கொண் டேகினான்<br/>வீமன் நகர்க்கே விரைந்து.<br/><br/>244. காத லவர்மேலே கண்ணோட விண்ணோடும்<br/>ஊதை யெனநின் றுயிர்ப்போட - யாதும்<br/>உரையாடா துள்ள மொடுங்கினான் வண்டு<br/>விரையாடுந் தாரான் மெலிந்து.<br/><br/>நளதமயந்தியர் ஒரு பாலைநிலத்தைக் கண்ணுற்றது<br/><br/>245. சேலுற்ற வாவித் திருநாடு பின்னொழியக்<br/>காலிற்போய்க் தேவியொடுங் கண்ணுற்றான் - ஞாலஞ்சேர்<br/>கள்ளிவே கத்தரவுங் கண்மணிகள் தாம்பொடியாய்த்<br/>துள்ளிவே கின்ற சுரம். <br/><br/>கலி ஒரு பொற்புள்ளாய் அங்கு தோன்றியது<br/><br/>246. கன்னிறத்த சிந்தைக் கலியுமவன் முன்பாகப்<br/>பொன்னிறத்த புள்வடிவாய்ப் போந்திருந்தான் - நன்னெறிக்கே<br/>அஞ்சிப்பா ரீந்த அரசனையுந் தேவியையும்<br/>வஞ்சிப்பான் வேண்டி வனத்து.<br/><br/>அப்பொற்புள்ளைத் தமயந்தி விரும்பியது<br/><br/>247. தேன்பிடிக்குந் தண்துழாய்ச் செங்கட் கருமுகிலை<br/>மான்பிடிக்கச் சொன்ன மயிலேபோல் - தான்பிடிக்கப்<br/>பொற்புள்ளைப் பற்றித்தா வென்றாள் புதுமழலைச்<br/>சொற்கிள்ளை வாயாள் தொழுது.<br/><br/>நளன் அப்பறவைஅயிப் பிடிக்க முயலுதல்<br/><br/>248. பொற்புள் ளதனைப் பிடிப்பான் நளன்புகுதக்<br/>கைக்குள்வரு மாபோற் கழன்றோடி எய்க்கும்<br/>இளைக்குமா போல இருந்ததுகண் டன்றே<br/>வளைக்குமா றெண்ணினான் மன்.<br/><br/>249. கொற்றக் கயற்கட் கொடியே யிருவோரும்<br/>ஒற்றைத் துகிலா லுடைபுனைந்து - மற்றிந்த<br/>பொற்றுகிலாற் புள்வளைக்கப் போதுவோ மென்றுரைத்தான்<br/>பற்றகலா வுள்ளம் பரிந்து.<br/><br/>நளன் தன் ஆடையால் புள் வளைத்தது<br/><br/>250. எற்றித் திரைபொரநொந் தேறி யிளமணலில்<br/>பற்றிப் பவழம் படர்நிழற்கீழ் - முத்தீன்று<br/>வெள்வளைத்தா யோடுநீர் வேலைத் திருநாடன்<br/>புள்வளைத்தா னாடையாற் போந்து.<br/>அப்புள் வானில் அவ்வாடையுடன் எழுந்து கூறியது<br/><br/>251. கூந்த லிளங்குயிலுங் கோமானுங் கொண்டணைத்த<br/>பூந்துகில்கொண் டந்தரத்தே போய்நின்று - வேந்தனே<br/>நன்னாடு தோற்பித்தோண் நானேகா ணென்றதே<br/>பொன்னாடு மாநிறத்த புள்.<br/><br/>நளதமயந்தியர் இருவரும் ஓராடையே கொண்டமை<br/><br/>252. காவிபோற் கண்ணிக்குங் கண்ணியந்தோட் காளைக்கும்<br/>ஆவிபோ லாடையுமொன் றானதே - பூவிரியக்<br/>கள்வேட்டு வண்டுழலுங் கானத் திடைக்கனகப்<br/>புள்வேட்டை யாதரித்த போது.<br/><br/>தமயந்தி கலியைச் சபித்தது<br/><br/>253. அறம்பிழைத்தார் பொய்த்தா ரருள்சிதைத்தார் மானத்<br/>திறம்பிழைத்தார் தெய்வ மிகழ்ந்தார் - புறங்கடையில்<br/>சென்றார் புகுநரகஞ் சேர்வாய்கொ லென்றழியா <br/>நின்றாள் விதியை நினைந்து.<br/><br/>தமயந்தி, தாம் அவ்விடம்விட்டு நீங்க விரும்பியது<br/><br/>254. வையந் துயருழப்ப மாயம் பலசூழ்ந்து<br/>தெய்வங் கெடுத்தாற் செயலுண்டோ  - மெய்வகையே<br/>சேர்ந்தருளி நின்றதனிச் செங்கோலா யிங்கொழியப்<br/>போந்தருளு கென்றாள் புலந்து.<br/><br/>சூரியாத்தமயம்<br/>255. அந்த நெடுஞ்சுரத்தின் மீதேக வாங்கழலும்<br/>வெந்தழலை யாற்றுவான் மேற்கடற்கே - எந்தை<br/>குளிப்பான்போற் சென்றடைந்தான் கூரிருளால் பாரை<br/>ஒளிப்பான்போற் பொற்றே ருடன்.<br/><br/>நளதமயந்தியர் இருளூடே கானிற் சென்றது<br/><br/>256. பானு நெடுந்தேர் படுகடலிற் பாய்ந்ததற்பின்<br/>கான வடம்பின் கவட்டிலைகள் - மானின்<br/>குளம்பேய்க்கும் நன்னாடன் கோதையொடுஞ் சென்றான்<br/>இளம்பேய்க்குந் தோன்றா விருள்.<br/><br/>ஒரு பாழ்மண்டபம் அடைந்தது<br/><br/>257. எங்காம் புகலிடமென் றெண்ணி யிருள்வழிபோய்<br/>வெங்கா னகந்திரியும் வேளைதனில் - அங்கேயோர்<br/>பாழ்மண் டபங்கண்டான் பால்வெண் குடைநிழற்கீழ்<br/>வாழ்மண் டபங்கண்டான் வந்து.<br/><br/>258. மூரி யிரவும்போய் முற்றிருளாய் மூண்டதால்<br/>சாரு மிடமற்றுத் தானில்லை - சோர்கூந்தல்<br/>மாதராய் நாமிந்த மண்டபத்தே கண்டுயிலப்<br/>போதரா யென்றான் புலர்ந்து.<br/><br/>தமயந்தியின் துயரநிலை<br/><br/>259. வைய முடையான் மகரயாழ் கேட்டருளும் <br/>தெய்வச் செவிகொதுகின் சில்பாடல் - இவ்விரவில்<br/>கேட்டவா வென்றழுதாள் கெண்டையங்கண் நீர்சோரத்<br/>தோட்டவார் கோதையாள் சோர்ந்து.<br/><br/>நளன் தமயந்தியைத் தேற்றியது<br/><br/>260. பண்டை வினைப்பயனைப் பாரிடத்தி லார்கடப்பார்<br/>கொண்டல் நிழலிற் குழைதடவும் - கெண்டை<br/>வழியனீ ரென்றான் மனநடுங்கி வெய்துற்<br/>றழியனீ யென்றா னரசு.<br/><br/>மீண்டும் தமயந்தி வருந்தியது<br/><br/>261. விரைமலர்ப்பூ மெல்லணையு மெய்காவல் பூண்ட <br/>பரிசனமும் பள்ளி யறையும் - அரசேநான்<br/><br/>காணேனிங் கென்னாக் கலங்கினாள் கண்பனிப்பப்<br/>பூணேர் முலையாள் புலர்ந்து.<br/><br/>நளன் தமயந்தியைக் கண்ணுறங்குமாறு கூறியது<br/><br/>262. தீய வனமுந் துயின்று திசைஎட்டுமேதுயின்று<br/>பேயுந் துயின்றதாற் பேர்யாமம் - நீயுமினிக்<br/>கண்மேற் துயில்கை கடனென்றான் கைகொடுத்து<br/>மண்மேற் றிருமேனி வைத்து.<br/><br/>நளனது துயரம்<br/><br/>263. புன்கண்கூர் யாமத்துப் பூழிமேற் றான்படுத்துத்<br/>தன்கண் துயில்வாளைத் தான்கண்டும் - என்கண்<br/>பொடியாதா லுள்ளாவி போகாதால் நெஞ்சம்<br/>வெடியாதா லென்றான் விழுந்து.<br/><br/>தமயந்தியின் துயரம்<br/><br/>264. முன்றில்தனில் மேற்படுக்க முன்தா னையுமின்றி<br/>இன்று துயில இறைவனுக்கே - என்றனது<br/>கைபுகுந்த தென்னுடைய கால்புகுந்த தென்றழுதாள் <br/>மைபுகுந்த கண்ணீர் வர.<br/><br/>மீண்டும் நளனது துயரம்<br/><br/>265. வீமன் திருமடந்தை விண்ணவரும் பெற்றிலாத்<br/>தாம மெனக்களித்த தையலாள் - யாமத்துப்<br/>பாரே யணையாப் படைக்கண் துயின்றாள்மற்<br/>றாரோ துயரடையா ராங்கு.<br/><br/>கலி நளன் மன உறுதியைக் கலைத்தது<br/><br/>266. பெய்ம்மலர்ப்பூங் கோதை பிரியப் பிரியாத<br/>செம்மை யுடைமனத்தான் செங்கோலான் - பொய்ம்மை<br/>விலக்கினா னெஞ்சத்தை வேறாக்கி நின்று<br/>கலக்கினான் வஞ்சக் கலி.<br/><br/>267. வஞ்சக் கலிவலியான் மாகத் தராவளைக்கும்<br/>செஞ்சுடரின் வந்த கருஞ்சுடர்போல் - விஞ்ச<br/>மதித்ததேர்த் தானை வயவேந்த னெஞ்சத்<br/>துதித்ததே வேறோ ருணர்வு.<br/><br/>268. காரிகைதன் வெந்துயரங் காணாமல் நீத்தந்தக்<br/>கூரிருளிற் போவான் குறித்தெழுந்து - நேரே <br/>இருவர்க்கு மோருயிர்போ லெய்தியதோ ராடை<br/>அரிதற் கவனினைந்தா னாங்கு.<br/><br/>269. எண்ணிய எண்ணம் முடிப்ப இகல்வேந்தன்<br/>கண்ணி யதையறிந்து காய்கலியும் - பண்ணினுக்குக்<br/>கேளான தேமொழியை நீக்கக் கிளரொளிசேர்<br/>வாளாய் மருங்கிருந்தான் வந்து.<br/><br/>நளன் அடையை அரிந்தது<br/><br/>270. ஒற்றைத் துகிலு முயிரு மிரண்டாக<br/>முற்றுந்தன் னன்பை முதலோடும் - பற்றி<br/>அரிந்தா னரிந்திட் டவள்நிலைமை நெஞ்சில்<br/>தெரிந்தா னிருந்தான் திகைத்து.<br/><br/>நளனது பிரிவுத்துயர்<br/><br/>271. போயொருகால் மீளும் புகுந்தொருகால் மீண்டேகும்<br/>ஆயர் கொணர்ந்த அடுபாலின் - தோயல்<br/>கடைவார்தங் கைபோல் ஆயிற்றே காலன்<br/>வடிவாய வேலான் மனம்.<br/><br/><br/>272. சிந்துரத்தான் தெய்வ முனிவன் தெரிந்துரைத்த<br/>மந்திரத்தால் தம்பித்த மாநீர்போல் - முந்த<br/>ஒளித்ததேர்த் தானை யுயர்வேந்த னெஞ்சம்<br/>வலித்ததே தீக்கலியால் வந்து.<br/><br/>273. தீக்கா னகத்துறையுந் தெய்வங்காள்! வீமன்தன்<br/>கோக்கா தலியைக் குறிக்கொண்மின் - நீக்காத<br/>காதலன்பு மிக்காளைக் காரிருளிற் கைவிட்டின்<br/>றேதிலன்போற் போகின்றேன் யான்.<br/><br/>நளன் தமயந்தியை நீத்துச் சென்றது<br/><br/>274. ஏந்து மிளமுலையா ளின்னுயிருந் தன்னருளும்<br/>பூந்துகிலும் வேறாகப் போயினான் - தீந்தேன்<br/>தொடைவிரவு நாள்மாலை சூட்டினாள் தன்னை<br/>இடையிருளிற் கானகத்தே யிட்டு.<br/><br/>275. தாருவெனப் பார்மேல் தருசந் திரன்சுவர்க்கி<br/>மேருவரைத் தோளான் விரவார்போல் - கூரிருளிற்<br/>செங்கா னகஞ்சிதையத் தேவியைவிட் டேகினான்<br/>வெங்கா னகந்தனிலே வேந்து.<br/><br/>தமயந்தி விழித்துக்கொண்டு நளனைக் காணாது வருந்தியது<br/><br/>276. நீல மளவே நெகிழ நிரைமுத்தின்<br/>கோல மலரின் கொடியிடையாள் - வேல்வேந்தே<br/>எங்குற்ற யென்னா இனவளைக்கை நீட்டினாள்<br/>அங்குத்தான் காணா தயர்ந்து.<br/><br/>277. வெய்ய தரையென்னும் மெல்லமளி யைத்தடவிக்<br/>கையரிகொண் டெவ்விடத்துங் காணாமல் - ஐயகோ<br/>என்னப்போய் வீழ்ந்தா ளினமேதி மென்கரும்பைத்<br/>தின்னப்போம் நாடன் திரு.<br/><br/>278. அழல்வெஞ் சிலைவேட னம்புருவ ஆற்றா<br/>துழலுங் களிமயில்போ லோடிக் - குழல்வண்<br/>டெழுந்தோட வீழ்ந்தா ளிருகுழைமேற் கண்ணீர்க்<br/>கொழுந்தோட வீமன் கொடி.<br/><br/>279. வான்முகிலும் மின்னும் வறுநிலத்து வீழ்ந்ததுபோல்<br/>தானுங் குழலுந் தனிவீழ்ந்தாள் - ஏனம்<br/>குளம்பான் மணிகிளைக்குங் குண்டுநீர் நாடன்<br/>இளம்பாவை கைதலைமே லிட்டு.<br/><br/>பொழுது புலர்ந்தமை<br/>280. தையல் துயர்க்குத் தரியாது தஞ்சிறகாம்<br/>கையால் வயிறலைத்துக் காரிருள்வாய் - வெய்யோனை<br/>வாவுபரித் தேரேறி வாவென் றழைப்பனபோல்<br/>கூவினவே கோழிக் குலம்.<br/><br/>சூரியோதயம்<br/><br/>281. வான நெடுவீதி செல்லும் மணித்தேரோன்<br/>தான மடந்தைக்குத் தார்வேந்தன் - போனநெறி<br/>காட்டுவான் போலிருள்போய்க் கைவாங்கக் கானூடே<br/>நீட்டுவான் செங்கரத்தை நின்று.<br/><br/>தமயந்தி நளன் அடிச்சுவடு கண்டு வருந்தியது<br/><br/>282. அல்லியந்தார் மார்ப னடித்தா மரையவள்தன்<br/>நல்லுயிரு மாசையும்போல் நாறுதலும் - மல்லுறுதோள்<br/>வேந்தனே என்று விழுந்தாள் விழிவேலை<br/>சார்ந்தநீர் வெள்ளத்தே தான்.<br/><br/>தமயந்தி, மயில் முதலியவற்றை நோக்கி 'நளன் சென்ற வழி காட்டீர்' எனக் கூறியது<br/><br/>283. வெறித்த இளமான்காள்! மென்மயில்காள்! இந்த<br/>நெறிக்கண் நடிதூழி வாழ்வீர் - பிறித்தெம்மைப்<br/>போனாரைக் காட்டுதிரோ என்னாப் புலம்பினாள்<br/>வானாடர் பெற்றிலா மான்.<br/><br/>ஒரு பாம்பு தமயந்தியைப்பற்றி விழுங்கலுற்றது<br/><br/>284. வேட்ட கரியை விழுங்கிப் பெரும்பசியால்<br/>மோட்டு வயிற்றரவு முன்தோன்ற - மீட்டதனை<br/>ஓரா தருகணைந்தாள் உண்தேன் அறற்கூந்தல்<br/>போரார் விழியாள் புலர்ந்து.<br/><br/>285. அங்கண் விசும்பி னவிர்மதிமேற் சென்றடையும்<br/>வெங்க ணரவுபோல் மெல்லியலைக் - கொங்கைக்கு<br/>மேலெல்லாந் தோன்ற விழுங்கியதே வெங்கானின்<br/>பாலெல்லாந் தீயுமிழும் பாம்பு.<br/><br/>தமயந்தி நளன் உதவிநாடி அழுதது<br/><br/>286. வாளரவின் வாய்ப்பட்டு மாயாமுன் மன்னவநின்<br/>தாளடைந்து வாழுந் தமியேனைத் - தோளால்<br/>விலக்காயோ வென்றழுதாள் வெவ்வரவின் வாய்க்கிங்<br/>கிலக்காகி நின்றா ளெடுத்து.<br/><br/>287. வென்றிச் சினவரவின் வெவ்வா யிடைப்பட்டு<br/>வன்துயராற் போயாவி மாள்கின்றேன் - இன்றுன்<br/>திருமுகநான் காண்கிலேன் தேர்வேந்தே யென்றாள்<br/>பொருமுகவேற் கண்ணாள் புலர்ந்து.<br/><br/>தமயந்தி தன் மக்களை நினைத்து வருந்தியது<br/><br/>288. மற்றொடுத்த தோள்பிரிந்து மாயாத வல்வினையேன்<br/>பெற்றெடுத்த மக்காள் பிரிந்தேகும் - கொற்றவனை<br/>நீரேனுங் காண்குதிரே என்றழுதாள் நீள்குழற்குக்<br/><br/>காரேனு மொவ்வாள் கலுழ்ந்து.<br/><br/>தமயந்தி தன் உயிர் நீங்கு நிலையில் நளனை நினைந்து வணங்கிக் கூறியது<br/><br/>289. அடையுங் கடுங்கானி லாடரவின் வாய்ப்பட்<br/>டுடையுமுயிர் நாயகனே ஓகோ - விடையெனக்குத்<br/>தந்தருள்வா யென்னாத்தன் தாமரைக்கை கூப்பினாள்<br/>செந்துவர்வாய் மென்மொழியாள் தேர்ந்து.<br/><br/>ஒரு வேடன் அங்கு வந்தது<br/><br/>290. உண்டோ  ரழுகுரலென் றொற்றி வருகின்ற<br/>வெண்தோடன் செம்பங்கி வில்வேடன் - கண்டான்<br/>கழுகுவாழ் கானகத்துக் காரரவின் வாயில்<br/>முழுகுவாள் தெய்வ முகம்.<br/><br/>தமயந்தி அவ்வேடனை வேண்டிக் கொண்டது<br/><br/>291. வெய்ய அரவின் விடவாயி னுட்பட்டேன் <br/>ஐயன்மீ ருங்கட் கபயம்யா - னுய்ய<br/>அருளீரோ என்னா அரற்றினா ளஞ்சி<br/>இருளீரும் பூணா ளெடுத்து.<br/><br/>வேடன் தமயந்தியைப் பாம்பின் வயினின்று மீட்டது<br/><br/>292. சங்க நிதிபோல் தருசந் திரன்சுவர்க்கி<br/>வெங்கலிவாய் நின்றுலகம் மீட்டாற்போல் - மங்கையைவெம்<br/>பாம்பின்வாய் நின்றும் பறித்தான் பகைகடிந்த<br/>காம்பின்வாய் வில்வேடன் கண்டு.<br/><br/>தமயந்தி வேடன் உதவிக்கு நன்றி கூறியது<br/><br/>293. ஆருயிரும் நானு மழியாமல் ஐயாவிப்<br/>பேரரவின் வாயிற் பிழைப்பித்தாய் - தேரில்<br/>இதற்குண்டோ  கைம்மா றெனவுரைத்தாள் வென்றி<br/>விதர்ப்பன்றான் பெற்ற விளக்கு.<br/><br/>வேடன் தமயந்தியை விரும்பித் தன்னுடன் வர அழைத்தது<br/><br/>294. இந்து நுதலி எழில்நோக்கி ஏதோதன்<br/>சிந்தை கருதிச் சிலைவேடன் - பைந்தொடிநீ<br/>போதுவா யென்னுடனே யென்றான் புலைநரகுக்<br/>கேதுவாய் நின்றா னெடுத்து.<br/><br/>தமயந்தி வேடனிடம் தப்பி ஓட முயன்றது<br/><br/>295. வேட னழைப்ப விழிபதைத்து வெய்துயிரா<br/>ஆடன் மயில்போல் அலமரா - ஓடினாள்<br/>தூறெலா மாகச் சுரிகுழல்வேற் கண்ணினீர்<br/>ஆறெல்லா மாக வழுது.<br/><br/>தமயந்தி சீறிவிழிக்க வேடன் எரிந்து நீறானது<br/><br/>296. தீக்கட் புலிதொடரச் செல்லுஞ் சிறுமான்போல்<br/>ஆக்கை தளர வலமந்து - போக்கற்றுச்<br/>சீறா விழித்தாள் சிலைவேட னவ்வளவில்<br/>நீறாய் விழுந்தா னிலத்து.<br/><br/>தமயந்தியை ஒரு வணிகன் கண்டு வினாவியது<br/><br/>297. அவ்வளவி லாதிப் பெருவழியி லாய்வணிகன்<br/>இவ்வளவு தீவினையே னென்பாள்தன் - மெய்வடிவைக்<br/>கண்டானை யுற்றான் கமலமயி லேயென்றான்<br/>உண்டாய தெல்லா முணர்ந்து.<br/><br/>298. எக்குலத்தாய் யார்மடந்தை யாதுன்னூர் யாதுன்பேர்<br/>நெக்குருகி நீயழுதற் கென்னிமித்தம் - மைக்குழலாய்<br/>கட்டுரைத்துக் காணென்றான் கார்வண்டு காந்தாரம்<br/>விட்டுரைக்குந் தார்வணிகர் வேந்து.<br/><br/>299. முன்னை வினையின் வலியால் முடிமன்னன்<br/>என்னைப் பிரிய இருங்கானில் - அன்னவனைக்<br/>காணா தழுகின்றே னென்றாள் கதிரிமைக்கும்<br/>பூணாரம் பூண்டாள் புலர்ந்து.<br/><br/>வணிகன் தமயந்தியைச் சேதி நகரில் விட்டுச் சென்றது<br/><br/>300. சேதி நகர்க்கே திருவைச் செலவிட்டப்<br/>போதிற் கொடைவணிகன் போயினான் - நீதி<br/>கிடத்துவான் மன்னவர்தங் கீர்த்தியினைப் பார்மேல்<br/>நடத்துவான் வட்டை நடந்து.<br/><br/>தமயந்தியைக் கண்ட பணிப்பெண்கள் சேதியரசன் தேவிக்கு அறிவித்தது<br/><br/>301. அற்ற துகிலு மறாதொழுகு கண்ணீரும்<br/>உற்ற துயரு முடையவளாய் - மற்றொருத்தி<br/>நின்றாளைக் கண்டோ ம் நிலவேந்தன் பொற்றேவி<br/>என்றார் மடவா ரெடுத்து.<br/><br/>சேதிராசன் தேவி தமயந்தியை அழைத்து வரச் செய்தது<br/><br/>302. போயகலா முன்னம் புனையிழையாய் பூங்குயிலை<br/>ஆய மயிலை யறியவே - நீயேகிக்<br/>கொண்டுவா வென்றாள்தன் கொவ்வைக் கனிதிறந்து<br/>வண்டுவாழ் கூந்தன் மயில்.<br/><br/>சேதியரசன் தேவி தமயந்தியை வினாவியது<br/><br/>303. அந்தா மரையி லவளேயென் றையுற்றுச்<br/>சிந்தா குலமெனக்குத் தீராதால் - பைந்தொடியே<br/>உள்ளவா றெல்லா முரையென்றா ளொண்மலரின்<br/>கள்ளவார் கூந்தலாள் கண்டு.<br/><br/>தமயந்தியின் மறுமொழி<br/><br/>304. என்னைத் தனிவனத்திட் டென்கோன் பிரிந்தேக<br/>அன்னவனைக் காணா தலமருவேன் - இந்நகர்க்கே<br/>வந்தே னிதுவென் வரவென்றாள் வாய்புலராச்<br/>செந்தேன் மொழிபதறாத் தேர்ந்து.<br/><br/>தமயந்தி அரண்மனையில் தங்கியிருந்தது<br/><br/>305. உன்றலைவன் தன்னை யொருவகையால் நாடியே<br/>தந்து விடுமளவுந் தாழ்குழலாய் - என்றனுடன்<br/>இங்கே யிருக்க இனிதென்றா ளேந்திழையைக்<br/>கொங்கேயுந் தாராள் குறித்து.<br/><br/>வீமராசன் நளனையும் தமயந்தியையும் தேடிவர ஒரு மறையவனை ஏவியது<br/><br/>306. ஈங்கிவளிவ் வாறிருப்ப இன்னலுழந் தேயேகிப்<br/>பூங்குயிலும் போர்வேற் புரவலனும் - யாங்குற்றார்<br/>சென்றுணர்தி யென்று செலவிட்டான் வேதியனைக்<br/>குன்றுறழ்தோள் வீமன் குறித்து. <br/><br/>மறையோன் சேதிநாடு சென்று தமயந்தியைக் கண்டது<br/><br/>307. ஓடும் புரவித்தேர் வெய்யோ னொளிசென்று<br/>நாடு மிடமெல்லாம் நாடிப்போய்க் - கூடினான்<br/>போதிற் றிருநாடும் பொய்கைத் திருநாடாம்<br/>சேதித் திருநாடு சென்று.<br/><br/>308. தாமஞ்சே ரோதித் தமயந்தி நின்றாளை<br/>ஆமென் றறியா அருமறையோன் - வீமன்<br/>கொடிமேல் விழுந்தழுதான் கொம்புமவன் செம்பொன்<br/>அடிமேல் விழுந்தா ளழுது.<br/><br/>மறையோன் சேதியரசியிடம் தமயந்தியின் நிலை அறிவித்ததும் அவள் துயரும்<br/><br/>309. மாரி பொருகூந்தன் மாதராய் நீபயந்த <br/>காரிகைதான் பட்டதுயர் கண்டாயோ - சோர்குழலும்<br/>வேணியாய் வெண்டுகிலும் பாதியாய் வெந்துயருக்<br/>காணியாய் நின்றா ளயர்ந்து.<br/><br/>310. தன்மக ளாவ தறியாத் தடுமாறாப்<br/>பொன்வடிவின் மேலழுது போய்வீழ்ந்தாள் - மென்மலரைக்<br/>கோதிப்போய் மேதி குருகெழுப்புந் தண்பணைசூழ் <br/>சேதிக்கோன் தேவி திகைத்து.<br/><br/>சேதிராசன் தமயந்தியை அவள் தந்தை நகருக்கு அனுப்பியது<br/><br/>311. கந்தனையுங் கன்னியையுங் கண்டாயி னுஞ்சிறிது<br/>தன்துயரந் தீர்ந்து தனியாறத் - தந்தை<br/>பதியிலே போக்கினான் சேதியர்கோன் பண்டை<br/>விதியிலே போந்தாளை மீண்டு.<br/><br/>தமயந்தியைக் கண்ட குண்டினபுர மக்களின் துயரம்<br/><br/>312. கோயிலு மந்தப் புரமும் கொடிநுடங்கும்<br/>வாயிலும் நின்று மயங்கியதே - தீயகொடும்<br/><br/>கானாள மக்களையுங் கைவிட்டுக் காதலன்பின்<br/>போனாள் புகுந்த பொழுது.<br/><br/>313. அழுவார் விழுவா உயிர்ப்பார்<br/>தொழுவார் தமரெங்குஞ் சூழ்வார் - வழுவாக்<br/>காமநீ ரோதக் கடல்கிளர்ந்தால் ஒத்தவே<br/>நாமவேல் வீமன் நகர்.<br/><br/>314, தந்தையைமுன் காண்டலுமே தாமரைக்க ணீர்சொரியச்<br/>சிந்தை கலங்கித் திகைத்தலமந் - தெந்தாயான்<br/>பட்டதே யென்னப்போய் வீழ்ந்தாள் படைநெடுங்கண்<br/>விட்டநீர் மேலே விழ.<br/><br/>தமயந்தியைக் கண்ட தாய்தந்தையரும் சுற்றத்தாரும் கொண்ட துயர்<br/><br/>315. செவ்வண்ண வாயாளுந் தேர்வேந் தனுமகளை<br/><br/>அவ்வண்ணங் கண்டக்கா லாற்றுவரோ - மெய்வண்ணம்<br/>ஓய்ந்துநா நீர்போ யுலர்கின்ற தொத்ததமர்<br/>நீந்தினார் கண்ணீரி னின்று.<br/><br/>316. பனியிருளிற் பாழ்மண் டபத்திலே யுன்னை<br/>நினையாது நீத்தகன்ற போது - தனியேநின்<br/>றென்னினைந்து என்செய்தா யென்னாப் புலம்பினாள்<br/>பொனினைத்தாய் நோக்கிப் புலர்ந்து.<br/><br/>கலிதொடர் காண்டம் முற்றும்<br/>========================<br/><br/><br/>3. கலிநீங்கு காண்டம் <br/>--------------------<br/><br/>தமயந்தியைப் பிரிந்து சென்ற நளன் தீயிடைப்பட்ட ஒருவன் துயரக்குரல் கேட்டது<br/><br/>317. மன்னா வுனக்கபய மென்னா வனத்தீயில்<br/>பன்னாக வேந்தன் பதைத்துருகிச் - சொன்ன<br/>மொழிவழியே சென்றான் முரட்கலியின் வஞ்சப்<br/>பழிவழியே செல்கின்றான் பார்த்து.<br/><br/>நளன் ஒரு பாம்பைத் தீயிடைக் கண்டது<br/><br/>318. ஆருந் திரியா அரையிருளில் அங்கனமே<br/>சோர்குழலை நீத்த துயரோடும் - வீரன்<br/>திரிவானத் தீக்கானிற் செந்தீயின் வாய்ப்பட்<br/>டெரிவானைக் கண்டா னெதிர்.<br/><br/>நளன் தீயிடம் சென்றது<br/><br/>319. தீக்கடவுள் தந்த வரத்தைத் திருமனத்தில்<br/>ஆக்கி யருளா லரவரசை - நோக்கி<br/>அடைந்தா னடைதலுமே ஆரழலோ னஞ்சி<br/>உடைந்தான் போய்ப்புக்கான் உவர்ந்து.<br/><br/>பாம்பு தனது வரலாறு கூறித் தன்னை விடுவிக்க வேண்டியது<br/><br/>320. வேத முனியொருவன் சாபத்தால் வெங்கானில்<br/><br/>ஆதபத்தின் வாய்ப்பட் டழிகின்றேன் - காதலால்<br/>வந்தெடுத்துக் காவென்றான் மாலை மணிவண்டு<br/>சந்தெடுத்த தோளானைத் தான்.<br/><br/><br/>321. சீரியாய் நீயெடுப்பத் தீமை கெடுகின்றேன்<br/>கூருந் தழலவித்துக் கொண்டுபோய்ப் - பாரில்<br/>விடுகென்றான் மற்றந்த வெந்தழலால் வெம்மைப்<br/>படுகின்றான் வேல்வேந்தைப் பார்த்து.<br/><br/>322. என்றுரைத்த அவ்வளவி லேழுலகுஞ் சூழ்கடலும்<br/>குன்றுஞ் சுமந்த குலப்புயத்தான் - வென்றி<br/>அரவரசைக் கொண்டகன்றா னாரணியந் தன்னின்<br/>இரவரசை வென்றா னெடுத்து.<br/><br/>323. மண்ணின்மீ தென்றனைநின் வன்றாளா லொன்றுமுதல்<br/>எண்ணித் தசவென் றிடுகென்றான் - நண்ணிப்போர்<br/>மாவலான் செய்த வுதவிக்கு மாறாக<br/>ஏவலாற் றீங்கிழைப்பே னென்று.<br/><br/>324. ஆங்கவன்றா னவ்வா றுரைப்ப அதுகேட்டுத்<br/>தீங்கலியாற் செற்ற திருமனத்தான் - பூங்கழலை<br/>மண்ணின்மேல் வைத்துத் தசவென்ற வாய்மையால்<br/>எண்ணினான் வைத்தா னெயிறு.<br/><br/>325. வீமன் மடந்தை விழிமுடியக் கண்டறியா<br/>வாம நெடுந்தோள் வறியோருக் - கேமம்<br/>கொடாதார் அகம்போற் குறுகிற்றே மெய்ம்மை<br/>விடாதான் திருமேனி வெந்து.<br/><br/>அரவை நோக்கி நளன் உரைத்தது<br/><br/>326. ஆற்ற லரவரசே யாங்கென் னுருவத்தைச்<br/>சீற்றமொன் றின்றிச் சினவெயிற்றால் - மாற்றுதற்கின்<br/>றென்கா ரணமென்றா னேற்றமரிற் கூற்றழைக்கும்<br/>மின்கா லயின்முகவேல் வேந்து.<br/><br/>அரவின் மறுமொழியும் அது அளித்த வரமும்<br/><br/>327. காயுங் கடகளிற்றாய் கார்க்கோ டகனென்பேர்<br/>நீயிங்கு வந்தமை யானினைந்து - காயத்தை<br/>மாறாக்கிக் கொண்டு மறைந்துறைதல் காரணமா<br/>வேறாக்கிற் றென்றான் விரைந்து.<br/><br/>328. கூனிறால் பாயக் குவளை தவளைவாய்த்<br/>தேனிறால் பாயுந் திருநாடா - கானில்<br/>தணியாத வெங்கனலைத் தாங்கினா யிந்த<br/>அணியாடை கொள்கென்றா னாங்கு.<br/><br/>329. சாதி மணித்துகில்நி சாத்தினால் தண்கழுநீர்ப்<br/>போதின்கீழ் மேயும் புதுவரால் - தாதின்<br/>துளிக்குநா நீட்டுந் துறைநாடர் கோவே<br/>ஒளிக்குநாள் நீங்கு முரு.<br/><br/>330. வாகு குறைந்தமையால் வாகுவனென் றுன்னாமம்<br/>ஆக வயோத்தி நகரடைந்து - மாகனகத்<br/>தேர்த் தொழிற்கு மிக்கானீ யாகென்றான் செம்மனத்தால்<br/>பார்த்தொழிற்கு மிக்கானைப் பார்த்து.<br/><br/>நளன் அக்கான் கடந்து சென்றது<br/><br/>331. இணையாரு மில்லா னிழைத்த உதவி<br/>புணையாகச் சூழ்கானிற் போனான் - பணையாகத்<br/>திண்ணாக மோரெட்டுந் தாங்குந் திசையனைத்தும்<br/>எண்ணாக வேந்த னெழுந்து.<br/><br/>நளன் கடற்கரையைக் கண்டது<br/><br/>332. நினைப்பென்னும் காற்றசைப்ப நெஞ்சிடையே மூளும்<br/>கனற்புகைய வேகின்றான் கண்டான் - பனிக்குருகு<br/>தன்படாம் நீழல் தனிப்பேடைப் பார்த்திரவு<br/>கண்படா வேலைக் கரை.<br/><br/>நளன் கடற்கரையில் பலவற்றைக் கண்டு புலம்பல்<br/><br/>333. கொம்ப ரிளங்குருகே கூறா திருத்தியால்<br/>அம்புயத்தின் போதை யறுகாலால் - தும்பி<br/>திறக்கத்தே னூறுந் திருநாடன் பொன்னை<br/>உறக்கத்தே நீத்தேனுக் கொன்று.<br/><br/>334. புன்னை நறுந்தாது கோதிப் பொறிவண்டு<br/>கன்னிப் பெடையுண்ணக் காத்திருக்கும் - இன்னருள்கண்<br/>டஞ்சினா னாவி யழிந்தா னறவுயிர்த்து<br/>நெஞ்சினா லெல்லாம் நினைந்து.<br/><br/>335. காதலியைக் காரிருளிற் கானகத்தே கைவிட்ட<br/>பாதகனைப் பார்க்கப் படாதென்றோ - நாதம்<br/>அளிக்கின்ற ஆழிவா யாங்கலவ ஓடி<br/>ஒளிக்கின்ற தென்னோ வுரை.<br/><br/>336. பானலே சோலைப் பசுந்தென்றல் வந்துலவும்<br/>கானலே வேலைக் கழிக்குருகே - யானுடைய<br/>மின்னிமைக்கும் பூணாரம் வீங்கிருள்வா யாங்குணர்ந்தால்<br/>என்னினைக்குஞ் சொல்வீ ரெனக்கு.<br/><br/>நளன் அயோத்தி நகரை அடைந்தது<br/><br/>337. முந்நீர் மடவார் முறுவல் திரள்குவிப்ப<br/>நன்னீ ரயோத்தி நகரடைந்தான் - பொன்னீர் <br/>முருகுடைக்குந் தாமரையின் மொய்ம்மலரைத் தும்பி<br/>அருகுடைக்கும் நன்னாட் டரசு.<br/><br/>நளன் அயோத்தி மன்னனை அடைதல்<br/><br/>338. மான்தேர்த் தொழிற்கு மடைத்தொழிற்கு மிக்கோனென்று<br/>ஊன்தேய்க்கும் வேலா னுயர்நறவத் - தேன்தோய்க்கும்<br/>தார்வேந்தற் கென்வரவு தானுரைமி னென்றுரைத்தான்<br/>தேர்வேந்தன் வாகுவனாய்ச் சென்று.<br/><br/>339. பொய்யடையாச் சிந்தைப் புரவலனை நோக்கித்தன்<br/>செய்ய முகமலர்ந்து தேர்வேந்தன் - ஐயநீ<br/>எத்தொழிற்கு மிக்கானீ யாதுன் பெயரென்றான்<br/>கைத்தொழிற்கு மிக்கானைக் கண்டு.<br/><br/>340. அன்னம் மிதிப்ப அலர்வழியுந் தேறல்போயச்<br/>செந்நெல் விளைக்குந் திருநாடர் - மன்னா<br/>மடைத்தொழிலுந் தேர்த்தொழிலும் வல்லன்யா னென்றான்<br/>கொடைத்தொழிலின் மிக்கான் குறித்து.<br/><br/>தமயந்தி நளனைத் தேடப் புரோகிதனை விடுத்தது<br/><br/>341. என்னை யிருங்கானில் நீத்த இகல்வேந்தன்<br/>தன்னைநீ நாடுகெனத் தண்கோதை - மின்னுப்<br/>புரைகதிர்வேல் வேந்தன் புரோகிதனுக் கிந்த<br/>உரைபகர்வ தானா ளுணர்ந்து.<br/><br/>342. காரிருளில் பாழ்மண் டபத்தேதன் காதலியைச்<br/>சோர்துயிலின் நீத்தல் துணிவென்றோ - தேர்வேந்தற்<br/>கென்றறைந்தா நேர்நின் றெதிர்மாற்றந் தந்தாரைச்<br/>சென்றறிந்து வாவென்றாள் தேர்ந்து.<br/><br/>புரோகிதன் அயோத்தியை அடைந்தது<br/><br/>343. மின்னாடும் மால்வரையும் வேலையும் வேலைசூழ்<br/>நன்னாடுங் கானகமு நாடினான் - மன்னு<br/>கடந்தாழ் களியானைக் காவலனைத் தேடி<br/>அடைந்தா னயோத்தி நகர்.<br/><br/>புரோகிதன் கூறிய மொழிகேட்டு நளன் கூறிய மறுமொழி<br/><br/>344. கானகத்துக் காதலியைக் காரிருளிற் கைவிட்டுப்<br/>போனதுவும் வேந்தற்குப் போதுமோ - தானென்று<br/>சாற்றினா னந்தவுரை தார்வேந்தன் தன்செவியில்<br/>ஏற்றினான் வந்தா னெதிர்.<br/><br/>345. ஒண்டொடி தன்னை யுறக்கத்தே நீத்ததுவும்<br/>பண்டை விதியின் பயனேகாண் - தண்டரளப்<br/>பூத்தாம வெண்குடையான் பொன்மகளை வெவ்வனத்தே<br/>நீத்தானென் றையுறேல் நீ.<br/><br/>தமயந்தி வந்த புரோகிதனை வினாவியது<br/><br/>346. எங்க ணுறைந்தனைகொல் எத்திசைபோய் நாடினைகொல்<br/>கங்கைவள நாட்டார்தங் காவலனை - அங்குத்<br/>தலைப்பட்ட வாறுண்டோ  சாற்றென்றாள் கண்ணீர்<br/>அலைப்பட்ட கொங்கையா ளாங்கு.<br/><br/>புரோகிதன் மறுமொழி<br/><br/>347. வாக்கினால் மன்னவனை யொப்பான் மதித்தொருகால்<br/>ஆக்கையே நோக்கி னவனல்லன் - பூக்கமழும்<br/>கூந்தலாய் மற்றக் குலப்பாக னென்றுரைத்தான்<br/>ஏந்துநூல் மார்ப னெடுத்து.<br/><br/>தமயந்தி தன் இரண்டாஞ் சுயம்வரச் செய்தி அறிவிக்கச் செய்தது<br/><br/>348. மீண்டோ ர் சுயம்வரத்தை வீமன் திருமடந்தை<br/>பூண்டாளென் றந்தணநீ போயுரைத்தால் - நீண்ட<br/>கொடைவேந்தற் கித்தூரந் தேர்க்கோலங் கொள்வான்<br/>படைவேந்த னென்றாள் பரிந்து.<br/><br/>இரண்டாஞ் சுயம்வரச் செய்தி கேட்டு இருதுபன்னன் கூறியது<br/><br/>349. எங்கோன் மகளுக் கிரண்டாஞ் சுயம்வரமென்<br/>றங்கோர் முரச மறைவித்தான் - செங்கோலாய்<br/>அந்நாளும் நாளை யளவென்றா னந்தணன்போய்த்<br/>தென்னாளுந் தாரானைச் சேர்ந்து.<br/><br/>350. வேத மொழிவாணன் மீண்டுஞ் சுயம்வரத்தைக்<br/>காதலித்தாள் வீமன்றன் காதலியென் - றோதினான்<br/>என்செய்கோ மற்றிதனுக் கென்றா னிகல்சீறும்<br/>மின்செய்த வேலான் விரைந்து.<br/><br/>நளன் அதுகேட்டுக் கூறியது<br/><br/>351. குறையாத கற்பினாள் கொண்டானுக் கல்லால்<br/>இறவாத வேந்திழையா ளின்று - பறிபீறி<br/>நெல்லிற் பருவரா லோடும் நெடுநாடா<br/>சொல்லப் படுமோவிச் சொல்.<br/><br/>இருதுபன்னன் கூறிய சமாதானம்<br/><br/>352. என்மே லெறிகின்ற மாலை யெழில்நளன்தன்<br/>தன்மேல் விழுந்ததுகாண் முன்னாளில் - அன்னதற்குக்<br/>காரணந்தா னீதன்றோ வென்றான் கடாஞ்சொரியும்<br/>வாரணந்தா னன்னான் மறித்து.<br/><br/>நளனது தியக்கம்<br/><br/>353. முன்னை வினையான் முடிந்ததோ மொய்குழலாள்<br/>என்னைத்தான் காண விசைந்ததோ - தன்மரபுக்<br/>கொவ்வாத வார்த்தை யுலகத் துரைப்பட்ட<br/>தெவ்வாறு கொல்லோ விது?<br/><br/>நளன் இருதுபன்னனுக்குத் தேரோட்டிச் செல்ல உடன்பட்டது<br/><br/>354. காவலனுக் கேவற் கடன்பூண்டேன் மற்றவன்றன்<br/>ஏவன் முடிப்ப னினியென்று - மாவிற்<br/>குலத்தேரைப் பூட்டினான் கோதையர்தங் கொங்கை<br/>மலர்த்தேன் அளிக்குந்தார் மன்.<br/><br/>355. ஒற்றைத் தனியாழித் தேரென்ன வோடுவதோர்<br/>கொற்ற நெடுந்தேர் கொடுவந்தேன் - மற்றிதற்கே<br/>போந்தேறு கென்றுரைத்தான் பொம்மென் றளிமுரலத்<br/>தீந்தேறல் வாக்குந்தார்ச் சேய்.<br/><br/>நளன் தேர் ஓட்டிய சிறப்பு<br/><br/>356. முந்தை வினைகுறுக மூவா மயல்கொண்டான்<br/>சிந்தை யினுங்கடுகச் சென்றதே - சந்தவிரைத்<br/>தார்குன்றா மெல்லோதி தன்செயலைத் தன்மனத்தே<br/>தேர்கின்றா னூர்கின்ற தேர்.<br/><br/>357. மேலாடை வீழ்ந்த தெடுவென்றா னவ்வளவில்<br/>நாலாறு காதம் நடந்ததே - தோலாமை<br/>மேல்கொண்டா னேறிவர வெம்மைக் கலிச்சூதில்<br/>மால்கொண்டான் கோல்கொண்ட மா.<br/><br/>இருதுபன்னனது கணிதச் சிறப்பு<br/><br/>358. இத்தாழ் பணையி லிருந்தான்றிக் காயெண்ணில்<br/>பத்தா யிரங்கோடி பாரென்ன - உய்த்ததனில்<br/>தேர்நிறுத்தி யெண்ணினான் தேவர் சபைநடுவே<br/>தார்நிறுத்துந் தோள்வேந்தன் தான்.<br/><br/>இருதுபன்னன் நளனிடம் கூறியது<br/><br/>359. ஏரடிப்பார் கோலெடுப்ப இந்தேன் தொடைபீறிக்<br/>காரடுத்த சோலைக் கடனாடன் - தேரடுத்த<br/>மாத்தொழிலு மித்தொழிலும் மாற்றுதியோ வென்றுரைத்தான்<br/>தேர்தொழிலின் மிக்கானைத் தேர்ந்து.<br/><br/>கலி நளனைவிட்டு நீங்கியது<br/><br/>360. வண்டார் வளவயல்சூழ் மள்ளுவநாட் டெங்கோமான்<br/>தண்டார் புனைசந் திரன்சுவர்க்கி - கொண்டாடும்<br/>பாவலன்பால் நின்ற பசிபோல நீங்கிற்றே<br/>காவலன்பால் நின்ற கலி.<br/><br/>இருதுபன்னன் குண்டினபுரி அடைந்தது<br/><br/>361. ஆமை முதுகி லலவன் துயில்கொள்ளும்<br/>காமர் நெடுநாடு கைவிட்டு - வீமன்தன்<br/>பொன்னகரி சென்றடைந்தான் போர்வெட் டெழுங்கூற்றம்<br/>அன்னகரி யொன்றுடையா னாங்கு.<br/><br/>இருதுபன்னன் வீமராசனுக்குத் தன் வரவு அறிவித்தது<br/><br/>362. வெற்றித் தனித்தேரை வீமன் பெருங்கோயில்<br/>முற்றத் திருத்தி முறைசெய்யும் - கொற்றவற்குத்<br/>தன்வரவு கூறப் பணித்துத் தனிப்புக்கான்<br/>மன்விரவு தாரான் மகிழ்ந்து.<br/><br/>வீமராசன் இருதுபன்னனை வினாவியது<br/><br/>363. கன்னி நறுந்தேறன் மாந்திக் கமலத்தின்<br/>மன்னித் துயின்ற வரிவண்டு - பின்னையும்போய்<br/>நெய்தற் கவாவும் நெடுநாட நீயென்பால்<br/>எய்தற் கவாவியவா றென்.<br/><br/>இருதுபன்னன் மறுமொழி<br/><br/>364. இன்றுன்னைக் காண்பதோ ராதரவால் யானிங்ஙன்<br/>மன்றல் மலர்த்தாராய் வந்தடைந்தேன் - என்றான்<br/>ஒளியார்வேற் கண்ணாள்மே லுள்ளந் துரப்பத்<br/>தெளியாது முன்போந்த சேய்.<br/><br/>நளன் மடைவாயிற் புக்கது<br/><br/>365. ஆதி நெடுந்தேர்ப் பரிவிட் டவையாற்றிக்<br/>கோதி லடிசிற் குறைமுடிப்பான் - மேதிக்<br/>கடைவாயிற் கார்நீலங் கண்விழிக்கும் நாடன்<br/>மடைவாயிற் புக்கான் மதித்து.<br/><br/>நளன் புக்க மடைவாயிற் சிறப்பு<br/><br/>366. ஆதி மறைநூ லனைத்துந் தெரிந்துணர்ந்த<br/>நீதி நெறியாளர் நெஞ்சம்போல் - யாதும்<br/>நிரப்பாம லெல்லாம் நிரம்பிற்றே பொற்றேர்<br/>வரப்பாகன் புக்க மனை.<br/><br/>தமயந்தி நளன் செய்யும் மடைத்தொழிலை அறிந்துவரச் செய்தது<br/><br/>367. இடைச்சுரத்தில் தன்னை யிடையிருளில் நீத்த<br/>கொடைத் தொழிலா னென்றயிர்த்தக் கோமான் - மடைத்தொழில்கள்<br/>செய்கின்ற தெல்லாந் தெரிந்துணர்ந்து வாவென்றாள்<br/>நைகின்ற நெஞ்சாள் நயந்து.<br/><br/>தமயந்தி தன் மக்களை நளன்பால் விடுத்தது<br/><br/>368. கோதை நெடுவேற் குமரனையுந் தங்கையையும்<br/>ஆதி யரச னருகாகப் - போத<br/>விளையாட விட்டவன்றன்மேற் செயல்நா டென்றாள்<br/>வளையாடுங் கையாள் மதித்து.<br/><br/>தன் மக்களைக் கண்ட நளன் அவர்களோடு உரையாடியது<br/><br/>369. மக்களைமுன் காணா மனநடுங்கா வெய்துயிராப்<br/>புக்கெடுத்து வீரப் புயத்தணையா - மக்காள்நீர்<br/>என்மக்கள் போல்கின்றீர் யார்மக்க ளென்றுரைத்தான்<br/>வன்மக் களியானை மன்.<br/><br/>370. மன்னு நிடதத்தார் வாழ்வேந்தன் மக்கள்யாம்<br/>அன்னைதனைக் கான்விட் டவனேக - இந்நகர்க்கே<br/>வாழ்கின்றோ மெங்கள் வளநாடு மற்றொருவன்<br/>ஆள்கின்றான் னென்றா ரழுது.<br/><br/>371. ஆங்கவர் சொன்ன வுரைகேட் டழிவெய்தி<br/>நீங்கா வுயிரோடு நின்றிட்டான் - பூங்காவின்<br/>வள்ளம்போற் கோங்கு மலருந் திருநாடன்<br/>வெள்ளம்போற் கண்ணீ ருகுத்து.<br/><br/>372. உங்க ளரசொருவன் ஆளநீ ரோடிப்போந்<br/>திங்க ணுறைத லிழுக்கன்றோ - செங்கை<br/>வளவரசே யென்றுரைத்தான் மாதவத்தாற் பெற்ற<br/>இளவரசை நோக்கி யெடுத்து.<br/><br/>373. நெஞ்சாலிம் மாற்றம் நினைந்துரைக்க நீயல்லால்<br/>அஞ்சாரோ மன்ன ரடுமடையா! - எஞ்சாது<br/>தீமையே கொண்ட சிறுதொழிலா யெங்கோமான்<br/>வாய்மையே கண்டாய் வலி.<br/><br/>374. எந்தை கழலிணையி லெம்மருங்குங் காணலாம்<br/>கந்து கடியும் கடாக்களிற்றின் - வந்து<br/>பணிமுடியிற் பார்காக்கும் பார்வேந்தர் தங்கள்<br/>மணிமுடியிற் றேய்ந்த வடு.<br/><br/>375. மன்னர் பெருமை மடைய ரறிவரோ<br/>உன்னை யறியா துரைசெய்த - என்னை<br/>முனிந்தருள லென்று முடிசாய்த்து நின்றான்<br/>கனிந்துருகி நீர்வாரக் கண்.<br/><br/>அச்செய்தியைக் கேட்ட தமயந்தியின் துயரம்<br/><br/>376. கொற்றக் குமரனையுங் கோதையையுந் தான்கண்டு<br/>மற்றவன்றா னாங்குரைத்த வாசகத்தை - முற்றும்<br/>மொழிந்தாரம் மாற்றம் மொழியாத முன்னே<br/>அழிந்தாள் விழுந்தா ளழுது.<br/><br/>377. கொங்கை யளைந்து குழல்திருத்திக் கோலஞ்செய்<br/>அங்கை யிரண்டு மடுபுகையால் - இங்ஙன்<br/>கருகியவோ வென்றழுதாள் காதலனை முன்னாள்<br/>பருகியவேற் கண்ணாள் பதைத்து.<br/><br/>உள்ள நிலைமையைத் தமயந்தி தன் தந்தைக்கு அறிவித்தது<br/><br/>378. மற்றித் திருநகர்க்கே வந்தடைந்த மன்னவர்க்குக்<br/>கொற்றத் தனித்தேருங் கொண்டணைந்து - மற்றும்<br/>மடைத்தொழிலே செய்கின்ற மன்னவன்கா ணெங்கள்<br/>கொடைத்தொழிலா னென்றாள் குறித்து.<br/><br/>வீமராசன் நளனைத் தோற்றத்தால் அறிய முடியாது வாக்கினால் அறிந்தது<br/><br/>379. போதலருங் கண்ணியான் போர்வேந்தர் சூழப்போய்<br/>காதலிதன் காதலனைக் கண்ணுற்றான் - ஓதம்<br/>வரிவளைகொண் டேறும் வளநாடன் தன்னைத்<br/>தெரிவரிதா நின்றான் திகைத்து.<br/><br/>380. செவ்வாய் மொழிக்குஞ் செயலுக்குஞ் சிந்தைக்கும்<br/>ஒவ்வாது கொண்ட உருவென்னா - எவ்வாயும்<br/>நோக்கினா னோக்கித் தெளிந்தா னுணங்கியதோர்<br/>வாக்கினான் தன்னை மதித்து.<br/><br/><br/>வீமராசன் நளனைத் தன் உருக்காட்ட வேண்டியது<br/><br/>381. பைந்தலைய நாக பணமென்று பூகத்தின்<br/>ஐந்தலையின் பாளைதனை ஐயுற்று - மந்தி<br/>தெளியா திருக்குந் திருநாடா! உன்னை<br/>ஒளியாது காட்டுன் னுரு.<br/><br/><br/>நளன் கார்க்கோடகன் தந்த ஆடைகளை உடுத்ததும் சுய உருப்பெற்றதும்<br/><br/>382. அரவரசன் தான்கொடுத்த அம்பூந் துகிலின்<br/>ஒருதுகிலை வாங்கி யுடுத்தான் - ஒருதுகிலைப்<br/>போர்த்தான் பொருகலியின் வஞ்சனையாற் பூண்டளிக்கும்<br/>கோத்தாயம் முன்னிழந்த கோ.<br/><br/>383. மிக்கோ னுலகளந்த மெய்யடியே சார்வாகப்<br/>புக்கோ ரருவினைபோற் போயிற்றே - அக்காலம்<br/>கானகத்தே காதலியை நீத்துக் கரந்துறையும்<br/>மானகத்தேர்ப் பாகன் வடிவு.<br/><br/>நளன் மக்கள் அவனைச் சுயவடிவில் கண்டு மகிழ்ந்து வணங்கியது<br/><br/>384. தாதையைமுன் காண்டலுமே தாமரைக்கண் நீரரும்பப்<br/><br/>போதலருங் குஞ்சியான் புக்கணைந்து - கோதிலாப்<br/>பொன்னடியைக் கண்ணிற் புனலாற் கழுவினான்<br/>மின்னிடையா ளோடும் விழுந்து.<br/><br/><br/>தமயந்தி நளனடியில் வீழ்ந்து வணங்கியது<br/><br/>385. பாதித் துகிலோடு பாய்ந்திழியுங் கண்ணீரும்<br/>சீதக் களபதனஞ் சேர்மாசும் - போத<br/>மலர்ந்ததார் வேந்தன் மலரடியில் வீழ்ந்தாள்<br/>அலர்ந்ததே கண்ணீ ரவற்கு.<br/><br/>தமயந்தியின் துயரநிலை<br/><br/>386. வெவ்விடத்தோ டொக்கும் விழியிரண்டும் வீழ்துயில்கொள்<br/>அவ்விடத்தே நீத்த அவரென்றே - இவ்விடத்தே<br/>வாரார் முலையாளம் மன்னவனைக் காணாமல்<br/>நீரால் மறைத்தனவே நின்று.<br/><br/>வானவர் நளனை வாழ்த்திப் பூமாரி பெய்தது<br/><br/>387. உத்தமரின் மற்றிவனை யொப்பா ரொருவரிலை<br/>இத்தலத்தி லென்றிமையோ ரெம்மருங்கும் - கைத்தலத்தில்<br/>தேமாரி பெய்யுந் திருமலர்த்தார் வேந்தன்மேல்<br/>பூமாரி பெய்தார் புகழ்ந்து.<br/><br/>கலி, நளனைத் தன்பால் வரம் கொள்ள வேண்டியது<br/><br/>388. தேவியிவள் கற்புக்குஞ் செங்கோன் முறைமைக்கும்<br/>பூவுலகி லொப்பார்யார் போதுவார் - காவலனே<br/>மற்றென்பால் வேண்டும் வரங்கேட்டுக் கொள்ளென்றான்<br/>முற்றன்பாற் பாரளிப்பான் முன்.<br/><br/>நளன் கேட்ட வரம்<br/><br/>389. உன்சரிதஞ் செல்ல வுலகாளுங் காலத்து<br/>மின்சொரியும் வேலாய் மிகவிரும்பி - என்சரிதம்<br/>கேட்டாரை நீயடையே லென்றான் கிளர்மணிப்பூண்<br/>வாட்டானை மன்னன் மதித்து.<br/><br/>கலி நளனுக்கு வரமளித்து மீண்டது<br/><br/>390. என்காலத் துன்சரிதங் கேட்டாரை யானடையேன்<br/>மின்கா லயில்வேலாய் மெய்யென்று - நன்காவி<br/>மட்டுரைக்குஞ் சோலை வளநாடன் முன்னின்று<br/><br/>கட்டுரைத்துப் போனான் கலி.<br/><br/>வீமராசன் நளன் முதலியோர்க்கு விருந்தளித்தது<br/><br/>391. வேத நெறிவழுவா வேந்தனையும் பூந்தடங்கண்<br/>கோதையையு மக்களையுங் கொண்டுபோய்த் - தாது<br/>புதையத்தேன் பாய்ந்தொழுகும் பூஞ்சோலை வேலி<br/>விதையக்கோன் செய்தான் விருந்து.<br/><br/>இருதுபன்னன் நளனிடம் தன் பிழை பொறுக்க வேண்டிப் பின் தன் நகர்க்கேகியது<br/><br/><br/>392. உன்னையா னொன்று முணரா துரைத்தவெலாம்<br/>பொன்னமருந் தாராய் பொறுவென்று - பின்னைத்தன்<br/>மேனீர்மை குன்றா வெறுந்தேர் மிசைக்கொண்டான்<br/>மானீ ரயோத்தியார் மன்.<br/><br/>நளன் தனது மனைவி மக்களுடன் நிடதநாடு சென்றது<br/><br/>393. விற்றானை முன்செல்ல வேல்வேந்தர் பின்செல்லப்<br/>பொற்றேர்மேற் றேவியொடும் போயினான் - முற்றாம்பல்<br/>தேநீ ரளித்தருகு செந்நெற் கதிர்விளைக்கும்<br/>மாநீர் நிடதத்தார் மன்.<br/><br/>394. தானவரை மெல்லத் தரித்தநெடு வைவேலாய்<br/>ஏனைநெறி தூரமினி யெத்தனையோ - மானேகேள்<br/>இந்த மலைகடந் தேழுமலைக் கப்புறமா<br/>விந்தமெனு நம்பதிதான் மிக்கு.<br/><br/><br/>சூரியோதயம்<br/><br/>395. இக்கங்குல் போக இகல்வேல் நளனெறிநீர்<br/>செய்க்கங்கு பாயுந் திருநாடு - புக்கங்<br/>கிருக்குமா காண்பான்போ லேறினான் குன்றில்<br/>செருக்குமான் தேர்வெய்யோன் சென்று.<br/><br/>நளன், மாவிந்த நகரைச் சார்ந்த ஒரு சோலையில் தங்கியது<br/><br/>396. மன்றலிளங் கோதையொடு மக்களுந் தானுமொரு<br/>வென்றி மணிநெடுந்தேர் மேலேறிச் - சென்றடைந்தான்<br/>மாவிந்த மென்னும் வளநகரஞ் சூழ்ந்தவொரு<br/>பூவிந்தை வாழும் பொழில்.<br/><br/>நளன் புட்கரனுக்கு அறிவித்தது<br/><br/>397. மற்றவனுக் கென்வரவு சொல்லி மறுசூதுக்<br/>குற்ற பணைய முளதென்று - கொற்றவனைக்<br/>கொண்டணைவீ ரென்று குலத்தூ தரைவிடுத்தான்<br/>தண்டெரியல் தேர்வேந்தன் தான்.<br/><br/>புட்கரன் நளனைக் கண்டது<br/><br/>398. மாய நெடுஞ்சூதில் வஞ்சித்த வன்னெஞ்சன்<br/>தூய நறுமலர்ப்பூஞ் சோலைவாய் - ஆய<br/>பெருந்தானை சூழப் பெடைநடையா ளோடும்<br/>இருந்தானைக் கண்டா னெதிர்.<br/><br/>புட்கரன் நளனை நலம் வினாவியது<br/><br/>399. செங்கோ லரசன் முகம்நோக்கித் தேர்ச்சியிலா<br/>வெங்கோ லரசன் வினாவினான் - அங்கோலக்<br/>காவற் கொடைவேந்தே காதலர்க்குங் காதலிக்கும்<br/>யாவர்க்குந் தீதிலவே யென்று.<br/><br/>நளனும் புட்கரனும் மறு சூது ஆடியது<br/><br/>400. தீது தருகலிமுன் செய்ததனை யோராதே<br/>யாது பணைய மெனவியம்பச் - சூதாட<br/>மையாழி யிற்றுயிலும் மாலனையான் வண்மைபுனை<br/>கையாழி வைத்தான் கழித்து.<br/><br/>நளன் தன் நாடு முதலியன வென்று கொண்டது<br/><br/>401. அப்பலகை யொன்றி னருகிருந்தார் தாமதிக்கச்<br/>செப்பரிய செல்வத் திருநகரும் - ஒப்பரிய<br/>வன்றானை யோடு வளநாடும் வஞ்சனையால்<br/>வென்றானை வென்றானவ் வேந்து.<br/><br/>புட்கரன் யாவும் இழ்ந்து தன் நாடு சென்றது<br/><br/>402. அந்த வளநாடு மவ்வரசு மாங்கொழிய<br/>வந்த படியே வழிக்கொண்டான் - செந்தமிழோர்<br/>நாவேய்ந்த சொல்லா னளனென்று போற்றிசைக்கும்<br/>தேர்வேந்தற் கெல்லாங் கொடுத்து.<br/><br/>நளன் தன் நகரை அடைந்தது<br/><br/>403. ஏனை முடிவேந்த ரெத்திசையும் போற்றிசைப்பச்<br/>சேனை புடைசூழத் தேரேறி - ஆனபுகழ்ப்<br/>பொன்னகர மெய்தும் புரந்தரனைப் போற்பொலிந்து<br/>நன்னகரம் புக்கான் நளன்.<br/><br/>நகர மாந்தரின் மகிழ்ச்சி நிலை<br/><br/>404. கார்பெற்ற தோகையோ கண்பெற்ற வாண்முகமோ<br/>நீர்பெற் றுயர்ந்த நிறைபுலமோ - பார்பெற்று<br/>மாதோடும் மன்னன் வரக்கண்ட மாநகருக்<br/>கேதோ வுரைப்ப னெதிர்.<br/><br/>(பின்னுரை)<br/><br/>405. வென்றி நிடதத்தார் வேந்தன் சரிதையீ<br/>தென்றுரைத்து வேத யியல்முனிவன் - நன்றிபுனை<br/>மன்னா பருவரலை மாற்றுதியென் றாசிமொழி<br/>பன்னா நடத்திட்டான் பண்டு.<br/><br/><br/>கலி நீங்கு காண்டம் முற்றும்<br/>-----------------------<br/><br/><br/>நளவெண்பா முற்றும்<br/>=================<br/><br/></ul><br/><hr noshade=""/>
This file was last revised on 23 Oct 2018. <br/>
</body>
</body></html>
