<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : Kumar Mallikarjunan-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="Kumar Mallikarjunan" name="Author"/>
<title>
Kalevala - A Finland Epic -part II (verses  11 -- 18) <br/>
(in tamil script, unicode format)
</title>
</head>
<body>
<body bgcolor="white" text="#800000">
</body>
<center><img src="pmdr0.gif"/></center>
<hr noshade="" width="50%"/>
<a name="Top">
<center>
<h2>Kalevala - A Finland Epic -part II / verses 11-18<br/>
 (in tamil script, unicode-utf-8 format)
<p> கலேவலா - பின்லாந்தின் தேசிய காவியம் <br/>
பாடல்கள் 11-18</p></h2>
<hr noshade="" width="50%"/><br/>
<table>
<tr><td>
தொகுப்பு: எலியாஸ் லொண்ரொத் <br/>
தமிழ் மொழிபெயர்ப்பு: ஆர்.  சிவலிங்கம் (உதயணன்) <br/>
நூல் அமைப்பும் அறிமுகமும்: டாக்டர் அஸ்கொ பார்பொலா (பேராசிரியர் - இந்திய இயல்)
</td></tr><tr><td>
Compiled by: Elias Lonnrot <br/>
Translated into Tamil by R.Sivalingam <br/>
Edited with an introduction by Asko Parpola <br/>
</td></tr><tr><td>
<br/>
<hr/>
<a href="/projectmadurai/pub/pm0032/index.html#notes">குறிப்புகள்</a><br/>
<a href="/projectmadurai/pub/pm0032/index.html#index">பாடல்களின் பொருளடக்கம்</a> <br/>
<a href="/projectmadurai/pub/pm0032/index.html#characters">கதாநாயகர்களின் பெயர்கள்</a><br/>
<a href="/projectmadurai/pub/pm0032/index.html#Intro1">Introduction: Dr. Asko Parpola</a><br/>
<a href="/projectmadurai/pub/pm0032/index.html#Intro2">அறிமுகம் (தமிழாக்கம்) டாக்டர் அஸ்கோ பார்பொலா</a><br/>
<a href="/projectmadurai/pub/pm0032/index.html#preface">என்னுரை: ஆர். சிவலிங்கம் (உதயணன்)</a><br/>
<a href="/projectmadurai/pub/pm0044/addendum.html#Index">கலேவலா - சொற்றொகுதி</a> <br/>
<a href="/projectmadurai/pub/pm0044/addendum.html#Explanations">கலேவலா - விளக்கக் குறிப்புகள்</a><br/>
<a href="/projectmadurai/pub/pm0044/addendum.html#References">கலேவலா - ஆதார நூல்கள்</a><br/>
</td></tr></table>
</center>
<hr noshade="" size="4"/>
Etext Preparation (input) : Ms. Sarala Sandirasegarane<br/>
Etext Preparation (proof-reading) : Udhayanan <br/>
Etext Preparation (webpage) : Kumar Mallikarjunan<br/>
<br/>
This webpage presents the Etxt in Tamil script but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.

In case of difficulties send an email request to <a href="mailto:kalyan@geocities.com">
kalyan@geocities.com</a> or <a href="mailto:kumar@vt.edu">
kumar@vt.edu</a><br/>
<br/>
ன Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr noshade=""/>
<hr/><br/>
<a name="Song11"><h3>பாடல் 11 - லெம்மின்கைனனின் விவாகம் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1-110 : லெம்மின்கைனன் தீவின் உயர் குலப் பெண்களில் ஒரு மனைவியைப்  
பெறப் புறப்பட்டுப் போகிறான்.<br/>
<br/>
அடிகள் 111-156 : அந்தத் தீவின் பெண்கள் முதலில் அவனை ஏளனம் செய்கிறார்கள்;  
பின்னர் நட்பாகப் பழகுகிறார்கள்.<br/>
<br/>
அடிகள் 157-222 : அவன் தேடி வந்த குயிலிக்கி அவனுடைய எண்ணத்துக்கு இணங்கவில்லை;  
அதனால் அவன் குயிலிக்கியைப் பலவந்தமாக வண்டியில் ஏற்றிக் கடத்திச் செல்கிறான்.<br/>
<br/>
அடிகள் 223-314 : குயிலிக்கி அழுகிறாள்; குறிப்பாக லெம்மின்கைனன் போருக்குச் செல்வதை  
அவள் விரும்பவில்லை. அதனால் லெம்மின்கைனன் தான் இனிமேல் போருக்குச் செல்வதில்லை  
என்றும் குயிலிக்கி இனிமேல் கிராமத்துக்கு நடனம் ஆடச் செல்வதில்லை என்றும் ஒருவருக்கொருவர்  
சத்தியம் செய்து கொடுக்கிறார்கள்.<br/>
<br/>
அடிகள் 315-402 : லெம்மின்கைனனின் தாய் தனது மருமகளைக் கண்டு மகிழ்ச்சி அடைகிறாள்.<br/>
<br/>
<hr/>
<br/>
*அஹ்தியைப் பற்றியிஃ தறிந்துசொல் தருணம்<br/>
போக்கிரி அவன்நிலை புகன்றிடும் நேரம்<br/>
தீவினில் வசித்துத் திகழுமிவ் வஹ்தி<br/>
*லெம்பியின் குறும்புடை அம்புவி மைந்தன்<br/>
வானுயர் இல்லில் வளர்ந்தவன் அவனே<br/>
அன்புமிக் கன்னையின் அருகினில் வளர்ந்தோன்<br/>
படர்ந்தகல் வளைகுடாப் பகுதியின் முடிவில்<br/>
காண்தொலைக் குடாவதன் கைவளைப் பரப்பில்.<br/>
<br/>
*தூரநெஞ் சினனவன் மீனயின் றுயர்ந்தான்<br/>
ஒருவகை **மீனயின் றுயர்ந்தனன் அஹ்தி           10<br/>
மனிதரில் சிறந்தவோர் வல்லவ னானான்<br/>
சிவந்தநற் குருதிபோல் திகழ்ந்தவா லிபனாம் <br/>
தரமுடன் அமைந்தது தலைஅவ னுக்கே<br/>
தீரமும் திறமையும் திகழ்ந்தன துணையாய்;<br/>
ஆயினும் சிறுகுறை அவனில் இருந்தது<br/>
தனித்தவன் நடத்தையில் தரம்குறைந் திருந்தது:<br/>
பூவைய ரோடுதன் பொழுதெலாம் கழிப்பான்<br/>
அலைந்திரா முழுவதும் அவன்திரிந் திடுவான்<br/>
மங்கையர் தம்மையே மகிழவைத் திடுவான்<br/>
குழலியர் தம்முடன் குலவிக் களிப்பான்.           20<br/>
<br/>
தீவக மடந்தையாய்த் திகழ்பவள் *குயிலி<br/>
தீவக மடந்தை தீவின் மலரவள்<br/>
வானுயர் வீட்டில் வளர்ந்தாள் அவளே<br/>
எழிலாய் அழகாய் இனிதாய் வளர்ந்தாள்<br/>
தந்தையின் இல்லில் சதாஅமர்ந் திருப்பவள்<br/>
அழகுயர் சாய்மணை ஆசனப் பலகையில்.<br/>
<br/>
நெடிதாய் வளர்ந்தவள் நீள்பெரும் சீர்த்தியள்<br/>
தூரதே சத்தால் துணைவர்கள் வந்தனர்<br/>
மிகமிகப் புகழுடை மெல்லியள் இல்லம்<br/>
சிறந்ததோட் டத்துச் சீர்சால் பகுதி.           30<br/>
<br/>
அவளைத் தன்மகற் கருக்கன் கேட்டனன்<br/>
அவள்புக வில்லை அருக்கனின் நாடு,<br/>
அருக்கனின் அருகே அவள்ஒளி வீசி<br/>
கோடையிற் காயக் கொண்டிலள் விருப்பே.<br/>
<br/>
சந்திரன் கேட்டான் தன்மகற் கவளை<br/>
சந்திர நாடு தான்புக் கிலளாம்,<br/>
சந்திர னருகில் தண்ணொளி வீசி<br/>
வானம் சுற்றி வரும்விருப் பிலளே.<br/>
<br/>
தாரகை கேட்டது தன்மகற் கவளை<br/>
தாரகை நாடு தான்புக் கிலளாம்,      40<br/>
நீண்ட இரவுகள் நேத்திரம் சிமிட்டி<br/>
குளிர்வான் இருக்கக் கொண்டிலள் விருப்பே.<br/>
<br/>
*எஸ்த்தோனி யாவிருந் தேகினர் வரன்மார்<br/>
*இங்கிரி யாவிருந் தெழுந்தனர் பிறசிலர்<br/>
அங்கெலாம் பாவை அவள்புக் கிலளாம்<br/>
அவளே அளித்தாள் அதற்கோர் மறுமொழி:<br/>
"விரயமா கிறது வீணாய் நும்பொன்<br/>
வெள்ளியும் வீணாய் விரைந்தழி கிறது<br/>
நாடுஎஸ்த் தோனியா நான்புக மாட்டேன்<br/>
போவதே யில்லைநான் போகவே மாட்டேன்         50<br/>
எஸ்த்தோனி(ய) நீரில் எழிற்பட கோட்டேன்<br/>
தீவினில் பகடையாய் தினந்தொறும் மாறேன்<br/>
எஸ்த்தோனி யாமீன் எடுத்துண மாட்டேன்<br/>
எஸ்த்தோனி யா**ரசம் எடுத்துநான் குடியேன்.<br/>
<br/>
இங்கிரி யாவும் ஏகநான் மாட்டேன்<br/>
அதன்நீர்க் கரைக்கும் அயல்மேல் நிலத்தும்<br/>
பசியுள தாங்கு பலதும் குறைவு<br/>
மரக்**குச் சியொடு மரங்களும் பஞ்சம்<br/>
குடிநீர்ப் பஞ்சம் கோதுமைப் பஞ்சம்<br/>
உறுதா னியத்து ரொட்டியும் பஞ்சம்."           60<br/>
<br/>
குறும்பன் லெம்மின் கைனனப் போது<br/>
அழகிய தூர நெஞ்சினன் அவன்தான்<br/>
செய்தான் முடிவு செய்திடப் பயணம்<br/>
தீவதன் மலரைத் திருமணம் செய்ய<br/>
தனித்துவம் வாய்ந்த மணப்பெண் அவளை<br/>
அழகிய கூந்தல் அமைந்த பாவையை.<br/>
<br/>
ஆயினும் சொன்னாள் அன்னையோர் தடையே<br/>
வயோதிப மாது வந்தெச் சரித்தாள்:<br/>
"செல்வஎன் மகனே சென்றிட வேண்டாம்<br/>
உன்னிலும் பார்க்க உயர்விடம் நோக்கி          70<br/>
அங்கே உன்னை அவர்கள் ஏற்றிடார்<br/>
உயரிய தீவின் உறவினர் மத்தியில்."<br/>
<br/>
குறும்பன் லெம்மின் கைனன் கூறினன்<br/>
எழிலார் தூர நெஞ்சினன் இயம்பினன்:<br/>
"என்இல் சிறந்ததே இல்லையா யிடினும்<br/>
என்னினம் சிறந்ததே இல்லையா யிடினும்<br/>
காரியம் என்உடற் கவினால் ஆகும்<br/>
நேர்பிற சிறப்பால் நினைத்தது நடக்கும்."<br/>
<br/>
அன்னை தடையாய் இன்னும் நின்றாள்<br/>
லெம்மின் கைனன் செய்பய ணத்து    80<br/>
தீவில் வாழ்ந்த சிறப்பினத் துக்கு<br/>
உயர்வாய் வாழ்ந்த உறுகுடி யினரிடம்:<br/>
"ஏளனம் செய்வராங் கிருக்கும் மகளிர்<br/>
பாவையர் உன்னைப் பார்த்துச் சிரிப்பர்."<br/>
<br/>
எதைத்தான் ஏற்றான் லெம்மின் கைனன்<br/>
இந்தச் சொற்களில் இயம்பினன் அவனே:<br/>
"அரிவையர் சிரிப்பைநான் அடக்குவேன், ஆமாம்,<br/>
நிறுத்துவேன் மகளிர் நிகழ்த்தும் சிரிப்பை<br/>
வழங்குவேன் பையனை மார்பினில் சுமக்க<br/>
தருவேன் குழந்தையைத் தளிர்க்கர மணைக்க          90<br/>
அப்போ தேளனம் அவர்கள் செய்திடார்<br/>
இகழ்ச்சியாய் என்னை எதுவுமே சொல்லார்."<br/>
<br/>
இந்தச் சொற்களில் இயம்பினள் அன்னை:<br/>
"அடடா, பேதைநான் ஆகினேன் வாழ்வில்,<br/>
தீவின் மகளிரைச் செய்தால் கேவலம்<br/>
அவமானம் தூய மகளிர்க் களித்தால்<br/>
அதனால் நீயோ அடைவது கலகம்<br/>
பெரும்போர் தொடர்வது பிறிதொரு உண்மை<br/>
அனைத்துத் தீவின் அருமண வாளரும்<br/>
வாளொடு நூறென வந்திடு வார்கள்           100<br/>
பேதை மகனே பெரிதுனைத் தாக்குவர்<br/>
சுற்றித் தனியாய்ச் சூழ்ந்து வளைப்பர்."<br/>
<br/>
எதைத்தான் ஏற்றான் லெம்மின் கைனன்<br/>
தாயினெச் சரிக்கை தனையும் இகழ்ந்தான்<br/>
எடுத்தான் சிறந்த எழிற்பொலிப் புரவி<br/>
ஏர்க்காற் பூட்டினன் இகல்தெரி புரவி<br/>
புறப்பட் டெழுந்து போனான் பயணம்<br/>
தீவின் போர்பெறும் திருவூ ரதற்கு<br/>
தீவதன் மலரைத் திருமணம் செய்ய<br/>
தீவின் தனித்துவச் செல்வியாம் மகளை.        110<br/>
<br/>
நங்கையர் லெம்மின் கைனனை நகைத்தனர்<br/>
மங்கையர் கேலி வலுவாய்ச் செய்தனர்<br/>
பாதையில் வினோதமாய்ப் படர்ந்தபோ தினிலே<br/>
தோட்டத்து வினோதத் தொடர்பய ணத்திலே,<br/>
வண்டியை அதுகவிழ் வரையும் ஓட்டினன்<br/>
உருட்டி வாயிலில் உடனதை வீழ்த்தினன்.<br/>
<br/>
குறும்பன் லெம்மின் கைனன் அதன்பின்<br/>
தன்வாய் கோணித் தலையைத் திருப்பி<br/>
கறுத்தத் தாடியைக் கையால் முறுக்கி<br/>
இந்தச் சொற்களில் இயம்பினன் அவனே:       120<br/>
"இதுபோல் கண்டதே இல்லைமுன் னாளில்<br/>
இல்லையே கண்டதும் இல்லையே கேட்டதும்<br/>
என்னைப் பார்த்தொரு பெண்சிரிப் பதனை<br/>
ஏளனம் மகளிர் என்னைச் செய்வதை."<br/>
<br/>
எதைத்தான் ஏற்றான் லெம்மின் கைனன்<br/>
உரைத்தான் ஒருசொல் உரைத்தான் இவ்விதம்:<br/>
"விரும்புமித் தீவில் வெற்றிடம் உண்டா<br/>
இடமெது முண்டா இந்நில மேட்டில்<br/>
என்விளை யாட்டை இனிவிளை யாட<br/>
நிலமெதும் உண்டா நிகழ்த்துவதற் காடல்         130<br/>
தீவக மகளிரைச் செறிகளிப் பூட்ட<br/>
கூந்தலார் பெண்களைக் கூடிநன் காட?"<br/>
<br/>
தீவுப் பெண்கள் செப்பினர் இப்படி<br/>
கடல்முனைக் கன்னியர் கள்விடை கூறினர்:<br/>
"ஆமாம், தீவிலே அகல்வெற் றிடமுள<br/>
தீவின் மேட்டிலே திகழிட முளது<br/>
உன்விளை யாட்டை உயர்வாய் நிகழ்த்த<br/>
ஆடலைச் செய்ய அகல்நில முண்டு<br/>
ஆயனுக் கேற்ற அமைவெறும் பூமி<br/>
எரித்த காடு இடையனுக் குண்டு      140<br/>
தீவுப் பிள்ளைகள் தேகம் மெலிந்தவர்<br/>
ஆயினும் கொழுத்தவை அணிபரிக் குட்டிகள்."<br/>
<br/>
எதைத்தான் ஏற்றான் லெம்மின் கைனன்<br/>
தொழிலொன் றிடையனாய்த் துணிவுடன் பெற்றான்<br/>
மந்தை மேய்த்தலை வளர்பகல் செய்தான்<br/>
இரவில் மகளிரின் இனிமையில் களித்தான்<br/>
அங்குள பெண்களோ டாடி மகிழ்ந்தான்<br/>
**கூந்தலார் பெண்களைக் கூடிநன் காடினான்.<br/>
<br/>
குறும்பன் லெம்மின் கைனனிவ் வாறு<br/>
அவன்தான் அழகிய தூர நெஞ்சினன்      150<br/>
அரிவையர் நகைப்புக் கமைத்தான் முடிவு<br/>
ஏளனப் பேச்சை இல்லா தொழித்தான்;<br/>
அந்த இடத்திலோர் அரிவையும் இல்லை<br/>
தூய்மையா னவளும் சொல்லவாங் கில்லை<br/>
அவன்தொடாப் பெண்ணென அறுதியிட் டுரைக்க<br/>
அவன்அரு கேதுயில் அயராப் பெண்ணென.<br/>
<br/>
எல்லோர் நடுவிலும் இருந்தாள் ஒருகுமர்<br/>
தீவின் உயர்ந்த செழுங்குடி மரபாள்<br/>
ஏற்கா திருந்தாள் எம்மண மகனையும்<br/>
நினையா திருந்தாள் நேரிய கணவனை          160<br/>
குயிலிக்கி அழகிய குமரியே அவளாம்<br/>
தீவிலே மலர்ந்த செழும்எழில் மலரவள்.<br/>
<br/>
குறும்பன் லெம்மின் கைன னப்போது<br/>
அவன்தான் அழகிய தூர நெஞ்சினன்<br/>
அணிந்து காலணி அழித்தான் நூறு<br/>
துடுப்புகள் வலித்துத் தொடர்ந்துநூ றழித்தான்<br/>
பெண்ணவள் தேடும் பெரும்வே லையிலே<br/>
அக்குயி லிக்கியை அடையுமெ ண்ணத்தில்.<br/>
<br/>
குயிலிக்கி என்னும் கொழுமெழில் மங்கை<br/>
இந்தச் சொற்களில் இயம்பினள் அவளே:        170<br/>
"எளிய மனிதா எதற்கா யலைகிறாய்?<br/>
கரைநிலப் புள்போல் கடிதூர்ந் தலைகிறாய்?<br/>
இங்குள பெண்டிரை ஏன்கேட் டலைகிறாய்?<br/>
**ஈயநெஞ் சினரை ஏன்விசா ரிக்கிறாய்?<br/>
இங்கிதற் கெனக்கு இலையவ காசம்<br/>
திரிகைக் கல்லைச் சேர்த்தரைக் கும்வரை<br/>
உலக்கையை இடித்து உறத்தேய்க் கும்வரை<br/>
உரலை இடித்தணு உருவாக் கும்வரை.<br/>
மதியேன் நான்சிறு மதிபடைத் தோரை<br/>
சபலம் சிறுமதி தாம்உடை யோரை,   180<br/>
உரம்பெறும் தரமுடை உடல்தான் வேண்டும்<br/>
உரமும் தரமும் உடையஎன் உடற்கு,<br/>
அழகும் எழிலும் அமையுருத் தேவை<br/>
எழிலார் அழகுடை எனதுரு வதற்கு,<br/>
வடிவுடைக் கவினார் வதனமே தேவை<br/>
வடிவும் கவினும் வாய்ந்தஎன் முகத்துக்(கு)."<br/>
<br/>
காலம் சற்றுக் கரைந்துசென் றிட்டது<br/>
அரிதாய் மாதத் தரைக்கூ றழிந்தது<br/>
பலநாள் சென்று ஒருநாள் வந்தது<br/>
பலமாலை களிலே ஒருமாலை வேளை          190<br/>
விளையாட் டினிலே மின்னார் மூழ்கினர்<br/>
அழகுறும் அரிவையர் ஆடலில் ஆழ்ந்தனர்<br/>
இரகசிய மாக இருந்தவூர்த் தோப்பில்<br/>
புல்தரைப் பக்கமாய்ப் புணர்வெளி ஒன்றிலே<br/>
எல்லோர்க் கும்**மேல் இருந்தனள் குயிலி(க்கி)<br/>
தீவதன் சிறப்புடைச் செறிபுகழ் மலரவள்.<br/>
<br/>
வந்தனன் போக்கிரி மன்னுசெங் கதுப்பினன்<br/>
குறும்பன் லெம்மின் கைனன் விரைந்தனன்<br/>
தனக்கே உரிய தனிப்பொலிப் புரவியில்<br/>
தேர்ந்தே எடுத்த சிறப்புறும் குதிரையில்          200<br/>
விளையாட் டயரும் வியன்நில மத்தியில்<br/>
அழகிய மாதர் ஆடிய இடத்தில்;<br/>
குயிலிக்கி அவளைக் குறுகியே பற்றினன்<br/>
ஏற்றினான் பெண்ணை இயைந்ததன் வண்டி<br/>
அமர்த்தினன் தனதுதோ லாசனத் தவளை<br/>
வண்டியின் அடியில் வைத்தனன் அவளை.<br/>
சவுக்கினால் பரியைச் சாடினான் ஓங்கி<br/>
சாட்டை சுழற்றிச் சாற்றிநன் கறைந்தான்<br/>
அவனது பயணம் அவ்வா றெழுந்தது<br/>
புறப்படும் போதே புகன்றனன் இவ்விதம்:       210<br/>
"ஒருக்கால்(உம்) வேண்டாம் ஓ,இள மடவீர்!<br/>
நடந்த கதையினை நவிலவும் வேண்டாம்<br/>
மற்றுநான் இங்கே வந்தது பற்றியும்<br/>
செல்வியைக் கடத்திச் சென்றது பற்றியும்.<br/>
பகருமிம் மொழிக்குப் பணியா விடிலே<br/>
கொடிய சம்பவம் கூடுமுங் களுக்கு<br/>
பாடுவேன் போர்க்களம் படரநும் துணைவர்<br/>
பாடுவேன் வாளிற் படநும் இளைஞர்<br/>
என்றுமே அவர்தம் செய்திகள் கேட்கீர்<br/>
வாழ்நாள் என்றுமே மற்றவர் காணீர்           220<br/>
பாதையில் அவர்கள் படர்ந்துசெல் வதையும்<br/>
வண்டியிற் செல்வதும் வயலிடைக் காணீர்."<br/>
<br/>
மெய்குயி லிக்கி மேல்முறை யிட்டாள்<br/>
தீவின் மலரவள் தேம்பி அழுதாள்:<br/>
"இங்கிருந் தென்னை ஏகிட விடுவாய்<br/>
பிள்ளை சுதந்திரம் பெறவிடு விப்பாய்<br/>
திரும்பியே வீடு சென்றிட விடுவாய்<br/>
அழுது புலம்பும் அன்னையின் அருகில்,<br/>
எனைச்சுதந் திரமாய் ஏக விடாயேல்<br/>
வீட்டுக்குச் செல்ல விடாதுபோ னாலோ         230<br/>
இன்னும் சோதரர் இருக்கிறார் ஐவர்<br/>
எழுவர் மாமனின் மக்கள் இருக்கிறார்<br/>
முயலைத் தொடர்ந்து முன்னோடி வருவர்<br/>
கன்னியின் தலையைக் காத்திட வருவர்."<br/>
<br/>
அவட்கு விடுதலை அமையா நிலையில்<br/>
கண்மடை திறந்து கண்ணீர் பெருக்கினள்<br/>
உரைத்தாள் ஒருசொல் உரைத்தாள் இவ்விதம்:<br/>
"பேதைநான் வீணாய்ப் பிறந்தேன் உலகில்<br/>
வீணாய்ப் பிறந்தேன் வீணாய் வளர்ந்தேன்<br/>
வாழ்நாள் முழுக்க வாழ்ந்தேன் வீணாய்         240<br/>
பெறுமதி யற்ற பிறன்கைப் பட்டேன்<br/>
மதிப்பெது மில்லா மனிதனைச் சேர்ந்தேன்<br/>
போரிடும் ஒருவன் புறம்வந் தணைந்தேன்<br/>
ஓய்விலாப் போர்செயும் ஒருவனைச் சார்ந்தேன்."<br/>
<br/>
குறும்பன் லெம்மின் கைனன் கூறினன்<br/>
எழில்மிகு தூர நெஞ்சினன் இயம்பினன்:<br/>
"கண்ணே, குயிலி(க்கி), கனிவன் புளமே!<br/>
எனது சிறிய இனியநற் பழமே!<br/>
எதற்கும் துன்பம் இவ்வா றுறாதே<br/>
உனைநான் வருத்தேன் ஒருபொழு தேனும்    250<br/>
அணைப்பினில் இருப்பாய் அடி,நான் உண்கையில்,<br/>
கரங்களில் இருப்பாய் கனி,நான் நடக்கையில்,<br/>
அருகினில் இருப்பாய் அயல்நான் நிற்கையில்,<br/>
பக்கத் திருப்பாய் படுக்கும் பொழுதே.<br/>
<br/>
எனவே நீயும் எதற்கு வருந்தல்?<br/>
நெடுமூச் செறியும் நீள்துயர் எதற்கு?<br/>
இதற்கா வருந்தி இடர்நீ படுகிறாய்<br/>
இதற்கா நெடுமூச் செறிந்து அழுகிறாய்<br/>
பஞ்சம் பசுக்கள், பஞ்சம் ரொட்டி,<br/>
எல்லாம் குறைவு என்றே எண்ணமா?       260<br/>
<br/>
எதற்கும் வருந்தல் இப்போ வேண்டாம்<br/>
பசுக்களும் என்னிடம் பலப்பல உண்டு<br/>
கறக்கும் பசுக்களும் கணக்கிலா துள்ளன<br/>
முதலில் சதுப்பு நிலத்து **'மூ ரிக்கி'<br/>
அடுத்துக் குன்றில் அலையு(ம்) **'மன் ஸிக்கி'<br/>
**'புவோலுக் கா'எரி காட்டின்மூன் றாவது<br/>
உண்ணா மலேஅவை உரமாய் உள்ளன<br/>
கவனிப் பின்றியே கனசிறப் புற்றன;<br/>
மாலையில் கட்டி வைப்பது மில்லை<br/>
காலையில் அவிழ்த்துக் கலைப்பது மில்லை          270<br/>
அவைக்கு வைக்கோல் அளிப்பது மில்லை<br/>
உப்பில் உணவில் பஞ்சமொன் றில்லை.<br/>
<br/>
அல்லது இதற்கா உள்வருந் துகிறாய்?<br/>
நெடுமூச் சிதற்கா நீயெறி கின்றாய்?<br/>
உயர்உற வினர்எனக் குற்றிலர் என்றா?<br/>
எனக்குச் சிறந்தவீ டில்லையே என்றா?<br/>
<br/>
உயருற வினரெனக் குற்றிலர் எனினும்<br/>
எனக்குச் சிறந்தவீ டில்லையே எனினும்<br/>
என்னிட முளதொரு இகல்மகத் துவவாள்<br/>
ஒளிவிடும் அலகொடு ஒருவாள் உண்டு         280<br/>
அதுவே எனக்கு அதியுயர் உறவு<br/>
அதுவே எனக்கு ஆம்சீர்க் குடும்பம்<br/>
அலகைகள் அமைத்து அருளிய வாளது<br/>
கடவுளர் தீட்டிக் கைத்தரும் வாளது<br/>
எனது உறவினை இவ்வா றுயர்த்தினேன்<br/>
என்குடும் பத்தை இயல்சிறப் பாக்கினேன்<br/>
கூர்மை மிக்கஅக் கொடுவாள் அதனால்<br/>
அலகுமின் எறிக்கும் அந்தவாள் அதனால்."<br/>
<br/>
பேதைப் பெண்ணாள் பெருமூச் செறிந்தாள்<br/>
இந்தச் சொற்களில் இயம்பினள் அவளே:       290<br/>
"ஓகோ, அஹ்தி, லெம்பியின் புதல்வா!<br/>
ஒருபெண் என்போல் உனக்குவேண் டுமெனின்<br/>
துணைவாழ் நாளெலாம் தொடரவேண் டுமெனின்<br/>
கோழிஉன் அணைப்பில் கொள்ளவேண் டுமெனின்<br/>
அகலா நிரந்தர ஆணையொன் றுரைப்பாய்<br/>
போருக்கு இனிமேல் போகேன் என்று<br/>
பொன்பெற நேரினும் போகேன் என்று<br/>
வெள்ளியின் ஆசையால் விலகேன் என்று."<br/>
<br/>
குறும்பன் லெம்மின் கைனன் அதன்பின்<br/>
இந்தச் சொற்களில் இயம்பினன் அவனே:       300<br/>
"அழியாச் சத்தியம் அளிக்கிறேன் நான்இதோ<br/>
போருக்கு இனிமேல் போகவே மாட்டேன்<br/>
பொன்தேவைப் படினும் போகவே மாட்டேன்<br/>
வெள்ளியை விரும்பியும் விலகவே மாட்டேன்;<br/>
நீயொரு சத்தியம் நிகழ்த்துவாய் இப்போ<br/>
போகாய் உன்ஊர்ப் புறம்நீ என்று<br/>
விருப்புடன் துள்ளி விளையாட் டயர<br/>
ஆசையாய் நடனம் ஆடிக் களித்திட."<br/>
<br/>
அப்போ(து) இருவரும் அளித்தனர் சத்தியம்<br/>
ஒப்பந்தம் என்றும் உரைத்தனர் நிலைபெற           310<br/>
எனைவரும் உணர்ந்திடும் இறைவனின் முன்நிலை<br/>
சர்வவல் லோனது தண்முகத் தின்கீழ்<br/>
போகேன் அஹ்தி போருக்கு என்று<br/>
குயிலிக்கி ஊர்ப்புறம் குறுகேன் என்று.<br/>
<br/>
குறும்பன் லெம்மின் கைனன் பின்னர்<br/>
ஓங்கி அடித்தான் உறுபரி சவுக்கால்<br/>
பொலிப்பரி யதனைப் புடைத்தான் சவுக்கால்<br/>
இந்தச் சொற்களில் இயம்பினன் அவனே:<br/>
"தீவின்புற் றிடரே, செலவிடை பெறுகிறேன்,<br/>
ஊசிமர வேரே, உயர்தா ரடியே,     320<br/>
நற்கோ டையில்நான் நடந்த தடங்களில்<br/>
குளிர்கா லத்துயான் உலாவிய இடங்களில்<br/>
மேகமூ டிராநட மாடிய விடங்களில்<br/>
சீறிய காற்றிலே போயொதுங் கிடங்களில்<br/>
இக்கான் கோழியை இனிதுதே டுகையிலே<br/>
இந்தவாத் தினைத்துரத் திட்டநே ரத்திலே."<br/>
<br/>
பயணம் தொடர்ந்து பாங்காய் நடந்தது<br/>
வீடு கண்ணில் விரைந்து தெரிந்தது<br/>
இந்தச் சொற்களில் இயம்பினள் அரிவை<br/>
இயம்பினள் அவளே இயம்பினள் இவ்விதம்:   330<br/>
"அங்கோர் வசிப்பிடம் அதோ தெரிகிறது<br/>
சிறிதாய் வறிதாய்த் தெரிகின் றதது<br/>
அந்தக் குடிசை ஆருக் குரியது<br/>
உரியது யார்க்கப் பொலிவிலா இல்லம்?"<br/>
<br/>
குறும்பன் லெம்மின் கைனன் அவனே<br/>
உரைத்தான் ஒருசொல் உரைத்தான் இவ்விதம்:<br/>
"வசிப்பிடம் பற்றி வருந்தவும் வேண்டாம்<br/>
குடிசைக் காய்ப்பெரு மூச்சதும் வேண்டாம்<br/>
வேறு வசிப்பிடம் விரைந்துகட் டப்படும்<br/>
மிகவும் சிறந்தவை அவைநிறு வப்படும்   340<br/>
பலமிகச் சிறந்த பலகை யவற்றால்<br/>
சிறப்பு மிகுந்த மரங்கள் அவற்றினால்."<br/>
<br/>
குறும்பன் லெம்மின் கைனன் பின்னர்<br/>
விரைந்து வந்து வீட்டை அடைந்தான்<br/>
அருமை அன்னை அருகை அடைந்தான்<br/>
மதிப்புடைப் பெற்றவர் வயமருங் கணைந்தான்<br/>
இந்தச் சொற்களில் இயம்பினள் அன்னை<br/>
உரைத்தாள் ஒருசொல் உரைத்தாள் இவ்விதம்:<br/>
"காணவே யிலையுனைக் கனநாள் மகனே,<br/>
வெகுநாள் அந்நிய நாட்டில்வே றிருந்தாய்."        350<br/>
<br/>
குறும்பன் லெம்மின் கைனன் கூறினன்<br/>
உரைத்தான் ஒருசொல் உரைத்தான் இவ்விதம்:<br/>
"அவமா னம்அவ் வரிவையர்க் கமைத்தேன்<br/>
பதிலடி தூய பாவையர்க் களித்தேன்<br/>
பார்த்தெனை அவர்கள் பழித்ததற் காக<br/>
நன்கெனை அவர்கள் நகைத்ததற் காக;<br/>
வண்டியில் சிறந்ததோர் வனிதையைக் கொணர்ந்தேன்<br/>
அவள்தோ லிருக்கையில் அமரவைத் திட்டேன்<br/>
வண்டிப் பீடம் வைத்தேன் அவளை<br/>
தூயகம் பளியில் சுற்றி யெடுத்தேன்    360<br/>
கோதையர் நகைக்குக் கொடுத்தேன் பதிலடி<br/>
ஏந்திழை யாரின் ஏளன உரைக்கு.<br/>
<br/>
அன்னையே, தாயே, எனைச்சுமந் தவளே!<br/>
என்னுடை அம்மா, எனைவளர்த் தவளே!<br/>
எதற்கே கினனோ அதனைப் பெற்றேன்<br/>
தேடிய தெதுவோ நாடியஃ துற்றேன்;<br/>
சிறந்ததோர் மெத்தையைத் தெரிந்து விரிப்பாய்<br/>
தருவாய் மென்மைத் தலையணை யினிதே<br/>
சொந்தஎன் நாட்டில் சுகத்துடன் படுக்க<br/>
என்னுயிர்க் கினிய இளமைப் பெண்ணுடன்."          370<br/>
<br/>
இந்தச் சொற்களில் இயம்பினள் அன்னை<br/>
உரைத்தே அவள்தான் உரைசெய லாயினள்:<br/>
"இறைவனே, உனக்கு இயம்பினேன் நன்றி,<br/>
கர்த்தனே, நின்புகழ் கனிந்தே இசைத்தேன்,<br/>
எனக்கொரு மருமகள் ஈந்ததற் காக<br/>
நல்லதீ ஊத நல்லவள் ஒருத்தியை<br/>
துணிநெய்யச் சிறந்த துடியிடை ஒருத்தியை<br/>
நல்லுடை பின்ன வல்லவள் ஒருத்தியை<br/>
துணிமணி தோய்த்துப் பணிசெயு மொருத்தியை<br/>
துணிமணி வெளுக்கத் துணைதந் ததற்காய்.           380<br/>
<br/>
நீபெற்ற பேற்றை நினைத்துநீ நன்றிசொல்<br/>
நல்லதே பெற்றாய் நல்லதே யடைந்தாய்<br/>
நல்லதைக் கர்த்தர் நயந்துதந் ததற்காய்<br/>
அருங்கரு ணைக் கடல் அளித்தநன் மைக்கு.<br/>
பனித்திண்மப் **பறவை பரிசுத்த மானது<br/>
அதனிலும் தூய்மை அரியஉன் துணைவி<br/>
நுவல்கடல் அலையும் நுரையே வெண்மை <br/>
அதனிலும் வெண்மைநீ அரிதுபெற் றவளாம்<br/>
கடலிடை வாத்து கவின்வனப் புடையது<br/>
அதனிலும் வனப்புநீ அரிதுகொணர்ந் தவள்          390<br/>
உயர்வான் தாரகை ஒளிமய மானது<br/>
அதனிலும் ஒளிர்பவள் அரியஉன் மணப்பெண்.<br/>
<br/>
கூடத்தின் தரையைக் கூட்டி **அகற்று<br/>
பயன்மிகு பெரிய பலகணி கொணர்வாய்<br/>
பொற்சுவ ரெல்லாம் புதிதாய் நிறுத்து<br/>
வசிப்பிட மனைத்தையும் மாற்று சிறப்புற<br/>
கட்டு கூடங்கள் கடிமனைக் கெதிரே<br/>
பூட்டு கூடத்தில் புதிய கதவுகள்<br/>
இளம்பெண் ஒருத்தியை இன்றுநீ பெற்றதால்<br/>
நேர்எழில் பெண்ணை நீபார்த் ததனால்          400<br/>
உன்னிலும் மேலாம் உயர்சிறப் பொருத்தியை<br/>
உன்னினத் தோரிலும் உயர்ந்தவள் ஒருத்தியை."<br/>
<br/>
<hr/><br/>
<a name="Song12"><h3>பாடல் 12 - சத்தியம் தவறுதல் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1 - 128 : குயிலிக்கி சத்தியத்தை மறந்து கிராமத்துக்குப் போகிறாள்.  
அதனால் சினமடைந்த லெம்மின்கைனன் அவளை விலக்கிவிட்டு வடபகுதி மங்கையிடம்  
புறப்படுகிறான்.<br/>
<br/>
அடிகள் 129 - 212 : லெம்மின்கைனனின் தாய் அவன் அங்கே கொல்லப்படலாம் என்று  
தடுக்கிறாள். தலை வாரிக் கொண்டிருந்த லெம்மின்கைனன் தனக்கு கெடுதி நேர்ந்தால்  
அந்தச் சீப்பில் இருந்து இரத்தம் பெருகும் என்று உரைக்கிறான்.<br/>
<br/>
அடிகள் 213 - 504 : அவன் புறப்பட்டு வட நாட்டுக்கு வருகிறான். அங்கே மந்திரப் பாடலைப்  
பாடி எல்லா அறிஞர்களையும் வீட்டிலிருந்து வெளியேற்றுகிறான், ஒரேயொரு கொடிய  
இடையனைத் தவிர.<br/>
<br/>
<hr/>
<br/>
அதன்பின் அஹ்தி லெம்மின் கைனன்<br/>
அவன்தான் அழகிய தூர நாட்டினன்<br/>
எல்லாக் காலமும் இனிதே வாழ்ந்தான்<br/>
இளமைப் பருவ ஏந்திழை தன்னுடன்;<br/>
போருக் கேயவன் போனதும் இல்லை<br/>
குயிலிக்கி கிராமம் குறுகவு மில்லை.<br/>
<br/>
போயின பலநாள் புலர்ந்தது ஒருநாள்<br/>
காலைகள் கழிந்தொரு காலையும் வந்தது<br/>
அவன்தான் அஹ்தி லெம்மின் கைனன்<br/>
மீன்சினைக் கின்றதோர் வியனிட மடைந்தான்       10<br/>
மாலையில் வீடு வந்தனன் இல்லை<br/>
அடுத்தநாள் இரவும் அவன்இல் வந்திலன்<br/>
குயிலிக்கி அதனால் குறுகினள் கிராமம்<br/>
அங்குள மகளிரோ டாடிடப் போனாள்.<br/>
<br/>
இந்தச் செய்தியை எவர்கொண் டேகுவர்<br/>
இப்புதி னத்தை எவர்போய்ச் சொல்வார்?<br/>
அஹ்தியின் சகோதரி அவள்*ஐ னிக்கி<br/>
செய்தியை அவளே தெரிந்தெடுத் தேகினள்.<br/>
செய்தியைச் சுமந்து சென்றாள் அவளே:<br/>
"அன்பே, அஹ்தி, அரியஎன் சோதரா,    20<br/>
குயிலிக்கி எழுந்து குறுகினள் கிராமம்<br/>
அந்நியர் வாயில்போய் அடைந்தனள் அவளே<br/>
சென்றனள் கிராமப் பெண்டிரோ டாட<br/>
நறுங்குழ லாருடன் நடமிடச் சென்றாள்."<br/>
<br/>
அஹ்திப் பையன் அவன்நிக ரில்லான்<br/>
அவன்தான் குறும்பன் லெம்மின் கைனன்<br/>
கோபம் கொண்டான் குரோதம் கொண்டான்<br/>
நீண்ட நேரமாய் நெடுஞ்சினங் கொண்டான்<br/>
இந்தச் சொற்களில் இயம்பினன் அவனே<br/>
"ஓ,என் அன்னையே, உயர்வய தினளே!     30<br/>
என்மே லாடையை எடுத்துநீ கழுவினால்<br/>
கறுத்தப் பாம்பின் கடுங்கொடு நஞ்சிலே,<br/>
உடன்அதை விரைவாய் உலரப் பண்ணினால்,<br/>
போருக்கு நானும் புறப்பட் டிடுவேன்<br/>
வடபால் இளைஞர் வளர்தீத் தடத்தே<br/>
லாப்பு மைந்தர் இருப்பிடம் அதற்கு<br/>
குயிலிக்கி கிராமம் குறுகியே விட்டாள்<br/>
அந்நியர் வாயிலை அடைந்தே விட்டாள்<br/>
அந்தப் பெண்களோ டவள்விளை யாட<br/>
நறுங்குழ லாருடன் நடனமா டற்கு."        40<br/>
<br/>
குயிலிக்கி இப்போ கூறினள் ஆமாம்<br/>
முதலில் பெண்ணவள் மொழியமுன் வந்தாள்:<br/>
"அன்பே, இனியஎன் அஹ்தியே, கேளாய்!<br/>
போருக்கு நீயும் புறப்பட வேண்டாம்<br/>
துயிலும் பொழுது தோன்றிய தோர்கனா<br/>
அமைதியாய் உறங்கும் அப்போ கண்டேன்:<br/>
உலைக்களம் போல ஒருநெருப் பெழுந்தது<br/>
சுவாலையாய் எழுந்து சுடர்விட் டெரிந்தது<br/>
சாளரத் தின்கீழ் சரியாய் வந்தது<br/>
பின்சுவர்ப் பக்கமாய்ப் பெரிதாய்ச் சென்றது         50<br/>
உடன்சுழன் றங்கிருந் துள்ளே நுழைந்தது<br/>
உக்கிரம் கொண்டது உயர்நீர் வீழ்ச்சிபோல்<br/>
தரையிலே இருந்து தாவிக் கூரை<br/>
பலகணி பலகணி பரவிச் சென்றது."<br/>
<br/>
குறும்பன் லெம்மின் கைனன் அதன்பின்<br/>
இந்தச் சொற்களில் இயம்பினன் அவனே:<br/>
"பெண்களின் கனவைநான் நம்புவ தில்லை<br/>
மனைவியர் சத்திய வாக்கும்நான் நம்பேன்<br/>
அன்னையே, தாயே, எனைச் சுமந்தவளே!<br/>
எனதுபோ ராடையை இங்கே கொணர்க!    60<br/>
எனதுபோ ருடைகளை ஏந்திவந் திடுக!<br/>
உள்ளுணர் வென்னுள் ஓ,விழிக் கின்றது<br/>
போருக் கானதாம் **பானம் பருக<br/>
போருக் குரியநற் புதுநறை நுகர."<br/>
<br/>
இவ்வா றப்போ தியம்பினள் அன்னை:<br/>
"ஓ,என் அஹ்தி, உயர்ந்தஎன் மகனே!<br/>
போருக்கு நீயும் புறப்பட வேண்டாம்!<br/>
பானம்எம் வீட்டில் பருகிடற் குளது<br/>
**மரப்பீப் பாக்களில் மதுமிக வுளது<br/>
சிந்துர மரத்தில் செய்தமூ டியின்பின்;   70<br/>
உனக்கு அருந்தயான் உடனே கொணர்வேன்<br/>
வரும்நாள் முழுக்க மனம்போல் அருந்தலாம்."<br/>
<br/>
குறும்பன் லெம்மின் கைனன் கூறினன்:<br/>
"வேண்டேன் வடித்த வீட்டுப் பானம்<br/>
அதற்குமுன் பாக ஆற்றுநீர் குடிப்பேன்<br/>
வலிக்கும் சுக்கான் வல்லல கேந்தி;<br/>
ஏந்துமந் நீரெனக் கினிமையா யிருக்கும்<br/>
இல்லிலே வடித்த இனியபா னத்திலும்,<br/>
எனதுபோ ராடையை இங்கே கொணர்வாய்!<br/>
எனதுபோ ருடைகளை ஏந்திவந் திடுக!     80<br/>
வடபால் நிலத்து வசிப்பிடம் போகிறேன்<br/>
லாப்பு மைந்தரின் இருப்பிடம் போகிறேன்<br/>
பெரும்பொன் கேட்டுப் பெறற்குப் போகிறேன்<br/>
வெள்ளி கோரிமிகப் பெறப் போகிறேன்."<br/>
<br/>
கூறினள் லெம்மின் கைனன் அன்னை:<br/>
"ஓ,என் அஹ்தி, உயர்ந்தஎன் மகனே!<br/>
இல்லிலே நிறைய நல்லபொன் உளது<br/>
வெள்ளியும் கூடம் மிகநிறைந் துளது<br/>
சரியாய் நேற்றுஇச் சம்பவம் நடந்தது<br/>
வைகறைப் பொழுதும் மலர்ந்திடும் நேரம்   90<br/>
விரியன் வயல்களை அடிமை உழுதனன்<br/>
இகல்அரா நிறைந்த இடத்தைப் புரட்டினன்<br/>
உழுமுனை பெட்டக மூடியொன் றுயர்த்த <br/>
உழுமுனைப் பின்புறம் ஒரு**கா சிருந்தது<br/>
நுழைந்துள் இருந்தவை நூறு நூறாகும்<br/>
அதிற்புக் கிருந்தவை ஆயிர மாயிரம்<br/>
பெட்டகம் களஞ்சியப் பெரும்அறைக் கொணர்ந்து<br/>
அறையின் மேல்தட் டதனைவைத் திட்டேன்.<br/>
<br/>
குறும்பன் லெம்மின் கைனன் கூறினன்:<br/>
"வீட்டுச் செல்வம் வேண்டேன் எதுவும்      100<br/>
போருக்குச் சென்றொரு **மார்க்குப் பெறினும்<br/>
அதையே சிறந்ததாய் அகம்நான் கருதுவன்<br/>
இல்லிலே உள்ள எல்லாப் பொன்னிலும்<br/>
உழுமுனை தூக்கிய உயர்வெள் ளியிலும்;<br/>
எனதுபோ ராடையை இங்கே கொணர்வாய்!<br/>
எனதுபோ ருடைகளை ஏந்திவந் திடுக!<br/>
போகிறேன் வடபால் நிலம்போ ருக்கு<br/>
லாப்பின் மைந்தரோ டேகிறேன் போர்க்கு.<br/>
உள்ளுணர் வென்னுள் உடன்விழிக் கிறது<br/>
எண்ணம் உயிர்பெற் றெழுகின் றனஆம்      110<br/>
என்செவி தாமாய் இதமுறக் கேட்க<br/>
என்விழி தாமாய் இனிமையாய்ப் பார்க்க<br/>
ஒருபெண் வடக்கிலே உள்ளனள் என்பதை<br/>
இருண்ட பூமியில் ஏந்திழை உள்ளதை<br/>
மணாளர் தம்மையே வரித்திடா மங்கை<br/>
அரியநற் கணவரை அடைந்திலா நங்கை."<br/>
<br/>
கூறினள் லெம்மின் கைனனின் அன்னை:<br/>
"ஓ,என் அஹ்தி, உயர்ந்தஎன் மகனே!<br/>
இல்லில் குயிலி(க்கி) இருக்கிறாள் உனக்கு<br/>
உயர்குடிப் பிறந்த உத்தம மனையாள்;     120<br/>
இரண்டு பெண்கள் இருப்பது கொடுமை<br/>
மனிதன் ஒருவனின் மலர்மஞ் சத்தே."<br/>
<br/>
குறும்பன் லெம்மின் கைனன் கூறினன்:<br/>
"குயிலிக்கி என்பவள் குறுகுவோள் கிராமம்<br/>
ஆட்டம் அனைத்திலும் அவள்கலந் திடட்டும்<br/>
பலவீட் டினிலும் படுத்தெழுந் திடட்டும்<br/>
ஊர்ப்பெண் களையெலாம் உவகையூட் டட்டும்<br/>
நளிர்குழ லாருடன் நடனமா டட்டும்."<br/>
<br/>
தாயும் அவனைத் தடுக்க முயன்றாள்<br/>
எச்சரித் தனளவ் வெழில்முது மாது :     130<br/>
"ஆயினும் வேண்டாம் அரியஎன் மகனே,<br/>
வடபால் நிலத்து வசிப்பிடம் போவது<br/>
மந்திர சக்தியின் வளரறி வின்றி<br/>
அறிவுடன் ஆழ்ந்த ஆற்றல்இல் லாமல்<br/>
வடபால் இளைஞரின் வளர்தீத் தடத்தில்<br/>
லாப்பு மைந்தரின் இருப்பிடம் நோக்கி!<br/>
லாப்பியர் மந்திரப் பாடலை இசைப்பர்<br/>
அங்கே *துர்யா ஆடவர் திணிப்பர்<br/>
உன்வாய் கரியிலும் உன்தலை சேற்றிலும்,<br/>
முன்கரம் புழுதியிலும் முழுதும் அமுக்குவர்    140<br/>
புதைப்பர் உன்முட்டியைப் புணர்சுடு சாம்பலில்<br/>
எரிந்தெழும் அடுப்பின் இயல்கல் நடுவில்."<br/>
<br/>
லெம்மின் கைனன் அப்போ தியம்பினன்:<br/>
"மந்திர காரர்கள் மாயம்முன் செய்தனர்<br/>
மாயம் செய்தனர் **வல்அராச் சபித்தன<br/>
லாப்பியர் மூவர் என்னுடன் மோதினர்<br/>
கோடை காலக் குளிர்இர வொன்றில்<br/>
நிர்வாண மாயொரு நெடும்பா றையிலே<br/>
ஆடையும் இடுப்புப் பட்டியும் அகன்று<br/>
என்னுடல் சிறுதுணி இல்லா நிலையில்;    150<br/>
இதுதான் அவர்கள் என்னிடம் பெற்றது<br/>
இழிந்த மனிதர் இதுதான் பெற்றனர்<br/>
பாறையில் மோதிய கோடரி போல<br/>
குன்றிலே பாய்ந்த நுண்துளைக் **கோல்போல்<br/>
பனித்திடர் வழுக்கிய தனிமரக் கட்டைபோல்<br/>
வெற்று வீட்டில் விளைமர ணம்போல்.<br/>
<br/>
ஒருவழி நிலைமை உறுமச் சுறுத்தலாய்<br/>
வேறு விதமதாய் மாறியே வந்தது,<br/>
எனைவென் றிடற்கே எலாம்முயன் றார்கள்<br/>
அமிழ்த்தி விடுவதாய் அச்சுறுத் திட்டனர்  160<br/>
சதுப்பு நிலமதன் தனிநடை பாதையாய்<br/>
அழுக்கு நிலத்திலே குறுக்குப் பலகையாய்<br/>
செய்யஎன் தாடையைச் சேற்றிலே தாழ்த்தி<br/>
அழுக்கிலே தாடியை அமிழ்த்தவும் நினைத்தனர்<br/>
ஆயினும் நானொரு அத்தகு மனிதனே<br/>
அஞ்சிட வில்லைநான் அதற்கெலாம் பெரிதாய்<br/>
மாறினேன் நானொரு மந்திர வாதியாய்<br/>
அறிந்தவன் ஆயினேன் அரியமந் திரங்கள்<br/>
கணையுடன் பாடினேன் சூனியக் காரரை<br/>
எய்யவந் தோரை எறிபடைக் கலத்தொடும்  170<br/>
எதிர்மா யாவிகள் இரும்புவா ளுடனும்<br/>
உயர்அறி வுடையரை உருக்குடன் சேர்த்தும்<br/>
வீழ்த்தினேன் பயங்கர வீழ்ச்சியாம் துவோனி<br/>
திரண்ட கொடிய திரைநுரை நடுவில்<br/>
உயரப் பாயும் உறுமரு விக்கீழ்<br/>
அனைத்திலும் கொடிய அடிநீர்ச் சுழியில்<br/>
மந்திர வாதிகள் அங்குதுஞ் சட்டும்<br/>
பொறாமைக் காரர்கள் போய்த் துயிலட்டும்<br/>
புற்கள் முளைத்து புறமெழும் வரைக்கும்<br/>
தொப்பியின் ஊடாய் தொடுந்தலை ஊடாய்  180<br/>
சூனியக் காரரின் தோள்மூட் டூடாய்<br/>
தோளின் தசையைத் துளைத்துக் கொண்டு,<br/>
சூனியக் காரர் தூங்கும் இடத்தில்<br/>
பொறாமை பிடித்தோர் போய்த்துயி லிடத்தில்."<br/>
<br/>
இன்னமும் அவனின் அன்னை தடுத்தாள்<br/>
லெம்மின் கைனன் நிகழ்த்தும் பயணம்<br/>
தாயவள் தடுத்தாள் தன்னுடை மகனை<br/>
மாது அந்த மனிதனைத் தடுத்தாள்:<br/>
"அங்கே செல்வதை அடியொடே நிறுத்து<br/>
குளிருடைக் கிராமக் கொடும்பகு திக்கு   190<br/>
இருள்நிறை வடபால் இயைநிலத் தாங்கே!<br/>
அழிவு நிச்சயம் அணுகிடும் உன்னை<br/>
எழுச்சிகொள் மகர்க்கு ஏற்படும் வீழ்ச்சி<br/>
துயரம் குறும்பன் லெ(ம்)மின்கை னற்கு;<br/>
நூறு வாயினால் நுவன்ற போதிலும்<br/>
நம்புதற் கில்லை நான்உனை இன்னும்<br/>
உனக்குள் மந்திரப் பாடகன் உறைந்திலன்<br/>
வடக்குமைந் தர்க்கு வருமீ டிணையாய்<br/>
நீஓர்ந்த தில்லை நெடிய*துர் யாமொழி<br/>
லாப்பியர் பாடலும் ஏதும்நீ அறிந்திலை."         200<br/>
<br/>
குறும்பன் லெம்மின் கைனன் அப்போது<br/>
அவன்தான் அழகிய தூர நெஞ்சினன்<br/>
வாரத் தொடங்கினன் வாகாய்த் தன்தலை<br/>
சீவத் தொடங்கினன் சீராய்த் தலைமயிர்<br/>
எடுத்துச் சுவரில் எறிந்தனன் சீப்பை<br/>
தூணில் எறிந்தனன் தொடுமயிர்க் **கோதியை<br/>
உரைத்தான் ஒருசொல் உரைத்தான் இவ்விதம்<br/>
உரைத்தே அவன்தான் உரைசெய லாயினன்:<br/>
"அப்போ லெ(ம்)மின்கை னனையழி வணுகும்<br/>
எழுச்சி மகற்கு வீழ்ச்சியேற் படுகையில்          210<br/>
மயிர்க்கோ தியினால் வழிந்திடும் குருதி<br/>
சீப்பினி லிருந்து செந்நீர் பெருகிடும்."<br/>
<br/>
குறும்பன் லெம்மின் கைனன் சென்றனன்<br/>
இருள்நிறை வடபால் இயைநிலத் தாங்கே<br/>
தாயார் அவனைத் தடுத்த போதிலும்<br/>
பெற்றவள் எச்சரித் திட்ட போதிலும்.<br/>
<br/>
இடுப்பில் பட்டியை இட்டுப் பூட்டினான்<br/>
இருப்பு மேலாடை எடுத்தே அணிந்தான்<br/>
கொளுக்கியை உருக்குப் பட்டியில் கொளுவினான்<br/>
இந்தச் சொற்களில் இயம்பினன் அவனே:    220<br/>
"ஆயுதம் மனிதருக் கானதோர் காப்பு<br/>
இரும்பு மேலாடை இதனிலும் காப்பு<br/>
உருக்குப் பட்டி உயர்ந்தது சக்தியில்<br/>
மந்திர வாதிகள் மத்தியில் அவர்க்கு<br/>
தீயோர் பற்றிச் சிறிதி(ல்)லைக் கவலை<br/>
அஞ்சுதல் நல்லவர் ஆயினும் இல்லை."<br/>
<br/>
கையிலே சொந்தக் கதிர்வாள் எடுத்தான்<br/>
தீயுமிழ் அலகைச் செங்கர மெடுத்தான்<br/>
அலகைகள் தட்டி அமைத்தநல் வாளது<br/>
தெய்வமே தீட்டித் திருத்திய வாளது     230<br/>
வாளைக் கட்டினான் வலியதன் பக்கம்<br/>
செருகினான் உறையுள் செருந்திறல் வாளை.<br/>
<br/>
இருப்பது கவனமாய் எங்கே மனிதன்?<br/>
காப்பது எங்கே கருமவீ ரன்த(ன்)னை?<br/>
இங்கே கவனமாய் இருந்தனன் கொஞ்சம்<br/>
தன்னை இங்கே தற்காப் பாக்கினன்:<br/>
உத்தரத் தின்கீழ் உயர்கடை வாயிலில்<br/>
வசிப்பிடம் அதனின் வருகடை நிலையில்<br/>
முன்றிலின் நல்வழி முன்தொடக் கத்தில்<br/>
இறுதி வரைக்கும் எழில்வாய் அனைத்திலும்.          240<br/>
<br/>
அங்ஙனம் மனிதன் அருங்காப் பியற்றினன்<br/>
பெண்கள் இனத்தின் பெரும்எதிர்ப் பெதிராய்<br/>
ஆயினம் காவல் அவைபலம் அல்ல<br/>
பயனுள தல்ல பாதுகாப் பணிகள்<br/>
தன்னை மீண்டும் தற்காப் பாக்கினன்<br/>
ஆண்கள் இனத்தின் அரும்எதிர்ப் பெதிராய்<br/>
இரண்டு வழிகள் இணைபிரி இடத்தில்<br/>
நீல மலையின் நீடுயர் உச்சியில்<br/>
நகர்ந்து திரிந்திடும் நளிர்சேற் றிடங்களில்<br/>
நீர்நிறைந் தோடும் நீரூற் றுக்களில்   250<br/>
வேகமாய்ப் பாயும் வியன்நீர் வீழ்ச்சியில்<br/>
பலமாய்ப் பெருகும் பல்நீர்ச் சுழிப்பினில்.<br/>
குறும்பன் லெம்மின் கைனன் அங்கே<br/>
இயம்பினன் அவனே இயம்பினன் இவ்விதம்:<br/>
"எழுவீர், புவியிருந் தெதிர்வாள் மனிதர்காள்!<br/>
வியன்நில வயதுகொள் வீரர்கள், எழுவீர்!<br/>
எழுவீர், கிணற்றிருந் திகல்வல் மறவர்காள்!<br/>
எழுவீர், ஆற்றிருந் திகல்வில் வீரர்காள்!<br/>
அடவியே, எழுகநின் ஆட்களோ டிங்கே!<br/>
வனங்க ளெலாநும் மக்கள் தம்முடன்,       260<br/>
மலைகளின் முதல்வ,நின் வன்சக் தியுடன்,<br/>
நீரின் சக்தியே, நின்பயங் கரத்துடன்,<br/>
நீரின் தலைவியே, நினது பலத்துடன்,<br/>
நீர்முதி யோளே, நினது வலியுடன்,<br/>
பாவையீர், ஒவ்வொரு பள்ளத் திருந்தும்,<br/>
எழில்உடை அணிந்தோர் இருஞ்சேற் றிருந்தும்,<br/>
ஒப்பிலா மனிதனின் உதவிக்கு வருக!<br/>
நற்புகழ் மனிதனின் நட்புக்கு வருக!<br/>
சூனியக் காரரின் சுடுகணை தவிர்க்க,<br/>
மந்திர வாதிகள் வல்லுருக் காயுதம்      270<br/>
இகல்மா யாவிகள் இரும்புக் கத்திகள்<br/>
வில்லவர் படைக்கலம் வல்லியக் கொழிய!<br/>
<br/>
இதுவும் போதா தின்னமு மென்றால்<br/>
இன்னும் ஒருவழி என்நினை வுள்ளது<br/>
நேர்மேற் பார்த்து மெடுமூச் செறிவேன்<br/>
அங்கே விண்ணுறை அருமுதல் வனுக்கு<br/>
எல்லா முகிலையும் இருந்தாள் வோற்கு<br/>
ஆவிநீ ரனைத்தின் அரசகா வலர்க்கு.<br/>
<br/>
ஓ,மானுட முதல்வனே, உயர்மா தெய்வமே!<br/>
வானகம் வதியும் மாமுது தந்தையே!      280<br/>
முகில்களின் ஊடாய் மொழிந்திடு வோனே!<br/>
வாயுவின் வழியாய் வாக்குரைப் பவனே!<br/>
தீயுமிழ் ஒருவாள் தேர்ந்தெனக் கருள்வாய்!<br/>
உமிழ்தீ வாளுறை ஒன்றினில் வைத்து<br/>
அதனால் தடைகளை அடியேன் நொறுக்குவேன்<br/>
அதனால் நானும் அழிவை அகற்றுவேன்<br/>
தொல்புவிச் சூனியக் காரரைப் புரட்டுவேன்<br/>
நீர்மா யாவியை நெடிததால் வெல்வேன்<br/>
எனக்கு முன்வந் தெதிர்த்திடும் பகைவரை<br/>
எனக்குப் பின்னே இருந்தெழும் தெவ்வரை    290<br/>
தலைக்கு மேலும் தழுவென் பக்கமும்<br/>
என்விலாப் பக்கம் இரண்டிலு மாக<br/>
அழிப்பேன் மாய ஆவிகள் அம்புடன்<br/>
இரும்புக் கத்தியோ டிகல்சூ னியரை<br/>
உருக்கா யுதத்துடன் உறுமாந் திரிகரை<br/>
தீயவல் மாந்தரைச் செறுமவர் வாளுடன்!"<br/>
<br/>
குறும்பன் லெம்மின் கைனன் பின்னர்<br/>
அவன்தான் அழகிய தூர நெஞ்சினன்<br/>
பற்றையில் நின்ற பரிதனை அழைத்தனன்<br/>
புல்லில் நின்றபொன் பிடர்மயிர்ப் புரவியை        300<br/>
அதன்பின் புரவிக் கணிகலன் பூட்டினன்<br/>
தீநிறக் குதிரையை ஏர்க்காற் பூட்டினன்<br/>
அவனே ஏறி அமர்ந்தனன் வண்டியில்<br/>
வண்டியில் ஏறி வசதியா யமர்ந்தனன்<br/>
சவுக்கைச் சுழற்றிச் சாடினன் பரியை<br/>
சாட்டையால் குதிரையை சாடியே ஏவினன்;<br/>
பரியும் பறந்தது பயணம் தொடர்ந்தது<br/>
வண்டியும் உருண்டது வழித்தொலை குறைந்தது<br/>
வெள்ளிமண் சிதறி வேகமாய்ப் பரவின<br/>
பொன்னிறப் புதர்கள் புத்தொலி யெழுப்பின.         310<br/>
<br/>
ஒருநாள் சென்றான் இருநாள் சென்றான்<br/>
மூன்றாம் நாளும் முன்விரைந் தேகினான்<br/>
மூன்றாவ தாக முகிழ்த்தஅந் நாளில்<br/>
அவன்ஒரு கிராமம் அடைந்திட லானான்.<br/>
<br/>
குறும்பன் லெம்மின் கைனன் பின்னர்<br/>
பாதையில் தனது பயணம் தொடர்ந்தான்<br/>
தொலையில் இருந்த தொடர்வழி ஒன்றின்<br/>
தூரத்தில் இருந்த வீடு ஒன்றுக்கு;<br/>
இல்லின் கூடத் திங்ஙனம் கேட்டனன்<br/>
கூரை மரப்பின் குறுகிநின் றுசாவினன்:   320<br/>
"இந்த வீட்டிலே எவரும் உளரோ<br/>
படியும்என் மார்புப் பட்டியை அவிழ்க்க<br/>
எனதேர்க் காலை இறக்கக் கீழே<br/>
கழுத்துப் பட்டியைக் கழற்றி விடற்கு?"<br/>
<br/>
பெருநிலத் திருந்தொரு பிள்ளை சொன்னது<br/>
பகுவாய்ப் புறத்தொரு பையன் இயம்பினன்:<br/>
"இந்தஇல் லத்தே எவருமே இல்லை<br/>
படியும்உன் மார்புப் பட்டியே அவிழ்க்க<br/>
உனதேர்க் காலை உடன்கீழ் இறக்க<br/>
கழுத்துப் பட்டியைக் கழற்றி விடற்கு."     330<br/>
<br/>
எதைத்தான் ஏற்றான் லெம்மின் கைனன்<br/>
சவுக்கைச் சுழற்றிச் சாடினன் பரியை<br/>
மணிமுனைச் சவுக்கால் வாகாய் அறைந்தான்<br/>
பாதையில் தனது பயணம் தொடர்ந்தான்<br/>
மத்தியில் இருந்த வழியொன் றினிலே<br/>
வீதி மத்தியில்  வீடொன் றுக்கு;<br/>
இல்லின் கூடத் திங்ஙனம் கேட்டான்<br/>
கூரை மரப்பின் குறுகிநின் றுசாவினன்:<br/>
"இந்த வீட்டில் எவரும் உளரோ<br/>
பரிக்கடி வாளம் பற்றிக் கழற்ற        340<br/>
படியும்என் மார்புப் பட்டியை அவிழ்க்க<br/>
கடிவாள வாரைக் கைப்பிடித் திழுக்க?"<br/>
<br/>
அடுப்புக் கல்லின் அருகிலோர் முதுமகள்<br/>
அடுப்பா சனத்தில் அமர்ந்தவள் அரற்றினாள்:<br/>
"ஆமாம், இந்த அகத்திலே உள்ளனர்<br/>
பரிக்கடி வாளம் பற்றிக் கழற்ற<br/>
படியும்உன் மார்புப் பட்டியை அவிழ்க்க<br/>
எடுத்துன் ஏர்க்கால் இறக்கக் கீழே<br/>
உளரப் பாஇங் உயர்பல **பதின்மர்<br/>
நூற்றுக் கணக்கிலும் ஏற்கலாம் விரும்பின்   350<br/>
பயண வண்டியும் பார்த்துனக் கருளுவர்<br/>
சவாரிக் குதிரையும் தந்தே உதவுவர்<br/>
உனது வீடுபோய் உறற்குக் கள்வனே<br/>
உனது நாடுபோய் உறற்குத் தீயோய்<br/>
உனதுதெச மானனின் உறைவிடத் துக்கு<br/>
உனதெச மானி உற்றுவா ழிடத்து<br/>
நின்சகோ தரனின் நீள்நுழை வாயில்<br/>
நின்சகோ தரியின் நெடும்இற் கூடம்<br/>
இந்தப் பகற்பொழு திதுமுடி தற்குள்<br/>
சூரியன் கீழே சோர்ந்துசாய் வதற்குள்."  360<br/>
<br/>
எதைத்தான் ஏற்றான் லெம்மின் கைனன்<br/>
உரைத்தான் ஒருசொல் உரைத்தான் இவ்விதம்:<br/>
**"சுடப்பட வேண்டியோள், தொல்கிழ விநீ!<br/>
நொருக்கவேண் டியது வளைந்தநின் தாடை."<br/>
அதன்பின் குதிரையை அவன்விரைந் தோட்டினன்<br/>
தொடர்ந்து செய்தனன் துணிந்துதன் பயணம்<br/>
அனைத்து வழியிலும் அதிஉயர் பாதையின்<br/>
உள்ளவீ டனைத்திலும் உயர்ந்தவீட் டுக்கு.<br/>
<br/>
குறும்பன் லெம்மின் கைனன் அதன்பின்<br/>
அந்த வீட்டின் அருகிற் சென்றதும்        370<br/>
இனிவரும் சொற்களில் இவ்விதம் சொன்னான்<br/>
இந்த மொழிகளில் இவ்விதம் மொழிந்தான்:<br/>
"பிசாசே, குரைக்கும் பெருவாய் மூடு!<br/>
நாயின் அலகை மூடிடு பேயே!<br/>
வாயின் முன்னொரு வன்தடை போடு<br/>
பற்களின் இடையிலோர் நற்பூட் டையிடு<br/>
அதன்வாய்ச் சத்தம் அற்றே இருக்க<br/>
அவ்வழி மனிதன் அகன்றுபோம் வரையில்."<br/>
<br/>
முற்றத் திவ்விதம் முன்வந் துற்றான்<br/>
சாட்டையால் நிலமிசைச் சாற்றினான் ஓங்கி        380<br/>
சாட்டையின் திசையிலோர் சார்புகார் எழுந்தது<br/>
புகாரின் நடுவொரு புதுச்சிறு மனிதன்<br/>
மார்புப் பட்டியை வந்தவிழ்த் தவனவன்<br/>
ஏர்க்கால் கீழே இறக்கியோன் அவனே.<br/>
<br/>
குறும்பன் லெம்மின் கைனன் பின்னர்<br/>
தனது செவிகளால் தானே கேட்டான்<br/>
ஒருவரும் அவனை உடன்கவ னித்திலர்<br/>
அவதா னிப்போர் ஆங்கெவ ரும்மிலர்;<br/>
வெளியே இருந்தவன் வியன்கவி கேட்டனன்<br/>
**பாசியில் இருந்து பலசொல் கேட்டனன்  390<br/>
கனசுவர் வழியாய்க் கலைஞர் இசையையும்<br/>
பலகணி வழியாய்ப் பாடலும் கேட்டனன்.<br/>
<br/>
அங்கிருந் தில்லுள் அவனும் பார்த்தனன்<br/>
இரகசிய மாக எட்டிப் பார்த்தனன்<br/>
அறையில் நிறைய அறிஞர் இருந்தனர்<br/>
பல்லா சனத்தும் பாடகர் இருந்தனர்<br/>
இருஞ்சுவர்ப் பக்கம் இசைவல் லார்கள்<br/>
கதவு வாயிலில் கனநுண் ஞானிகள்<br/>
வகுத்தபின் ஆசனம் மந்திர வாதிகள்<br/>
புகைபோக்கி மூலையில் சூனியக் காரர்கள்;         400<br/>
லாப்பின் பாடலை இசைத்தனர் அவர்கள்<br/>
பலபேய்க் கதைகளைப் பாடினர் அவர்கள்.<br/>
<br/>
குறும்பன் லெம்மின் கைனன் பின்னர்<br/>
வாய்த்ததன் உருவை மாற்ற எண்ணினன்<br/>
இன்னொரு வேடமாய்த் தன்னை மாற்றினன்<br/>
மூலையில் இருந்து முனைந்தறை சென்றான்<br/>
சுவர்இடுக் கிருந்து துணிந்துட் சென்றான்<br/>
இந்தச் சொற்களில் இயம்பினன் அவனே:<br/>
"முடிவிலே பாடல்கள் மூட்டும் இன்பமே<br/>
சிறப்பு வாய்நதவை சீர்க்குறுங் கவிகள்   410<br/>
நினைந்துதம் பாடலை நிறுத்துதல் நல்லது<br/>
நடுவில் புகுந்ததை நாம்தடுப் பதிலும்."<br/>
<br/>
அவளே வடநிலத் தலைவியப் போது<br/>
எழுந்து நடந்து எழில்தரை நின்று<br/>
அறையின் மத்திய அமைவிடம் மடைந்து<br/>
உரைத்தாள் ஒருசொல் உரைத்தாள் இவ்விதம்:<br/>
"இங்கே முன்பு இருந்தது ஒருநாய்<br/>
இரும்புச் சடையோ டெதிர்கொளும் நீசநாய்<br/>
இறைச்சியை அயின்று எலும்பைக் கடிப்பது<br/>
புதிதாய் வருவோர் குருதி குடிப்பது.     420<br/>
எவ்வகை மனித இனத்தினன் நீதான்<br/>
வீரனே யாயினும் எவ்வகை வீரன்<br/>
இவ்வறை யுள்ளே எளிதாய் நுழைந்தாய்<br/>
இவ்வில் உட்புறம் இனிதே வந்தாய்<br/>
கிளர்ந்தெழு நாயுனைக் கேட்கவு மில்லை<br/>
குரைக்கும் நாயுனைக் குறிகொள்ள வில்லை."<br/>
<br/>
குறும்பன் லெம்மின் கைனன் கூறினன்:<br/>
"உண்மையாய் நானிங் குற்றிட வில்லை<br/>
திறமையும் அற்றுத் திகழ்அறி வற்று<br/>
வீரமும் அற்று ஞானமும் அற்று           430<br/>
தந்தையின் மந்திர சக்தியு மற்று<br/>
பயந்தபெற் றோரின் பாதுகாப் பற்று<br/>
உங்கள் நாய்கள் உண்பதற் காக<br/>
குரைக்கும் நாய்கள் கிழிப்பதற் காக.<br/>
<br/>
எனது அன்னை என்னைக் கழுவினாள் <br/>
கழுவினள் சிறுவனாம் காலத் தினிலே<br/>
கோடை நிசியில் கூடுமுத் தடவை<br/>
இலையுதிர் காலத் திரவொன் பதுமுறை<br/>
அறிஞனாய் ஒவ்வொரு துறையிலும் ஆகென<br/>
சீர்த்தியோ டொவ்வொரு நாட்டிலும் திகழென       440<br/>
இருக்கஎன் வீட்டிலோர் இசைப்பா டகனாய்<br/>
சிறக்கநுண் அறிஞனாய்ச் சேர்பிற நாடெலாம்."<br/>
<br/>
குறும்பன் லெம்மின் கைனன் பின்னர்<br/>
அவன்தான் அழகிய தூர நெஞ்சினன்<br/>
மாறினான் மந்திர வாதியே யாக<br/>
பாடுவோன் ஆயினான் மந்திரப் பாடல்கள்<br/>
தீப்பொறி மேலுடைத் திகழ்மடிப் பெழுந்தது<br/>
அவனது கண்கள் அனலைச் சிந்தின<br/>
லெம்மின் கைனன் நின்றுபா டுகையில்<br/>
மந்திரம் செபிக்கையில் வருபாட் டிசைக்கையில்.     450<br/>
<br/>
வெகுதிறற் பாடகர் மீதே பாடினான்<br/>
படிமிகத் தாழ்ந்த பாடகர் ஆக்கினான்<br/>
அவர்களின் வாய்களில் அவன்கல் திணித்தான்<br/>
பக்கங் களிலெலாம் பாறையுண் டாக்கினான்<br/>
மிகுசிறப் புற்ற வியன்பா டகற்கு<br/>
தேர்ச்சிமிக் குயர்ந்து திகழ்கவி ஞர்க்கு.<br/>
<br/>
இவ்விதம் பாடினான் இத்தகு மனிதரை<br/>
ஒருவரை இங்கும் ஒருவரை அங்குமாய்<br/>
மரம் செடியற்ற மலட்டு நிலத்தே<br/>
உழப் படாவெற்று உலர்நிலத் துக்கு       460<br/>
மீன்களே யற்ற வெறும்நீர் நிலைக்கு<br/>
நன்னீர் **மீனினம் நாடாப் புலத்து<br/>
பயங்கர *உறுத்தியாப் படர்நீர் வீழ்ச்சியில்<br/>
இரைந்து விரையும் இகல்நீர்ச் சுழிகளில்<br/>
நுரைத்தெழும் நதியின் அடிப்பா றைகளில்<br/>
நீர்வீழ்ச் சிகளின் நேர்நடுக் குன்றில்<br/>
நெருப்பென எரிந்து நீறா வதற்கு<br/>
தீப்பொறி யாகிச் சிந்தியே குதற்கு.<br/>
குறும்பன் லெம்மின் கைனன் அங்கே<br/>
பாடினான் வாளுடைப் பலமுறு மனிதரை     470<br/>
பாடினான் படைக்கல முடையபல் வீரரை<br/>
பாடினான் இளைஞரைப் பாடினான் முதியரை<br/>
பாடினான் நடுவய துடையபன் மக்களை<br/>
ஒருவனை மட்டுமே உருத்தவன் பாடிலன்<br/>
அவனொரு கொடியவன் ஆநிரை மேய்ப்பவன்<br/>
பார்வையே அற்றவன் படுகிழ வயோதிபன்.<br/>
<br/>
*நனைந்த தொப்பியன் நன்னிரை மேய்ப்பவன்<br/>
இந்தச் சொற்களில் இயம்பினன் அவனே:<br/>
"லெம்பியின் மைந்தா நீ,ஓ, குறும்பா!<br/>
பாடினாய் இளைஞரைப் பாடினாய் முதியரை  480<br/>
பாடினாய் நடுவய துடையபன் மக்களை<br/>
என்னைச் சபித்து எதற்குப் பாடிலை?"<br/>
<br/>
குறும்பன் லெம்மின் கைனன் கூறினன்:<br/>
"உன்னைத் தொடாமல் ஒதுக்கிய திதற்கே<br/>
பார்க்கநீ இழிந்த பண்பினன் ஆனதால்,<br/>
கிளர்ந்துநான் தொடாமலே கீழ்மகன் ஆனவன்;<br/>
இளைஞன் ஆகநீ இருந்தவந் நாட்களில்<br/>
இடையர்க ளிடையோர் இழிந்தவ னாகினை<br/>
மாசுறுத் தினைநின் மாதா பிள்ளையை<br/>
உடன்பிறந் தவளின் உயர்கற் பழித்தனை    490<br/>
திகழ்பரி அனைத்தையும் சேர்த்தே அழித்தனை<br/>
குதிரைக் குட்டிகள் கொன்றே ஒழித்தனை<br/>
திறந்த சதுப்பில் சேர்தரை நடுவில்<br/>
சேற்று நீரோடும் திணிநிலப் பரப்பில்."<br/>
<br/>
நனைந்த தொப்பியன் நன்னிரை மேய்ப்பவன்<br/>
கோபம் கொண்டான் கொடுஞ்சின முற்றான்<br/>
கதவின் வாயில் கடந்தே சென்றான்<br/>
முற்றம் கடந்து முன்வய லடைந்தான்<br/>
துவோனலா நதியின் தொலைபார்த் தோடினான்<br/>
போனான் அருவியின் புனிதநீர்ச் சுழிக்கு          500<br/>
தூரநெஞ் சினனை தொடர்ந்தெதிர் பார்த்தான்<br/>
லெம்மின் கைனனை நெடிதுகாத் திருந்தான்<br/>
வடநா டிருந்து வழிதிரும் புகையில்<br/>
வீடு நோக்கி விரைந்தஅப் பாதையில்.<br/>
<br/>
<hr/><br/>
<a name="Song13"><h3>
பாடல் 13 - பிசாசின் காட்டெருது <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1 - 30 : லெம்மின்கைனன் வடபகுதித் தலைவியிடம் அவளுடைய மகளைத் 
தனக்கு மனைவியாக்கும்படி கேட்கிறான். வடபகுதித் தலைவி, பனிக்கட்டிச்  
சறுக்கணிகளில் சென்று பிசாசின் காட்டெருதைப் பிடித்தால் தனது மகளைத்  
தருவதாகக் கூறுகிறாள்.<br/>
<br/>
அடிகள் 31 - 270 : லெம்மின்கைனன் செருக்குடன் காட்டெருதைப் பிடிக்கப்  
புறப்படுகிறான். ஆனால் காட்டெருது தப்பிவிடுகிறது; அவனுடைய பனிக் காலணிகளும்  
ஈட்டியும் உடைகின்றன.<br/>
<br/>
<hr/>
<br/>
குறும்பன் லெம்மின் கைனன் பின்னர்<br/>
முதிய வடபால் முதல்விக் குரைத்தான்:<br/>
"தகுமுதி யவளே தருகநின் மகளிர்<br/>
இங்கே கொணர்கநின் எழில்மங் கையரை<br/>
அனைத்து அணங்கிலும் அதிசிறந் தவளை<br/>
அரிவையர் குழாத்தில் அதிஉயர்ந் தவளை!"<br/>
<br/>
அந்த வடநிலத் தலைவியப் போது<br/>
உரைத்தாள் ஒருசொல் உரைத்தாள் இவ்விதம்:<br/>
"தருவதற் கில்லை தகுமென் பெண்கள்<br/>
அளிப்பதற் கில்லை அரியஎன் மகளிர்   10<br/>
சிறந்தவ ளாயினும் சிறப்பிலள் ஆயினும்<br/>
உயர்ந்தவ ளாயினும் உயர்விலள் ஆயினும்<br/>
உனக்கேற் கனவே உள்ளாள் இல்லாள்<br/>
நிலைபெறும் மனையாள் நினக்குமுன் உள்ளாள்."<br/>
<br/>
குறும்பன் லெம்மின் கைனன் கூறினன்:<br/>
"பெயர்குயி லிக்கியைப் பிணைப்பேன் கிராமம்<br/>
படர்ஊர்க் கூடப் படிகளில் வைப்பேன்<br/>
வளர்வெளி அந்நிய வாயிலில் வைப்பேன்<br/>
இங்கே சிறந்தவோர் அணங்கினைப் பெறுவேன்<br/>
இப்பொழு துன்பெண் இங்கே கொணர்வாய்    20<br/>
எல்லாப் பெண்ணிலும் இயல்சிறப் பொருத்தியை<br/>
அனைத்து அணங்கிலும் அழகுறும் ஒருத்தியை!"<br/>
<br/>
வடநிலத் தலைவி வருமா றுரைத்தாள்:<br/>
"கொடுக்கவே மாட்டேன் கொணர்ந்தென் பெண்ணை<br/>
பெறுமதி யற்ற நரர்எவ ருக்கும்<br/>
வருபய னற்ற மானுடர் எவர்க்கும்.<br/>
ஆயினும் நீயென் அரிவையைக் கேட்கலாம்<br/>
தலையில்பூச் சூடிய தையலைக் கேட்கலாம்<br/>
பிசாசுகாட் டெருதைப் பிடித்தால் **சறுக்கி<br/>
பேயின் வயலின் பெருவெளிக் கப்பால்."          30<br/>
<br/>
குறும்பன் லெம்மின் கைனன் பின்னர்<br/>
தனது ஈட்டியில் முனைகள் பொருத்தினன்<br/>
குறுக்கு வில்லில் முறுக்குநாண் கட்டினன்<br/>
கணைகளின் தலைப்பில் கடுங்கூர் பூட்டினன்<br/>
இந்தச் சொற்களில் இயம்பினன் அவனே:<br/>
"இப்போ தீட்டியில் இகல்முனை பொருத்தினேன்<br/>
அம்புகள் அனைத்தும் ஆயத்த மாயின<br/>
குறுக்கு வில்லில் முறுக்குநாண் கட்டினேன்<br/>
உந்திச் சென்றிட இ(ல்)லைஇடச் **சறுக்கணி<br/>
வளமாய் முந்திட **வலதணி இலது."    40<br/>
<br/>
குறும்பன் லெம்மின் கைனன் அதன்பின்<br/>
சிந்தனை செய்தான் சீருற நினைத்தான்<br/>
எங்கே பெறலாம் எழிற்பனி மழைஅணி<br/>
சறுக்கும் பாதணி பெறப்படல் எங்ஙனம்?<br/>
<br/>
*கெளப்பியின் தோட்டக் கவின்இல் சென்றான்<br/>
*லூலிக்கி வேலைத் தளத்தினில் நின்றான்:<br/>
"வடநாட் டவரே, திடநுண் மதியரே!<br/>
எழிலுறும் கெளப்பியே, லாப்புலாந் தியரே!<br/>
பயனுள சறுக்கணி படைப்பீர் எனக்காய்,<br/>
அழகிய சறுக்கணி அமைப்பீர் சிறப்பாய்,         50<br/>
பேய்க் காட்டெருதைப் பிடித்திடச் செல்ல,<br/>
பிசாசின் வயலின் பெருவெளிக் கப்பால்."<br/>
<br/>
லூலிக்கி என்பவன் உரைத்தான் ஒருசொல்<br/>
நாவினால் கெளப்பி நவின்றான் இப்படி:<br/>
"லெம்மின் கைனனே நீவீண் போகிறாய்<br/>
பேய்க்காட் டெருதின் பெருவேட் டைக்கு<br/>
உழுத்த மரத்துண் டொன்றுதான் பெறுவாய்<br/>
அதுவும் துன்பம் அதிகம் பெற்றபின்."<br/>
<br/>
எதைத்தான் ஏற்றான் லெம்மின் கைனன்<br/>
இந்தச் சொற்களில் இயம்பினன் அவனே:           60<br/>
"செய்வாய் உந்திச் செல்ல இடதணி<br/>
வலதையும் செய்வாய் வலிதே முன்செல<br/>
எருத்து வேட்டைக் கிதோபுறப் பட்டேன்<br/>
பேயின் வயலின் பெருவெளிக் கப்பால்."<br/>
<br/>
திகழ்இடச் சறுக்கணி செ(ய்)யும்லூ லிக்கி<br/>
திடவலச் சறுக்கணி செய்யும் கெளப்பி<br/>
இலையுதிர் காலத் திடதணி செய்தான்<br/>
வளர்குளிர் காலம் வலதணி செய்தான்<br/>
**தண்டுகள் அணிக்குச் சமைத்தான் ஒருநாள்<br/>
தண்டுக்கு **வளையம் சமைத்தான் மறுநாள்.  70<br/>
<br/>
இதமாய் உந்த இடதணி கிடைத்தது<br/>
வளமாய் முந்த வலதணி வந்தது<br/>
அணிகளின் தண்டுகள் ஆயத்த மாயின<br/>
பொருத்தப் பட்டன புதுஅணி வளையம்<br/>
ஈந்தான் தண்டுக் கீடுநீர் **நாய்த்தோல்<br/>
வளையத் தின்விலை பழுப்பு நரித்தோல்.<br/>
<br/>
வெண்ணெய் சறுக்கணி மேலெலாம் பூசி<br/>
கலைமான் கொழுப்பையும் கலந்துடன் தேய்த்தான்<br/>
சிந்தனை பின்னர் செய்தான் அவனே<br/>
இனிவரும் சொற்களில் இவ்விதம் சொன்னான்:       80<br/>
"இளைஞர்கூட் டத்துள் எவருமிங் குளரோ<br/>
உண்டோ  எவருமிங் குளவளர் வோர்களில்<br/>
எனதிடச் சறுக்கணி இதனைமுன் தள்ள<br/>
வலதணி உதைக்க வலியதன் குதியால்?"<br/>
<br/>
குறும்பன் லெம்மின் கைனன் கூறினன்<br/>
சென்னிறக் கன்னப் போக்கிரி செப்பினன்:<br/>
"இளைஞர்கூட் டத்துள் எவரோ இங்குளர்<br/>
வளர்ந்திடு வோரில் மற்றெவ ரோஉளர்<br/>
எனதிடச் சறுக்கணி இதனைமுன் தள்ள<br/>
வலதணி உதைக்க வலியதன் குதியால்."           90<br/>
<br/>
அம்புறைக் கூட்டை அவன்முது கிட்டனன்<br/>
தோளில் புதியதோர் தொடுவில் கட்டினன்<br/>
தண்டைக் கையிலே சரியாய்ப் பிடித்தனன்<br/>
இடச்சறுக் கணியை எடுத்துமுன் தள்ளினன்<br/>
உந்தி வலதணி உதைத்தான் குதியால்<br/>
இந்தச் சொற்களில் இயம்பினன் அவனே:           <br/>
"இல்லை இறைவனின் இந்தக் காற்றினில்<br/>
வானம் இதனின் வளைவதன் கீழே<br/>
எதுவுமே வனத்தில் இல்லைவேட் டைக்கு<br/>
நான்கு கால்களில் பாய்ந்திடும் பிராணி          100<br/>
வென்றிட முடியா வேறெதோ வொன்று<br/>
இலகுவாய்க் (கைப்)பற்ற இயலாத தொன்று<br/>
கலேவா மைந்தன் காற்சறுக் கணியால்<br/>
லெம்மின் கைனனின் நேர்ச்சறுக் கணிகளால்."<br/>
<br/>
அலகைகள் இதனை அறிந்திட நேர்ந்தது<br/>
**தீய சக்திகள் தெரிந்திட நேர்ந்தது<br/>
பேய்கள்காட் டெருதை ஆக்கத் தொடங்கின<br/>
படைத்தன கலைமான் பலதீச் **சக்திகள்<br/>
தலையை உழுத்த கட்டையில் சமைத்தன<br/>
**சிறுமரக் கிளைகளில் சேர்கொம் பியற்றின    110<br/>
பாதம் சுள்ளிகள் கொண்டு படைத்தன<br/>
கால்களைச் சேற்றுக் கம்பினால் செய்தன<br/>
வேலித் தம்பத்தால் விரிமுது கியற்றின<br/>
வாடிய புற்களால் வைத்தன நரம்புகள்<br/>
நீராம்பல் முகைகளால் நேத்திரம் அமைத்தன<br/>
நீராம்பல் இதழ்களில் நெடுஞ்செவி நிமிர்த்தின<br/>
தேவதா ருரியிலே செய்தன தோலினை<br/>
பதன்கெடு மரங்களில் படைத்தன தசையினை.<br/>
<br/>
எருத்துக் குயோசனை இருண்டபேய் சொன்னது<br/>
மானுக்கு இங்ஙனம் வாயினால் சொன்னது:           120<br/>
"இரும்பேய் எருதே, இப்போ தோடு!<br/>
தாவுநின் கால்களால் சாந்தப் பிறவியே!<br/>
ஓடிடு மானே, உன்சினைப் பிடத்தே!<br/>
லாப்பு மைந்தரின் எழில்புல் வெளிக்கு<br/>
சறுக்குணி மனிதரைக் களைப்புறச் செய்வாய்<br/>
குறிப்பாய் லெம்மின் கைனனைச் செய்வாய்!"<br/>
<br/>
மிகுபேய் எருது விரைந்தோ டியது<br/>
காட்டுக் கலைமான் கடுகதி விரைந்தது<br/>
வடக்கினில் அமைந்த அடைப்புகள் வழியாய்<br/>
லாப்பு மைந்தரின் இளம்புல் வெளிகளில்           130<br/>
உதைத்தது சமையற் கூடத் தொட்டியை<br/>
உருட்டிற் றதுகீழ் நெருப்பெழு கலயம்<br/>
சாம்பரில் இறைச்சியைத் தள்ளிப் போட்டது<br/>
அடுப்படி இரசம் அதுசிந் திற்று.<br/>
<br/>
அப்போ தெழுந்தது அங்கே கூச்சல்<br/>
லாப்பு மைந்தரின் இளம்புல் வெளியில்<br/>
லாப்பு நாட்டின் இகல்நாய் குரைத்தன<br/>
லாப்பு நாட்டின் இளஞ்சிறார் அழுதனர்<br/>
லாப்பு நாட்டின் ஏந்திழை சிரித்தனர்<br/>
மற்றும் சிலரோ சற்றே முனகினர்.     140<br/>
<br/>
குறும்பன் லெம்மின் கைனன் அவன்தான்<br/>
எருதின் பின்னே சறுக்கிச் சென்றான்<br/>
சறுக்கிச் சேற்றிலும் தரையிலும் சறுக்கினன்<br/>
திறந்த வெளியிலும் சென்றான் சறுக்கி<br/>
சறுக்கணி தன்னில் தகிநெருப் பெழுந்தது<br/>
தண்டின் நுனியில் தழற்புகை பறந்தது<br/>
ஆயினும் எருதை அவனோ கண்டிலன்<br/>
இல்லைக் கண்டதும் இல்லைக் கேட்டதும்.<br/>
<br/>
நாட்டிலும் சென்றான் நகரிலும் சென்றான்<br/>
தண்கடற் பின்னால் தரையிலும் சென்றான்   150<br/>
அலகையின் தோப்புகள் அனைத்திலும் சென்றான்<br/>
*இடுகாட் டாவியின் **ஏற்றமும் சென்றான்<br/>
மரண வாயில் வழிவரை சென்றான்<br/>
இடுகாட் டின்பின் இயல்கா டடைந்தான்;<br/>
மரணம் தனது வாயைத் திறந்தது<br/>
இடுகாட் டாவி எடுத்தது தலையை<br/>
மனிதனை உள்ளே வரவிடு தற்கு<br/>
லெம்மின் கைனனை நேராய் விழுங்க<br/>
ஆயினும் உண்மையில் அவனைப் பெற்றில(து)<br/>
கடுகதி கொண்டு கைக்கொண் டிலது.      160<br/>
<br/>
அவன் சென்றிலனே அனைத்திடத் துக்கும்<br/>
தொடாத பகுதியோர் தொல்புற மிருந்தது<br/>
வடபால் நிலத்து மறுகோ டியிலே<br/>
லாப்பு நாட்டின் அகல்நிலை வெளிகளில்<br/>
அந்த இடத்துக் கவன்புறப் பட்டான்<br/>
அதனையும் தொட்டு அறிந்திட நினைத்தான்.<br/>
<br/>
அந்த இடத்தை அவன்போ யடைந்ததும்<br/>
அங்கொரு கூச்சலை அவனும் கேட்டான்<br/>
வடபால் நிலத்து மறுகரை யதனில்<br/>
லாப்பு மைந்தரின் நிலப்புல் வெளிகளில்          170<br/>
லாப்பு நாய்களின் குரைப்புக் கேட்டது<br/>
லாப்புச் சிறாரின் அழுகுரல் கேட்டது<br/>
லாப்பு மகளிரின் சிரிப்பொலி கேட்டது<br/>
மற்றும் சிலரோ சற்றே முனகினர்.<br/>
<br/>
குறும்பன் லெம்மின் கைனன் பின்னர்<br/>
சறுக்கினன் உடனே சார்ந்தப் பக்கமாய்<br/>
நாய்கள் குரைத்தஅந் நாட்டின் பக்கமாய்<br/>
லாப்பின் மைந்தரின் நிலப்புல் வெளிக்கு.<br/>
<br/>
அங்ஙகவ னடைந்தது மிங்ஙனம் மொழிந்தான்<br/>
வந்து சேர்ந்ததும் வருமா றுசாவினன்:    180<br/>
"ஏந்திழை யர்இங் கெதற்காய்ச் சிரித்தனர்<br/>
பாவையர் சிரித்ததும் பிள்ளைகள் அழுததும்<br/>
முதிய மனிதர்கள் முனகலும் எதற்கு<br/>
நரைநிற நாய்கள் குரைத்ததும் எவரை?"<br/>
<br/>
"ஏந்திழை யர்இங் கிதற்காய்ச் சிரித்தனர்<br/>
பாவையர் சிரித்தனர் பிள்ளைகள் அழுதனர்<br/>
முதிய மனிதர்கள் முனகிய திதற்கு<br/>
நரைநிற நாய்களும் குரைத்தது இதற்கு:<br/>
இருட்பேய் எருது இங்கிருந் தோடிய(து)<br/>
மென்மைக் குளம்பால் முன்பாய் தோடிய(து)          190<br/>
உதைத்தது சமையற் கூடத் தொட்டியை<br/>
உருட்டிற் றதுகீழ் நெருப்பெழு கலயம்<br/>
கஞ்சியை உதைத்துக் கவிழ்த்தது கீழ்மேல்<br/>
அடுப்படி இரசம் அதுசிந் திற்று."<br/>
<br/>
சென்னிறக் கன்னப் போக்கிரி அதன்பின்<br/>
குறும்பன் லெம்மின் கைனனப் போது<br/>
பனியில் இடது பாதணி தள்ளினான்<br/>
செறிபுற் றரையின் விரியன் பாம்பென,<br/>
தேவதா ரணியைச் செலுத்தினான் முன்னே<br/>
உயிர்ப்பாம் பசைந்து ஊர்வது போலே,   200<br/>
செல்லும் போதினில் செப்பினன் இவ்விதம்<br/>
தண்டைக் கையில் கொண்டவ னிசைத்தான்:<br/>
"லாப்பிலே வாழும் எல்லா மனிதரும்<br/>
எருதைச் சுமந்து எடுத்துவந் திடட்டும்,<br/>
லாப்பிலே வாழும் ஏந்திழை யாரெலாம்<br/>
சட்டி கழுவத் தாம் தொடங் கட்டும்;<br/>
லாப்பிலே வாழும் இளம்சிறார் அனைவரும்<br/>
தீப்படும் சுள்ளிகள் சேர்த்து வரட்டும்;<br/>
லாப்பிலே இருக்கும் எல்லாக் கலயமும்<br/>
எருதைச் சமைக்க எழட்டும் தயாராய்!"    210<br/>
<br/>
விரைவாய்ச் சென்றனன் மிகுபலம் கொண்டனன்<br/>
உதைத்துப் போயினன் உந்திச் சென்றனன்<br/>
முதல்முறை உந்தி முன்செல் கையிலே<br/>
ஒருவர் விழியிலும் தெரிபடா தேகினன்<br/>
அடுத்த தடவை அவன்போ கையிலே<br/>
ஒருவர் காதிலும் ஒலிவிழா தேகினன்<br/>
மூன்றாம் முறையவன் முன்பாய் கையிலே<br/>
தடிப்பேய் எருதின் தடத்தை அடைந்தனன்.<br/>
<br/>
**'மாப்பிள்' மரத்தின் வன்கயி றெடுத்தான்<br/>
மிலாறுவின் முறுக்கிய வெங்கொடி எடுத்தான்         220<br/>
பேய்க்காட் டெருதைப் பிடித்துக் கட்டினான்<br/>
சிந்துர மரத்தாற் செறிஅடைப் புக்குள்:<br/>
"பேய்க்காட் டெருதே பிணைப்புண் டிங்குநில்<br/>
காட்டுக் கலையே கேட்டிங் குலவுக."<br/>
<br/>
முயன்றவ் விலங்கின் முதுகைத் தடவினான்<br/>
தட்டினான் விலங்கின் தடித்ததோ லதனில்:<br/>
"எனக்குவப் பான இடமே இதுவே<br/>
இதுவே படுக்கைக் கேற்றநல் இடமாம்<br/>
ஒளிரிளம் பருவ ஒருத்தி தன்னுடன்<br/>
வளரும் பருவத் திளங்கோ ழியுடன்."    230<br/>
<br/>
அப்போ பேய்எரு ததுசினந் தெழுந்தது<br/>
கலைமான் அதிர்ந்து கனன்றுதைத் தெழுந்தது<br/>
பின்னர் அதுவே பேசியது இங்ஙனம்:<br/>
"பேய்உனக் குதவி பெரிதுசெய் யட்டும்<br/>
இளம்பரு வத்து மகளிரோ டுறங்க<br/>
நாள்தொறும் நல்ல நங்கையோ டுலாவ!"<br/>
<br/>
உரங்கொண் டெழுந்தது உடன்கிளர்ந் தெழுந்தது<br/>
மிலாறுவின் கொடியை வெகுண்டறுத் தெறிந்தது<br/>
**'மாப்பிளி'ன் கயிற்றை ஆர்த்தறுத் தெறிந்தது<br/>
சிந்துர அடைப்பை சினந்துடைத் தழித்தது;         240<br/>
ஓடத் தொடங்கிய துடன்முன் வேகமாய்<br/>
நழுவி விரைந்தது நவில்காட் டெருது<br/>
தரையையும் சேற்றுத் தலத்தையும் நோக்கி<br/>
கொழும்புதர் நிறைந்த குன்றுகள் நோக்கி<br/>
ஒருவர் விழியிலும் தெரிபடா தகன்றது<br/>
ஒருவர் காதிலும் விழாதுசென் றிட்டது.<br/>
<br/>
சென்னிறக் கன்னப் போக்கிரி அதன்பின்<br/>
நிமிர்சினங் கொண்டான் நிதான மிழந்தான்<br/>
கொடுங்கோ பத்தோடு கொண்டான் சினமிக<br/>
சறுக்கிச் சென்றான் தாவும் கலைபின்;   250<br/>
அவ்வா றொருதரம் அவனுந் துகையில்<br/>
இடது சறுக்கணி வெடித்தது நுனியில்<br/>
சறுக்கணி பாதத் தட்டில் உடைந்தது<br/>
வலதணி உடைந்தது வருகுதிப் பக்கம்<br/>
விழுந்தது ஈட்டியின் மேல்முனை உடைந்து<br/>
தண்டு வளையத் தடியில் உடைந்தது<br/>
பேய்க்காட் டெருது போயிற் றோடி<br/>
தநலுதெரி யாமல் தாவி மறைந்தது.<br/>
<br/>
குறும்பன் லெம்மின் கைனன் அங்கே<br/>
தாழ்ந்த தலையுடன் வீழ்ந்த மனத்துடன்     260<br/>
வெறித்துப் பார்த்தான் உடைந்த பொருட்களை<br/>
இனிவரும் சொற்களில் இயம்பினன் அவனே:<br/>
"வேண்டாம் வாழ்நாள் என்றும் வேண்டாம்<br/>
இன்னொரு மனிதன் ஏகவே வேண்டாம்<br/>
வேட்டையை நாடிக் காட்டிடைப் போதல்<br/>
தேடிச் சறுக்கிச் செல்லல்காட் டெருதை<br/>
பாக்கியம் அற்றஇப் பாவியைப் போல<br/>
தரமிகு சறுக்கணி தம்மை அழித்தேன்<br/>
அழகிய தண்டுகள் அவற்றையு மிழந்தேன்<br/>
ஈட்டிக் கம்பில் இழந்தேன் உயரந்ததை."           270<br/>
<br/>
<hr/><br/>
<a name="Song14"><h3>பாடல் 14 - லெம்மின்கைனனின் மரணம் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1 - 270 : லெம்மின்கைனன் வன தேவதைகளை வணங்கி, முடிவில்  
காட்டெருதைப் பிடித்து வடபகுதித் தோட்டத்துக்குக் கொண்டு வருகிறான்.<br/>
<br/>
அடிகள் 271 - 372 : அவனுக்கு இன்னொரு வேலை தரப்படுகிறது; அதன்படி  
அவன் அனல் கக்கும் குதிரையைப் பிடித்துக் கொண்டு வருகிறான்.<br/>
<br/>
அடிகள் 373 - 460 : துவோனலா ஆற்றில் ஓர் அன்னத்தைக் கொல்லும்படி  
அவனுக்கு மூன்றாவது வேலையும் தரப்படுகிறது. அவன் ஆற்றுக்கு வரும்  
வழியில் காத்திருந்த 'நனைந்த தொப்பியன்' என்ற இடையன்,  
லெம்மின்கைனனைக் கொன்று துவோனியின் நீர்வீழ்ச்சியில் எறிகிறான்;  
துவோனியின் மைந்தன் அவனது உடலைத் துண்டுகளாக்கி ஆற்றில் எறிகிறான்.<br/>
<br/>
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~     <br/>
<br/>
குறும்பன் லெம்மின் கைனன் பின்னர்<br/>
சிந்தனை செய்தான் சீருற நினைத்தான்<br/>
எந்தப் பாதையில் ஏகலாம் என்று<br/>
எங்கே காலடி இடலாம் என்று:<br/>
பேய்க்காட் டெருது பிடிப்பதை விட்டு<br/>
வீட்டை நோக்கி விரைவதா தானாய்<br/>
அல்லது மேலும் அச்செயல் ஏற்று<br/>
மெதுவாய்ச் சறுக்கி மிகமுன் செல்வதா<br/>
செறிகான் தலைவியைத் திருப்தி செய்தற்கு<br/>
தோட்ட மகளிரைத் தோய்மகிழ் வுறுத்த.          10<br/>
<br/>
இனிவரும் சொற்களில் இவ்விதம் சொன்னான்<br/>
இந்த மொழிகளில் இவ்விதம் மொழிந்தான்:<br/>
"ஓ,மனு முதல்வனே, உயர்மா தெய்வமே!<br/>
விண்ணிலே உறையும் மேல்வகைத் தந்தையே!<br/>
நேராம் சறுக்கணி நீர்எமக் கமைப்பீர்<br/>
கனமே இல்லாக் காற்சறுக் கணிகள்<br/>
சுலபமாய் சறுக்கித் தொடர்ந்தவற் றேக<br/>
சதுப்பு நிலத்திலும் சமதரை மீதிலும்<br/>
பிசாசுகள் வாழும் பெருநில மீதும்<br/>
வடபால் நிலத்து வளர்புற் தரையிலும்    20<br/>
பேய்க்காட் டெருது பெரிதுலா விடத்து(க்கு)<br/>
காட்டுக் கலைமான் கலைதிரி தடத்து(க்கு).<br/>
<br/>
மனிதரைப் பிரிந்து வனம்ஏ குகிறேன்<br/>
வீரரை விலகி வெளிக்களம் போகிறேன்<br/>
*தப்பியோ லாவின் தனிவழி யூடாய்<br/>
*தப்பியோ வாழும் தரிப்பகத் தூடாய்.<br/>
வாழ்க மலைகளே, வாழ்ககுன் றுகளே!<br/>
வாழிய எதிரொலி வருதா ருகளே!<br/>
வாழிய வெண்பசும் மரஅர சுகளே!<br/>
வாழிய நும்மை வாழ்த்துவோர் அனைவரும்!          30<br/>
அன்புகாட் டுங்கள், அடவிகாள், வனங்காள்!<br/>
மேன்மைகொள் தப்பியோ, மிக்கருள் கூர்வீர்!<br/>
மனிதனைத் தீவகம் வந்தெடுத் தகல்வீர்!<br/>
**உச்சவன் அடைய உடன்வழி நடத்துவீர்!<br/>
நிறைவேட் டைத்தொழில் நிகழ்விடத் துக்கு!<br/>
பயன்மிக விளையுமப் படர்தடத் துக்கு!<br/>
<br/>
தப்பியோ மைந்தனே, தகை*நுயீ ரிக்கியே!<br/>
தூய்மைகொள் மனித,செந் தொப்பியை யுடையோய்!<br/>
கணவாய்க ளமைப்பாய் கவின்நீள் நிலத்தில்!<br/>
வரைகளின் வழிகளில் வழித்தடம் அமைப்பாய்       40<br/>
மடையன் எனக்கு வழிதெரி தற்காய்<br/>
அந்நியன் முற்றிலும் அறியப் பாதைநான்<br/>
தேடும் பாதைநான் தெரிந்துகொள் ளற்கு<br/>
நாடும் ஆடலை நான்அடை தற்காய்.<br/>
<br/>
வனத்தின் தலைவியே, வளர்*மியெ லிக்கியே!<br/>
தூய்மைப் பெண்ணே, சுடர்அழ குடையளே!<br/>
பசும்பொன் வழியில் பயணிக்க வைப்பாய் <br/>
வெள்ளியை வைப்பாய் வெளிநகர்ந் துலவ<br/>
தேடும் மனிதனின் திருமுன் பாக<br/>
நாடும் மனிதனின் நல்லடிச் சுவட்டில்.    50<br/>
<br/>
திறவுகோல் பொன்னால் செய்ததை எடுப்பாய்<br/>
வயத்தொடை இருக்கும் வளையத் திருந்து<br/>
தப்பியோ களஞ்சியத் தரிப்பிடம் திறப்பாய்<br/>
திறந்துவைத் திருப்பாய் உறுகான் கோட்டையை<br/>
நான்வேட்டை யாடும் நல்லஅந் நாட்களில்<br/>
நான்இரை தேடும் நல்லஇவ் வேளையில்.<br/>
<br/>
உனக்குச் சிரமம் ஒன்றி(ல்)லை யானால்<br/>
உனது மகளிரை உடனே அழைப்பாய்<br/>
ஊதிய மகளிர்க் கொருசொல் உரைப்பாய்<br/>
கட்டளை யிடுவாய் கட்டளை ஏற்போர்க்(கு)!        60<br/>
சத்தியம் நீஒரு தலைவியே யல்ல<br/>
ஏவற் பெண்கள் இல்லை உனக்கெனில்,<br/>
ஒருநூறு நங்கையர் உனக்கிலை யென்றால்,<br/>
ஆணையை ஏற்போர் ஆயிரம் பேரும்<br/>
உனது உடைமையை ஊர்ந்துகாப் பவரும்<br/>
இரும்பொருள் காப்போர் எவரு மிலையெனில்.<br/>
<br/>
சின்னஞ் சிறிய செறிகான் மகளே!<br/>
தண்தேன் இதழுடைத் தப்பியோ மகளே!<br/>
நறைபோன் றினிய நற்குழல் ஊது<br/>
இசைப்பாய் தேனென இனிய குழலினை    70<br/>
மூளுமன் புடைநின் முதல்வியின் செவிகளில்<br/>
கவினார் நினது கானகத் தலைவிக்(கு)<br/>
அவ்விசை விரைந்து அவள்கேட் கட்டும்<br/>
வீழ்துயில் அமளியை விட்டே எழட்டும்<br/>
ஏனெனில் அவளோ இப்போ கேட்டிலள்<br/>
இருந்துயில் அகன்று எழுந்தனள் இல்லை<br/>
இப்போ திங்குநான் இரந்தே நிற்கையில்<br/>
பசும்பொன் நாவினால் பரிந்துநின் றிருக்கையில்."<br/>
<br/>
குறும்பன் லெம்மின் கைனன் பின்னர்<br/>
நேரம் முழுதும் தேடிப் பெறாமல்        80<br/>
சதுப்பு நிலத்திலும் தரையிலும் சறுக்கி<br/>
முரட்டுக் காட்டிலும் சறுக்கிச் சென்றான்<br/>
கடவுளின் எரிந்த காமரக் குன்றிலும்<br/>
வெம்பேய் நிலக்கரி மேட்டிலும் சறுக்கினன்.<br/>
<br/>
ஒருநாள் சறுக்கினான் இருநாள் சறுக்கினான்<br/>
மூன்றாம் நாளும் முடிவாய்ச் சறுக்கினான்<br/>
உயர்ந்து மலையில் உரம்பெற் றேறினான்<br/>
பருத்துக் கிடந்த பாறையில் ஏறினான்<br/>
பார்வையை வடமேற் பக்கம் செலுத்தினான்<br/>
வளர்சதுப் பூடாய் வடக்கே பார்த்தான்:   90<br/>
தப்பியோ வீடு தவழ்விழிப் பட்டது<br/>
கனகம் ஒளிரும் கதவுகள் இருந்தன<br/>
வளர்சதுப் பதனின் வடதிசைப் பக்கமாய்<br/>
குறுங்கா டார்ந்த குன்றதன் கீழே.<br/>
<br/>
குறும்பன் லெம்மின் கைனனப் போது<br/>
அந்த இடத்தை அடைந்தான் உடனே<br/>
அந்த இடத்திற் கண்மிச் சென்றான்<br/>
தப்பியோ வீட்டின் சாளரத் தின்கீழ்;<br/>
குனிந்து முன்னால் கூர்ந்துட் பார்த்தான்<br/>
ஆறாம் சாளரம் அதன்ஊ டாக          100<br/>
வழங்குவோர் அங்கே வாசம் செய்தனர்<br/>
**வேட்டை வயோதிப மெல்லார் கிடந்தனர்<br/>
தொழிலுடை அணிந்து தோற்றம் தந்தனர்<br/>
அழுக்குக் கந்தை ஆடையில் இருந்தனர்.<br/>
<br/>
குறும்பன் லெம்மின் கைனன் கூறினன்:<br/>
"எழில்வனத் தலைவீ, எக்கா ரணத்தால்<br/>
வன்தொழில் உடைகளில் வாசம் செய்கிறாய்?<br/>
அழுக்குக் கந்தல் ஆடைகள் அணிகிறாய்?<br/>
காட்சியில் மிகவும் கறுப்பாய் இருக்கிறாய்?<br/>
பார்க்கப் பயங்கரப் பண்போ டிருக்கிறாய்?         110<br/>
தயங்குநின் மார்புகள் தருவது விரக்தி<br/>
வயங்குநின் உருவால் வருவது குரூபம்!<br/>
<br/>
நான்முன் காட்டில் நடந்த வேளையில்<br/>
காட்டிலே இருந்தன கோட்டைகள் மூன்று<br/>
ஒன்று மரத்தினால் இன்னொன் றெலும்பினால்<br/>
மூன்றாம் கோட்டை மூண்டது கல்லினால்<br/>
ஆறுசா ளரங்கள் **அமைந்தன பொன்னால்<br/>
முழுக்கோட் டையதும் மூலையில் இருந்தன;<br/>
நன்கவற் றூடாய் நான்உட் பார்த்தேன்<br/>
நற்சுவ ரின்கீழ் நான்நிற் கையிலே:           120<br/>
தப்பியோ வீட்டின் தலைவன் அவனொடு<br/>
தப்பியோ வீட்டின் தலைவியும் கண்டேன்<br/>
*தெல்லெர்வோ என்னும் செல்வி தப்பியோ<br/>
மற்றம் தப்பியோ மனிதரும் இருந்தனர்<br/>
அனைவரும் பொன்னில் ஆர்ந்தே இருந்தனர்<br/>
அனைவரும் வெள்ளியில் ஆழ்ந்தே இருந்தனர்;<br/>
அடவியின் தலைவி அவளும் கூட<br/>
கருணை மிக்க காட்டுத் தலைவியின்<br/>
கரங்களில் இருந்தன காப்புகள் பொன்னில்<br/>
விரல்களில் இருந்தன விரலணி பொன்னில்         130<br/>
சிரசினில் இருந்தன சிரசணி பொன்னில்<br/>
மலர்குழல் இருந்தன வளையங்கள் பொன்னில்<br/>
கர்ணத் திருந்தன காதணி பொன்னில்<br/>
நன்மணி அவளது நளிர்கழுத் திருந்தன.<br/>
<br/>
காட்டின் தலைவி, கருணைமிக் கோய்,ஓ!<br/>
வனத்தின் இனிய வயோதிபப் பெண்ணே!<br/>
வைக்கோற் காலணி வைப்பாய் கழற்றி<br/>
பட்டைப் **பூர்ச்சம் பாதணி கழற்று<br/>
அழுக்குக் கந்தல் ஆடைக ளகற்று<br/>
தொழிலுக் குரிய தொல்லுடை அவிழ்ப்பாய்         140<br/>
செல்வம் செழிக்கும் சிறப்புடை அணிவாய்<br/>
ஆடலுக் கானமேல் ஆடையை அணிவாய்<br/>
மிகும்என் வனத்து வேட்டை நாட்களில்<br/>
இரையைத் தேடும் எனதுநே ரத்தில்;<br/>
<br/>
எனக்கு வந்தது ஏதோ சோர்பு<br/>
சோர்பு வந்ததித் தொடர்புறு வழிகளில்<br/>
வெற்று நேரத்தில் விளைந்ததிச் சோர்பு<br/>
வேட்டையே இல்லா வேளையாம் இதிலே<br/>
ஏனெனில் நீதர வில்லைஎப் போதும்<br/>
அரிதினும் நீயெனை ஆதரித்தா யிலை           150<br/>
மகிழ்வுறும் மாலை மனஞ்சோர் வானது<br/>
நீள்பகற் போது நிர்ப்பய னானது.<br/>
<br/>
கான்நரைத் தாடி கடுமுது மனிதா!<br/>
தளிரிலைத் தொப்பி **தரிபா சாடையோய்!<br/>
மென்மைத் துணிகளால் வியன்கா டுடுத்துவாய்<br/>
அகன்ற துணிகளால் அலங்கரி கானகம்<br/>
அரசுக் கணிவாய் அருநரை நிறவுடை<br/>
**'அல்டர்' மரங்களை அழகிய உடையால்<br/>
தேவ தாருவை திகழ்வெள்ளி உடையால்<br/>
பொன்னால் வேறு **மரத்தைப் புனைவாய்           160<br/>
செம்புப் பட்டியால் திகழ்முது **தாருவை<br/>
வெள்ளிப் பட்டியால் வேறொரு **தாருவை<br/>
<br/>
பொன்னின் மலர்களால் பூர்ச்ச மரத்தை<br/>
புனைவிப் பாயடி மரங்களைப் பொன்னணி<br/>
அலங்கரிப் பாய்அவை அந்நாள் அமைதல்போல்<br/>
உனது சிறந்தஅவ் வுயர்நாள் களைப்போல்:<br/>
செறி**மரக் கிளைகளில் திங்கள் திகழ்தல்போல்<br/>
திகழ்**தா ருச்சியில் தினகரன் சுடர்போல்<br/>
வனத்தில்தே னார்ந்து மணத்ததைப் போல<br/>
நீல்நிறக் கான்நறை நிலைத்ததைப் போல        170<br/>
அடல்எரிக் கானக மதன்மா வூறல்போல்<br/>
உறுசேற் றுநிலம் உருகிய வெண்ணெய் போல்.<br/>
<br/>
வனத்தின் வனிதையே, மனமுவந் தவளே!<br/>
*தூலிக்கி யே,தப்பி யோவின் மகளே!<br/>
வேட்டையைத் வெம்மலைச் சரிவுகட் கனுப்பு<br/>
வேட்டையைத் திறந்தபுல் வெளிகளுக் கனுப்பு;<br/>
ஓடிநீ ஏக உளதெனில் சிரமம்<br/>
விரைந்து நீசெல்ல விளையுமேல் சோம்பல்<br/>
எடுப்பாய் பற்றையில் இருந்தொரு சாட்டை<br/>
ஒடிப்பாய் மிலாறுவில் உடன்ஒரு சுள்ளி   180<br/>
கூச்சம் இடுப்பதன் குறிக்கீழ் கூட்ட<br/>
உணர்ச்சியைக் கால்களின் இடையே ஊட்ட;<br/>
தானே விரைந்து தனிச்செல விடுவாய்<br/>
விடுவாய் விரைந்து விரைந் தேகிடவே<br/>
தேடியே வந்து செலுமா னிடன்முன்<br/>
வேட்டைக்கு வந்தோன் வியனடிச் சுவட்டில்.<br/>
<br/>
வழிச்சுவ டதிலே வருகையில் வேட்டை<br/>
வேட்டையைக் கொணர்வாய் வீரனின் முன்னே<br/>
உனதிரு கரங்களும் உறமுன் வைத்து<br/>
வழிநடத் துகநீ வருமிரு பக்கமும்     190<br/>
வேட்டைஎன் னிடத்து விலகா திருக்க<br/>
அகலா திருக்க அதுவழித் தடத்தே<br/>
வேட்டைஎன் னிடத்து விலகிப் போயிடில்<br/>
அகன்று வழித்தடம் அப்பால் போனால்<br/>
வழிநடத் துகஅதன் வன்செவி பற்றி<br/>
கொம்பைப் பற்றிக் கொணர்வாய் வழிக்கு.<br/>
<br/>
குறுக்கே மரத்துக் குற்றியொன் றிருந்தால்<br/>
அதனைப் பாதையின் அக்கரைத் தள்ளுக<br/>
பாதையின் நடுவண் பன்மர மிருந்தால்<br/>
இரண்டாய் உடைத்து எறிவாய் அவற்றை.   200<br/>
<br/>
உனக்குக் குறுக்கே வேலியொன் றுற்றால்<br/>
வேலியை மோதி மிதித்தழித் திடுவாய்<br/>
தம்பம் ஐந்து தவிர்த்துய ரத்தே<br/>
தம்பம் ஏழைத் தவிர்த்தக லத்தில்.<br/>
<br/>
ஒருநதி உன்னெதிர் ஓடியே வந்தால்<br/>
பாதையின் குறுக்கே படர்ந்தால் சிறுநதி<br/>
பட்டினா லேயொரு பாலமங் கமைத்து<br/>
சிவப்பு துணியினால் அமைப்பாய் படிகள்<br/>
வெளிக்கால் வாயால் வேட்டையைக் கொணர்ந்து<br/>
வருவாய் இழுத்து மலிநீர்க் குறுக்காய்    210<br/>
ஓடும் வடநாட் டுயர்நதி யூடாய்<br/>
நுரைத்தநீர் வீழ்ச்சிப் பரப்பதன் மேலாய்.<br/>
<br/>
தப்பியோ வீட்டின் தகமைத் தலைவா!<br/>
தப்பியோ வீட்டின் தண்ணளித் தலைவி!<br/>
கான்நரைத் தாடிக் கனமுது மனிதா!<br/>
கானக மதனின் கனமன் னவனே!<br/>
*மிமெர்க்கியே, காட்டின் விந்தைத் தலைவியே!<br/>
அன்புடை வனத்தின் ஆடலின் காவலீர்!<br/>
நீல்உடை அணிந்த சோலையின் மங்கையே!<br/>
சிவப்புக்கா லுறையணி சதுப்புலத் தலைவியே!       220<br/>
வருவாய் இப்போ வழங்கிடப் பொன்னே<br/>
வருவாய் இப்போ வழங்கிட வெள்ளி<br/>
சந்திரன் வயதுகொள் தங்கமென் னிடமுள<br/>
சூரியன் வயதுகொள் சுத்தவெள் ளியுமுள<br/>
பெரும்போர் வெற்றியால் பெற்றவை அவைகள்<br/>
வீரரை மோதிநான் வென்றவை அவைகள்;<br/>
வெறுமனே பையில் மிகக்கா சுள்ளன<br/>
கிடக்கின் றனவீண் பணப்பைக் காசுகள்<br/>
அரும்பொ(ன்)னாய் மாற்ற ஆருமில் லாஇடம்<br/>
எழில்வெள்ளி மாற்ற எவருமில் லாவிடம்.   "     230<br/>
<br/>
குறும்பன் லெம்மின் கைனன் இவ்விதம்<br/>
சாலநீள் நேரம் சறுக்கிச் சென்றனன்<br/>
பற்றைகள் வழியே பாடினன் பாடல்கள்<br/>
பாடல்கள் மூன்று பாடினான் புதரில்<br/>
காட்டின் தலைவியை கனமகிழ் வூட்டினான்<br/>
அங்ஙனம் செய்தான் அடர்கான் தலைவனை<br/>
அரிவையெல் லோரையும் அவன்களிப் பூட்டினான்<br/>
தப்பியோ மகளிரைத் தன்வச மாக்கினான்.<br/>
<br/>
அவர்கள் துரத்தினர் அதனை விரட்டினர்<br/>
வன்பேய் எருதை மறைவிடத் திருந்து      240<br/>
தப்பியோ குன்றின் பின்புற மிருந்து<br/>
காட்டெருத் ததன்உட் கோட்டையி லிருந்து<br/>
தேடிவந் திட்ட திண்மா னுடன்முன்<br/>
மந்திரப் பாடகன் வசதியாய்ப் பிடிக்க.<br/>
<br/>
குறும்பன் லெம்மின் கைனன் அவன்தான்<br/>
சருக்குக் கண்ணியைச் சுழற்றி எறிந்தான்<br/>
பிசாச எருத்தின் பெருந்தோள் மீது<br/>
ஒட்டகம் போன்று உறும்அதன் கழுத்தில்<br/>
அதுவே அவனை உதையா திருக்க<br/>
அதன்முது கதனை அவன்தட வுகையில்.      250<br/>
<br/>
குறும்பன் லெம்மின் கைனன் அதன்பின்<br/>
இந்தச் சொற்களில் இயம்பினான் அவனே:<br/>
"வனத்தின் தலைவ, நிலத்ததி பதியே!<br/>
அழகொளிர் பவனே **அம்பசும் புற்புதர்!<br/>
கவின்மிய லிக்கியே, காட்டின் தலைவியே!<br/>
அருவனத் தாடலின் அன்புக் காவல!<br/>
இப்போ வருவீர், எழிற்பொன் பெறற்கு!<br/>
வெள்ளியைத் தெரிய விரைந்திங் குறுக<br/>
விரிப்பீர் நிலத்தில் மிகநும் துணியை<br/>
சிறப்புறும் துணியைப் பரப்புக நிலத்தில்         260<br/>
மின்னி ஒளிரும் பொன்னதன் கீழே<br/>
பிரகாச முடைய பெருவெள் ளியின்கீழ்<br/>
நிலத்திலே அவற்றை நீடுபோ டாமல்<br/>
அழுக்கிலே அவற்றை அறச் சிந்தாமல்."<br/>
<br/>
அதன்பின் வடக்கே அவன்பய ணித்தான்<br/>
வந்து சேர்ந்ததும் வருமா றுரைத்தான்:<br/>
"பேய்எரு துக்காய்ப் போனேன் சறுக்கி<br/>
பிசாசின் வயலின் பெருவெளி யிருந்து<br/>
வயோதிப மாதுஉன் மகளைத் தருவாய்<br/>
இளம்மணப் பெண்ணை எனக்குத் தருவாய்!"    270<br/>
<br/>
லொவ்ஹி என்பவள் வடபுலத் தலைவி<br/>
அதற்கு இவ்விதம் அளித்தாள் மறுமொழி:<br/>
"நான்என் மகளை நல்குவேன் உனக்கு<br/>
இளம்மணப் பெண்ணை ஈவேன் உனக்கு<br/>
வீரிய மொடுக்கிய விறல்விலங் கடக்கினால்<br/>
பழுப்புப் பேய்நிறப் பரியினைப் பிடித்தால்<br/>
பிசாசின் நுரைவாய்ப் புரவியைப் பிடித்தால்<br/>
பிசாசின் புல்வெளிப் பெருநிலத் தப்பால்."<br/>
<br/>
குறும்பன் லெம்மின் கைனனப் போது<br/>
கனகத் தமைந்த கடிவ(஡)ள மெடுத்தான்    280<br/>
வெள்ளிவாய்ப் பட்டியை விறற்கரம் எடுத்தான்<br/>
புரவியைத் தேடிப் புறப்பட் டேகினான்<br/>
புற்சடைப் புரவி போனான் நாடி<br/>
பிசாசின் புல்வெளிப் பெருநிலத் தப்பால்.<br/>
<br/>
புறப்பட் டுஅவன் போனான் விரைவாய்<br/>
தன்பய ணத்தைச் சரியாய்த் தொடர்ந்தான்<br/>
புணர்ஒரு பசுமைப் புல்வெளி நோக்கி<br/>
புனிதம் நிறைந்தவோர் புல்வயல் வெளிக்கு<br/>
தேடிப் பார்த்தான் திகழ்பரி ஆங்கு<br/>
செவிமடுத் திட்டான் செறிசடைப் பரிக்கு         290<br/>
இடுப்புப் பட்டியில் அடக்குவார் இருந்தது<br/>
குதிரையின் கடிவ(஡)ளம் கொழுந்தோள் இருந்தது.<br/>
<br/>
ஒருநாள் தேடினான் மறுநாள் தேடினான்<br/>
மூன்றாம் நாளும் முனைந்தவன் தேடினான்<br/>
பெருமலை ஒன்றிலே பின்அவன் ஏறினான்<br/>
பாரிய பாறைப் பகுதிமேல் ஏறினான்<br/>
பார்வையைக் கீழ்த்திசை படரச் செலுத்தினான்<br/>
செங்கதி ரோன்கீழ் சென்னியைத் திருப்பினான்<br/>
மணல்மேற் கண்டவன் வலியஅப் புரவி<br/>
தாருவின் நடுபுற் சடையது நின்றது      300<br/>
அதன்உரோ மத்தினால் அனல்பறந் திட்டது<br/>
புற்சடை யிருந்திரும் புகைஎழுந் திட்டது.<br/>
<br/>
லெம்மின் கைனன் இயம்பினன் இவ்விதம்:<br/>
"ஓ,மனு முதல்வனே, உயர்மா தெய்வமே!<br/>
மானிட முதல்வனே, மழைமுகிற் காவலா!<br/>
நீராவி அனைத்தையும் நிதமாள் பவனே!<br/>
<br/>
விண்ணுல கத்தின் வியன்வாய் திறப்பாய்<br/>
அகல்வான் சாளரம் அனைத்தையும் திறப்பாய்<br/>
இரும்புக் கற்களை இனிக்கீழ்ப் பொழிவாய்<br/>
கிளர்பனித் துண்டுகள் கீழே வீழ்த்துவாய்          310<br/>
நல்ல குதிரையின் நளிர்சடை மயிர்மேல்<br/>
பிசாசக் குதிரையின் பெருங்கன லுடல்மேல்."<br/>
<br/>
மானிட முதல்வன்அம் மாவுயர் கர்த்தன்<br/>
மழைமுகில் களின்மேல் வாழ்ந்திடும் இறைவன்<br/>
கந்தை கந்தையாய்க் கனன்றுவிண் கிழித்தார்<br/>
இரண்டாய்ப் பிளந்தார் இகல்விண் மூடியை<br/>
பனிக்கட் டியொடு பனிக்கூழ் பொழிந்தார்<br/>
இரும்புக் கட்டியாய் எழும்மழை பொழிந்தார்<br/>
குதிரைத் தலையிலும் சிறியதக் கட்டிகள்<br/>
மனிதத் தலையிலும் பெரியதக் கட்டிகள்           320<br/>
நல்ல குதிரையின் நளிர்சடை மயிர்மேல்<br/>
பிசாசக் குதிரையின் பெருங்கன லுடல்மேல்.<br/>
<br/>
குறும்பன் லெம்மின் கைனன் பின்னர்<br/>
அதனைப் பார்க்க அங்கே சென்றான்<br/>
அவதா னிக்க அருகில் சென்றான்<br/>
இந்தச் சொற்களில் இயம்பினன் அவனே:<br/>
"பிசாச தேசத்துப் பேரெழிற் புரவியே!<br/>
வரையிடை வாழும் நுரைவாய்ப் பரியே!<br/>
உன்பொன் வாயை உடன்நீ தருவாய்<br/>
வெள்ளித் தலையை விரும்பித் திணிப்பாய்         330<br/>
மணிப்பொன் வனைந்த **வளையத் துள்ளே<br/>
வெள்ளியில் அமைந்த வியன்மணி **நடுவே!<br/>
கொடுமையாய் உன்னைக் கொண்டுநான் நடத்தேன்<br/>
கடுமையாய்ச் சவாரி கடுகிநான் செய்யேன்<br/>
சிறிய தூரமே சவாரிநான் செய்வேன்<br/>
அதுவும் சிறிய அதர்களின் வழியாய்<br/>
வடக்கின் ஆங்கே வசிப்பிடங் களுக்கு<br/>
ஆணவம் கொண்ட மாமியார் அருகே;<br/>
கயிற்றுப் பட்டியைக் கடிது(ன்)னில் வீசின்<br/>
விசையதைக் கொண்டு விரைந்துனைச் செலுத்தின்      340<br/>
பட்டினால் அமைந்த பட்டியால் வீசுவேன்<br/>
செலுத்துவேன் துணியால் செய்தமென் விசையால்."<br/>
<br/>
பிசாசின் பழுப்புப் பெருநிறக் குதிரை<br/>
பிசாசின் நுரைவாய்ப் பிடர்மயிர்க் குதிரை<br/>
பொன்வாய் உள்ளே புகத்திணித் திட்டது<br/>
வெள்ளியி லான சென்னியும் வைத்தது<br/>
தங்கத் தியைந்த தளைவளை யத்துள்<br/>
வெள்ளியில் செய்த வியன்மணி நடுவே.<br/>
<br/>
குறும்பன் லெம்மின் கைனன் இவ்விதம்     <br/>
வீரிய மடக்கிய விறற்பரி கட்டி     350<br/>
கனகநல் வாய்க்குக் கடிவ(஡)ள மிட்டு<br/>
பிடிவார் வெள்ளிப் பெருந்தலை கட்டி<br/>
நல்ல விலங்கதன் நடுமுது கேறி<br/>
எரியுடற் குதிரையில் இனிதே யிருந்தான்.<br/>
<br/>
சவுக்கால் ஓங்கிச் சாடினான் பரியை<br/>
அலரித் தடியால் அடித்தான் ஓங்கி<br/>
சிறிது தூரம் செய்தான் பயணம்<br/>
பலமலை யூடாய்ப் பயணம் செய்து<br/>
வந்தான் மலையின் வடக்குப் பக்கம்<br/>
உயர்பனி மழைவீழ் உச்சியின் மேலே    360<br/>
வடபால் நிலத்து வசிப்பிடங் களுக்கு<br/>
முற்றத் திருந்து முன்உட் சென்றான்<br/>
வந்து சேர்ந்ததும் வருமா றுரைத்தான்<br/>
வடபால் நிலத்தே வந்து சேர்ந்ததும்:<br/>
"கடிவ(஡)ள மிட்டேன் கனநல மடிபரி<br/>
பிடித்துக் கட்டினேன் பிசாசின் குதிரை<br/>
பசுமை மிகுமொரு படர்புல் வெளியில்<br/>
புனித முறுமொரு புல்வயல் வெளியில்<br/>
பிசாசெரு துக்கும் பின்நான் சறுக்கினேன்<br/>
பிசாசின் வயல்களின் பெருவெளி யிருந்து         370<br/>
வயோதிப மாதுன் மகளைத் தருவாய்<br/>
இளம்மணப் பெண்ணை எனக்குத் தருவாய்!"<br/>
<br/>
லொவ்ஹி என்பவள் வடபுலத் தலைவி<br/>
இந்தச் சொற்களில் இயம்பினள் அவளே:<br/>
"எனது மகளை ஈவேன் உனக்கு<br/>
இளமை மணப் பெண்ணை ஈவேன் உனக்கு<br/>
ஆற்றிலே இருக்கும் **அன்னமஃ தெய்தால்<br/>
அருவியில் வாழும் பறவையைச் சுட்டால்<br/>
அங்கே துவோனியின் அடர்கரு நதியில்<br/>
புனித நதியின் புணர்நீர்ச் சுழியில்           380<br/>
எய்தலும் வேண்டும் எழும்ஒரே முயற்சியில்<br/>
எய்தலும் வேண்டும் இனிதொரே அம்பால்."<br/>
<br/>
குறும்பன் லெம்மின் கைனன் பின்னர்<br/>
அவன்தான் அழகிய தூர நெஞ்சினன்<br/>
அன்னம் ஒலிசெயும் அகலிடம் சென்றான்<br/>
கழுத்துநீள் பறவையைக் காணுதற் காக<br/>
துவோனியின் கறுப்புத் தொடர்நிற நதியில்<br/>
படுமாய் வுலகின் பள்ளத் தாக்கில்.<br/>
<br/>
அவன் தன்வழியே அசைந்து சென்றனன்<br/>
தன்வழி யேஅவன் தனிநடை கொண்டனன்   390<br/>
தொடர்தாங் கிருந்த துவோனியின் நதிக்கு<br/>
புனித நதியின் புகுநீர்ச் சுழிக்கு<br/>
குறுக்கு வில்லைக் கொழுந்தோள் தாங்கி<br/>
அம்புக் கூட்டை அவன்முது கேந்தி.<br/>
<br/>
நனைந்த தொப்பியன் நன்னிரை மேய்ப்பவன்<br/>
வடநிலக் குருடன் வயோதிப மனிதன்<br/>
துவோனியின் நதியின் தொடரயல் நின்றான்<br/>
புனித நதியின் புகுநீர்ச் சுழியில்;<br/>
**பார்த்தனன் அங்கு, பார்த்தனன் திரும்பி,<br/>
லெம்மின் கைனன் நேர்வர வாங்கே.     400<br/>
<br/>
பலநாள் சென்று ஒருநாள் வந்ததும்<br/>
குறும்பன் லெம்மின் கைனனைக் கண்டான்<br/>
கண்டான் வருவதைக் கடுகிவந் தணைவதை<br/>
அந்தத் துவோனியின் அருநதிக் காங்கே<br/>
பயங்கர மான பக்கநீர் வீழ்ச்சி<br/>
புனிதம் மிக்க புணர்நீர்ச் சுழிக்கு.<br/>
<br/>
நீரில் இருந்தொரு நீர்ப்பாம் பெடுத்தான்<br/>
**நீர்க்குழல் போன்றதை நெடுந்திரை யிருந்து<br/>
ஏற்றினன் மனிதனின் இதயத் தூடாய்<br/>
லெம்மின் கைனனின் ஈரலின் ஊடாய்     410<br/>
இடதுபக் கத்துக் கக்கத் தூடாய்<br/>
பலமிகு வலதுதோட் பட்டையி னுள்ளே.<br/>
<br/>
குறும்பன் லெம்மின் கைனனப் போது<br/>
வாதை கொடிதாய் வருதல் உணர்ந்தான்<br/>
உரைத்தான் ஒருசொல் உரைத்தான் இவ்விதம்:<br/>
"அதுவே நான்புரி அரும்பிழை வேலை<br/>
கேட்க ஞாபகம் கெட்டுப் போனது<br/>
எனது தாயிடம் எனைச்சுமந் தவளிடம்<br/>
மந்திர வேலையின் மற்றிரு சொற்களை<br/>
அதிகமாய் மூன்றுசொல் அங்ஙன மிருக்கும்           420<br/>
எப்படி இருப்பது எங்ஙனம் வாழ்வது<br/>
இடுக்கண் நிறைந்த இத்தகை நாட்களில்<br/>
நீர்அராக் கொடுமையை நிசம்நான் அறிந்திலன்<br/>
நீர்க்குழல் போன்றதன் தீண்டலும் அறிந்திலன்.<br/>
<br/>
எனதுமா தாவே, எனைச்சுமந் தவளே!<br/>
துன்பந் தாங்கித் தோள்வளர்த் தவளே!<br/>
தெரியுமா உனக்குத் தெரிந்திட முடியுமா,<br/>
அபாக்கிய மானஉன் அருமகன் எங்கென?<br/>
நிச்சயம் தெரிந்தால் நீயிவண் வருவாய்<br/>
விரைந்தெனக் குதவ விரும்பியிங் குறுவாய்         430<br/>
அபாக்கிய மகனை அகற்றிட வருவாய்<br/>
இம்மர ணத்தின் எதிர்வழி யிருந்து<br/>
உறுமிள வயதின் உறக்கத் திருந்து<br/>
**அரத்தச் செழிப்புடன் அழிவினி லிருந்து.<br/>
<br/>
அதன்பின் கண்ணிலா அகல்வட நாட்டவன்<br/>
நனைந்த தொப்பியன் நன்னிரை மேய்ப்பவன்<br/>
குறும்பன் லெம்மின் கைனனைச் செலுத்தினன்<br/>
வீழ்த்தினன் கலேவலா வியன்குல மைந்தனை<br/>
துவோனியின் கறுப்பு தொடர்நிற நதியில்<br/>
நிலைகொடி தான நீர்ச்சுழி தன்னில்;          440<br/>
குறும்பன் லெம்மின் கைனன் சென்றான்<br/>
ஆர்த்திரை கின்ற அந்நீர் வீழ்ச்சியுள்<br/>
ஒளிர்ந்து பாய்ந்திடும் நளிர்அரு வியினுள்<br/>
துவோன லாவின் தொல்வசிப் பிடத்தே.<br/>
<br/>
இரத்தக் கறையுள *மரணத் தின்மகன்<br/>
மனிதனை ஓங்கி வாளால் அறைந்தான்<br/>
குறுவாள் கொண்டே குத்தி அவனை<br/>
ஒளிர்ந்தே தெறிக்க ஓங்கி அடித்து<br/>
ஐந்து பங்குகள் ஆக்கி மனிதனை<br/>
அட்ட துண்டுகள் ஆக்கியே அவனை        450<br/>
துவோனலா ஆற்றில் தூக்கி யெறிந்தான்<br/>
மரண உலகின் வல்லாற் றெறிந்தான்;<br/>
"என்றுமே என்றும் இருப்பாய் ஆங்கே<br/>
குறுக்கு வில்லுடன் கூரிய அம்புடன்<br/>
ஆற்றிலே அன்னம் அதனையெய் தவனாய்<br/>
கரைநீர்ப் பறவை கடிதெய் தவனாய்."<br/>
அதுவே லெம்மின் கைனனின் அழிவு<br/>
நற்சுறு சுறுப்பு நாயகன் மரணம்<br/>
துவோனியின் கறுப்புத் தொடர்நிற ஆற்றில்<br/>
படுமாய் வுலகின் பள்ளத் தாக்கில்.     460<br/>
<br/>
<hr/><br/>
<a name="Song15"><h3>பாடல் 15 - லெம்மின்கைனன் உயிர்த்தெழுதல் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1 - 62 : ஒருநாள் லெம்மின்கைனனின் வீட்டில் அவன் விட்டுச் சென்ற சீப்பிலிருந்து இரத்தம் வடிவதைக் கண்ட அவனுடைய தாய், லெம்மின்கைனனுக்கு மரணம் ஏற்பட்டிருக்கலாம் என்பதை உணர்கிறாள்; அவள் வடநாட்டுக்கு விரைந்து சென்று வடநாட்டுத் தலைவியிடம் லெம்மின்கைனனுக்கு நிகழ்ந்தது என்ன என்று வினவுகிறாள்.<br/>
<br/>
அடிகள் 63 - 194 : லெம்மின்கைனனைத் தான் அனுப்பிய செய்தியை வடநாட்டுத் தலைவியும், அவனுக்கு மரணம் சம்பவித்த விபரங்களைச் சூரியனும் கூறுகிறார்கள்.<br/>
<br/>
அடிகள் 195 - 554 : லெம்மின்கைனனின் தாய் ஒரு நீண்ட குப்பை வாரியுடன் மரண நீர்வீழ்ச்சிக்குச் சென்று நீர்வீழ்ச்சியை வாரி அவனுடைய உடலின் துண்டுகள் அனைத்தையும் எடுத்து அவற்றை ஒன்று சேர்த்துத் தனது மந்திர சக்தியினால் உயிர்பிக்கிறாள்.<br/>
<br/>
அடிகள் 555 - 650 : உயிர்த்தெழுந்த லெம்மின்கைனன் துவோனலா ஆற்றில் தான் இறந்த விபரங்களைக் கூறித் தாயுடன் வீட்டுக்குத் திரும்புகின்றான்.<br/>
<br/>
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~<br/>
<br/>
குறும்பன் லெம்மின் கைனனின் அன்னை<br/>
சிந்தனை வீட்டில்எந் நேரமும் செய்தாள்:<br/>
"எங்கே ஏகினன் லெம்மின் கைனன்?<br/>
எங்ஙனம் மறைந்தான் தூர நெஞ்சினன்?<br/>
அவனின் வரவையிட் டறிந்திலேன் எதுவும்<br/>
பாரகம் சுற்றும் பயணத் திருந்து!"<br/>
<br/>
அன்னைதுர்ப் பாக்கியவள் அறியவு மில்லை<br/>
அவனைச் சுமந்தவள் உணரவு மில்லை<br/>
தன்தசை நடமிடும் தகவலைப் பற்றி<br/>
இரத்தத்தின் இரத்த இயக்கம் பற்றி,    10<br/>
பசுமை செறிமலைப் பக்கஏ கினனோ!<br/>
புற்றரை மேட்டு புறநிலத் தினிலோ!<br/>
அல்லது கடற்பரப் பவனின் பயணமோ!<br/>
அடர்நுரை வீசும் அலைகளின் மீதோ!<br/>
அல்லதே தேனும் அரியபோர் தனிலோ!<br/>
<br/>
அல்லதே தேதோ அச்சுறல் யுத்தமோ!<br/>
இயல்கணைக் காலில் இரத்தம் வடியுமோ!<br/>
அல்லது முழங்கால் ஆனதோ செந்நிறம்!<br/>
<br/>
குயிலிக்கி என்பாள் கொழும்எழுல் மங்கை<br/>
பார்த்தனள் அங்கு, பார்த்தனள் திரும்பி,          20<br/>
குறும்பன் லெம்மின் கைனனின் வீட்டில்<br/>
தூர நெஞ்சினன் தோட்டத்து வெளியில்<br/>
பார்த்தாள் சீப்பைப் படர்மா லையிலே<br/>
தூரிகை அதையும் காலையில் பார்த்தாள்;<br/>
போயின பலநாள் புலர்ந்தது ஒருநாள்<br/>
காலைகள் கழிந்தொரு காலையும் வந்தது<br/>
சீப்பினி லிருந்து சிந்திய(து) இரத்தம்<br/>
தூரிகை அதனில் துளிர்த்தது குருதி.<br/>
<br/>
குயிலிக்கி என்பாள் கொழும்எழுல் மங்கை<br/>
உரைத்தாள் ஒருசொல் உரைத்தாள் இவ்விதம்:          30<br/>
"என்னிட மிருந்து என்னவன் ஏகினான்<br/>
அழகிய தூர நெஞ்சினன் அகன்றான்<br/>
வாழ்விட மின்றி வளர்பய ணத்தே<br/>
முன்ன றியாத வன்பா தைகளில்<br/>
சீப்பினி லிருந்து சிந்துதே குருதி<br/>
தூரிகை அதனில் துளிர்க்கிற திரத்தம்!"<br/>
பின்னர் லெம்மின் கைனனின் அன்னை<br/>
சீப்பினை வந்து நோக்கினள் அவளே<br/>
கவலை யடைந்தாள் கண்ணீர் விட்டாள்:<br/>
"ஐயகோ, அதிர்ஷ்டம் அற்றஇந் நாளில்நான்        40<br/>
எனது காலத்தில் இன்னல் அடைந்தவள்<br/>
இப்போ பாக்கிய மில்லா என்மகன்<br/>
பாக்கிய மற்றஎன் பாவவம் சத்தினன்<br/>
நலமிலாத் தீயதாம் நாட்களைப் பெற்றனன்<br/>
ஈடிலாப் புதல்வனைச் சீரழி வடுத்தது<br/>
குறும்பன் லெம்மின் கைனனின் வீழ்ச்சி<br/>
சீப்பினி லிருந்து சிந்துதே குருதி<br/>
தூரிகை அதனில் துளிர்க்கிற திரத்தம்!"<br/>
<br/>
கைத்தலத் தெடுத்தாள் கடிதுதன் உடைகளை<br/>
கரங்களில் பற்றினாள் கடிதுதன் துணிகளை          50<br/>
மிகநீள் தூரம் விரைந்தே ஓடினாள்<br/>
ஓட்டமா யோடி உடன்விரைந் தேகினாள்;<br/>
அகல்கையில் மலையெலாம் அதிர்ந்தொலி யெழுப்பின<br/>
தாழ்நிலம் உயரந்தது மேல்நிலம் தாழ்ந்தது<br/>
மேட்டு நிலங்கள் மிகக்கீழ்ப் போயின<br/>
தாழ்ந்த நிலங்கள் தடித்துமே லுயர்ந்தன.<br/>
<br/>
வடக்கு நாட்டின் வசிப்பிடம் வந்தாள்<br/>
வியன்மகன் பற்றிய விபரம் கேட்டாள்<br/>
இவ்விதம் அவளே இயம்பிக் கேட்டனள்:<br/>
"ஓ,நீ வடபால் உயர்நிலத் தலைவியே!          60<br/>
லெம்மின் கைனனை எங்கே அனுப்பினை?<br/>
எனதுநன் மகனை எங்கே அனுப்பினை?"<br/>
<br/>
லொவ்ஹி என்பவள் வடபுலத் தலைவி<br/>
அதற்கு இவ்விதம் அளித்தாள் மறுமொழி:<br/>
"உன்மகன் பற்றி ஒன்றுமே அறியேன்<br/>
மற்றெங் கவன்போய் மறைந்தான் என்பதை;<br/>
அணிபரி வண்டியில் அவனை அமர்த்தினேன்<br/>
பொருகொடும் குதிரை பூட்டிய வண்டியில்,<br/>
உருகும் பனிமழை யுற்றாழ்ந் தனனோ?<br/>
உறைபனிக் கடலில் இறுகி விட்டானோ?          70<br/>
ஓநாய் வாயில் உறவீழ்ந் தானோ?<br/>
அல்லது கரடியின் அகல்கொடு வாயிலோ?<br/>
<br/>
கூறினள் லெம்மின் கைனனின் அன்னை:<br/>
"நிச்சயம் உன்சொல் நேரிய பொய்யே<br/>
ஓநாய் எனது உறவை உண்ணாது<br/>
லெம்மின் கைனனை நிசம்தொடா கரடி<br/>
வெறியோ நாய்களை விரலால் அழிப்பான்<br/>
கரடியைத் தனது கைகளால் ஒழிப்பான்;<br/>
உண்மையில் நீயும் உரையா விட்டால்<br/>
லெம்மின் கைனனை நீபோக் கிடத்தை   80<br/>
காண்புதுக் களஞ்சியக் கதவை நொருக்குவேன்<br/>
சம்போ இணைப்பைச் சாடி உடைப்பேன்."<br/>
<br/>
வடநிலத் தலைவி வருமா றுரைத்தாள்:<br/>
"உண்ண அவனுக் குணவு கொடுத்தேன்<br/>
அருந்தப் பானம் அவனுக் களித்தேன்<br/>
சோரும் வரையுப சாரம் செய்தேன்<br/>
இருத்தினேன் தோணி இயல்பின் புறத்தடம்<br/>
அதிர்நீர் வீழ்ச்சியால் அவனை அனுப்பினேன்<br/>
ஆயினும் எனக்கு அதுபுரிந் திலது<br/>
எளியவன் எங்கே ஏகினான் என்று,    90<br/>
நெடுநுரை பாயும் நீர்வீழ்ச் சியிலோ<br/>
அல்லது சுழலும் அருவியில் தானோ?"<br/>
<br/>
கூறினள் லெம்மின் கைனன் அன்னை:<br/>
"நிச்சயம் உன்சொல் நேரிய பொய்யே<br/>
சரியாய் இப்போ சாற்றுவாய் உண்மை<br/>
இனிப்பொய் புகல்வது இதுவே கடைசி<br/>
லெம்மின் கைனனை எங்கே அனுப்பினை<br/>
மறைத்தது எங்கே கலேவலா மனிதனை<br/>
அல்லது உன்னை அணுகும் இறப்பு<br/>
உடனே மரணம் உன்னைச் சேரும்."       100<br/>
<br/>
வடநிலத் தலைவி வருமா றுரைத்தாள்:<br/>
"உனக்கு உண்மையை உரைக்கலாம் இப்போ<br/>
எருத்தினைத் தேடிச் சறுக்குதற் கனுப்பினேன்<br/>
மிகுவலி **விலங்கின் வேட்டைக் கனுப்பினேன்<br/>
வீரிய மொடுக்கிய விறற்பரிக் கனுப்பினேன்<br/>
புரவியை ஏர்க்கால் பூட்டிடக் கூறினேன்<br/>
அன்னத்தைத் தேட அவனை அனுப்பினேன்<br/>
போக்கினேன் புனிதப் புள்வேட் டைக்கு<br/>
இப்போ விளங்கவே இல்லை எனக்கு<br/>
எங்ஙனம் இயைந்தது இவ்வழி வென்று       110<br/>
எதிர்ப்பு வந்தது எவ்விதம் என்று<br/>
அவன்மீண் டிடுவதை அறிந்ததே யில்லை<br/>
மணமகள் ஒருத்தியை வரிப்பதற் காக<br/>
எனதுபெண் அவளை ஏற்பதற் காக."<br/>
<br/>
மறைந்த மைந்தனை மாதா தேடினள்<br/>
இழந்த பையனை ஈன்றோள் தேடினள்<br/>
ஓடினாள் சேற்றிலே ஓநாய் போல<br/>
கரடிபோல் தீய்ந்த காட்டிலே திரிந்தாள்<br/>
**நீர்நாய் போல நீரில் நீந்தினாள்<br/>
நிலத்திலே அலைந்தாள் **வளைக்கர டியைப்போல்     120<br/>
**குளவிபோல் வந்தாள் குரைகடல் முனையில்<br/>
ஏரிக் கரைகளில் ஏகினாள் முயல்போல்;<br/>
பாறைக் கற்களைப் பக்கம் தள்ளினாள்<br/>
மரக்குற் றிகளை மண்கீழ் வீழ்த்தினாள்<br/>
தெருவின் கரைகளில் சேர்த்தாள் சுள்ளிகள்<br/>
வழிகளி லிருந்து கிளைகளை ஒதுக்கினாள்.<br/>
<br/>
தொலைந்தவன் தனைநாள் தோறும் தேடினாள்<br/>
காணவே யில்லை கனநாள் தேடியும்<br/>
மைந்தனைப் பற்றி மரங்களைக் கேட்டாள்<br/>
தொலைந்தவ னுக்காய்த் துயர்மிகத் கொண்டாள்       130<br/>
தருவொன் றுரைத்தது தாருநெட் டுயிர்த்தது<br/>
சிந்துர மரமும் செம்மையாய்ச் சொன்னது:<br/>
"சுயமாய் எனக்கே துயர்கள் உள்ளன<br/>
கவனித்த திலைநின் காதற் புதல்வனை<br/>
பெருந்துயர் படவே பிறப்பெடுத் தேன்நான்<br/>
இங்கே இருக்கிறேன் என்கொடுங் காலம்<br/>
பெருந்துண் டுகளாய்ப் பிளக்கப் படற்கு<br/>
விறகுக ளாக வெட்டப் படற்கு<br/>
சூளையில் கிடந்து தொடர்தழி தற்கு<br/>
அல்லது வெட்டி அடுப்பெரிப் பதற்கு."    140<br/>
<br/>
தொலைந்தவன் தனைநாள் தோறும் தேடினாள்<br/>
காணவே யில்லை கனநாள் தேடியும்<br/>
ஒருசிறு பாதையை உடன்வந் தடைந்தாள்<br/>
அந்தப் பாதைக் கவள்சிரம் தாழ்த்தினாள்:<br/>
"ஓ,சிறு பாதையே, உயர்இறை படைப்பே!<br/>
காதல்என் மகனைக் கண்டது இல்லையா,<br/>
அரும்பொன் ஆனஎன் அப்பிள் பழத்தை,<br/>
வெள்ளியில் செய்தஎன் மென்கைத் தடியை?"<br/>
<br/>
பாதை அவளிடம் பாங்காய்ச் சொன்னது<br/>
அவளுடன் பேசி அதுவிடை யிறுத்தது:    150<br/>
"சுயமாய் எனக்கே துயர்கள் உள்ளன<br/>
கவனித்த திலைநின் காதற் புதல்வனை<br/>
பெருந்துயர் படவே பிறப்பெடுத் தேன்நான்<br/>
இங்கே இருக்கிறேன் என்கொடுங் காலம்<br/>
ஒவ்வொரு நாயும் ஓடுதற் காக<br/>
வன்பரிச் சவாரி மனிதர்கள் செய்ய<br/>
கடினகா லணிகள் கவினுற நடக்க<br/>
ஒவ்வொரு குதியும் உராய்ந்துதேய்ப் பதற்காய்."<br/>
<br/>
தொலைந்தவன் தனைநாள் தோறும் தேடினாள்<br/>
காணவே யில்லை கனநாள் தேடியும்       160<br/>
வளர்சந் திரனை வழியிலே கண்டாள்<br/>
தாழ்த்தினாள் தலையைச் சந்திரனுக்கு:<br/>
"எழிற்பொன் நிலவே, இறைவன் படைப்பே!<br/>
காதல்என் மகனைக் கண்டது இல்லையா<br/>
அரும்பொன் ஆனஎன் அப்பிள் பழத்தை<br/>
வெள்ளியில் செய்தஎன் மென்கைத் தடியை?"<br/>
<br/>
எழிற்பொன் நிலவு இறைவன் படைப்பு<br/>
இவ்விதம் செவ்விதாய் இறுத்தது விடையே:<br/>
"சுயமாய் எனக்கே துயர்கள் உள்ளன<br/>
கவனித்த திலைநின் காதற் புதல்வனை   170<br/>
பெருந்துயர் படவே பிறப்பெடுத் தேன்நான்<br/>
இங்கே இருக்கிறேன் என்கொடுங் காலம்<br/>
பனிஇராப் பயணம் தனியே செய்கிறேன்<br/>
உயர்பனிப் புகாரிலும் ஒளியைத் தருகிறேன்<br/>
காவல் குளிர்கா லத்திலும் செய்கிறேன்<br/>
கோடையில் தேய்ந்து குறுகிப் போகிறேன்."<br/>
<br/>
தொலைந்தவன் தனைநாள் தோறும் தேடினாள்<br/>
காணவே யில்லை கனநாள் தேடியும்<br/>
வரும்சூ ரியனை வழியிலே கண்டாள்<br/>
செங்கதி ரோற்குச் சிரசைத் தாழ்த்தினாள்:      180<br/>
"ஓ,நீ கதிரே, உயர்இறைப் படைப்பே!<br/>
காதல்என் மகனைக் கண்டது இல்லையா<br/>
அரும்பொன் ஆனஎன் அப்பிள் பழத்தை<br/>
வெள்ளியில் செய்தஎன் மென்கைத் தடியை?"<br/>
<br/>
செங்கதி ரோற்குத் தெரியும் என்னவோ<br/>
பரிதிஇப் போது பதிலாய்ச் சொன்னது:<br/>
"பாங்குறும் உன்மகன் பாக்கிய மற்றவன்<br/>
தொலைந்தே போனான் சோர்கொலை யுண்டான்<br/>
துவோனியின் கறுப்புத் தொடர்நிற நதியில்<br/>
அகலமாய் வுலகில் அழிவிலா நீரில்   190<br/>
பாய்நீர் வீழ்ச்சியில் பயணம் சென்றனன்<br/>
ஓடும் அருவியில் உள்ஆழ்ந் தேகினன்<br/>
அங்கே துவோனி ஆற்றின் அடியில்<br/>
படுமாய் வுலகின் பள்ளத் தாக்கில்."<br/>
<br/>
பின்னர் லெம்மின் கைனனின் அன்னை<br/>
அவள்தான் அழுது அங்கணீர் உகுத்தாள்<br/>
கொல்லன் வேலைக் கொள்களம் சென்றாள்:<br/>
"ஓ,நற் கொல்ல உயர்இல் மரின!<br/>
முன்னரும் நேற்றும் முனைந்தே செய்தனை<br/>
இன்றைக்கும் ஒன்று இயற்றுவாய் அங்ஙனம்     200<br/>
செப்புப் பிடியுடன் செய்வாய் வாரியை<br/>
முட்களை அதற்கு மூட்டுவாய் இரும்பில்<br/>
அதன்முன் நீளம் **அறுநூ றடியாம்<br/>
அதன்கைப் பிடியோ **ஐந்நூ றாறடி."<br/>
<br/>
அந்தக் கொல்லன் அவ்வில் மரினன்<br/>
கவினழி வில்லாக் கைவினைக் கலைஞன்<br/>
செப்பிலே பிடியுடன் செய்தான் வாரியை<br/>
அதற்கு முட்களை அமைத்தான் இரும்பி<br/>
அதன்முன் நீளம் அறுநூ றடியாம்<br/>
அதன்கைப் பிடியோ ஐந்நூ றாறடி.    210<br/>
<br/>
அவளே லெம்மின் கைனனின் அன்னை<br/>
வல்லிரும் பியைந்த வாரியைப் பெற்றாள்<br/>
துவோனலா ஆறு துரிதமாய்ப் போனாள்<br/>
வணங்கிக் கதிரினை வருமாறு இசைத்தாள்:<br/>
"ஓ,நீ கதிரே, உயர்இறைப் படைப்பே!<br/>
கர்த்தரின் படைப்பே, காலுமெம் ஒளியே!<br/>
ஒருகண நேரம் ஒளிர்வாய் மிகவே<br/>
இரண்டாம் வேளை எரிவாய் மங்கலாய்<br/>
மூன்றில் முழுமைச் சக்தியோ டொளிர்வாய் <br/>
தீய இனத்தைச் செலுத்துக துயிலில்     220<br/>
மாய்புவிச் சக்தியைத் தேய்ந்திடச் செய்வாய்<br/>
துவோனியின் சக்தியைத் தூர்ந்திளைத் திடச்செய்."<br/>
<br/>
அந்தக் கதிரவன் ஆண்டவன் படைப்பு<br/>
கர்த்தரின் படைப்பு கதிரோன் அப்போ<br/>
வளைந்த மிலாறு மரத்தை யடைந்தது<br/>
வளைந்த பூர்ச்ச மரக்கிளை யிருந்தது<br/>
ஒருகண நேரம் ஒளிர்ந்தது மிகவும்<br/>
இரண்டாம் வேளை எரிந்தது மங்கலாய்<br/>
மூன்றிலே முழுமைச் சக்தியோ டொளிர்ந்தது<br/>
தீய இனத்தைச் செலுத்திய துறங்க      230<br/>
மாய்புவிச் சக்தியைத் தேய்ந்திடச் செய்தது<br/>
உளஇள மனிதர்கள் உறங்கினர் வாளுடன்<br/>
காண்முது மனிதர்கள் கைத்தடி தம்முடன்<br/>
இகல்நடு வயதினர் ஈட்டிகள் தம்முடன்<br/>
அதுபின் உயரத் தாங்கே சென்றது<br/>
உயரச் சுவர்க்கத் துச்சி அடைந்தது<br/>
இதன்முன் இருந்த இடத்தை அடைந்தது<br/>
தனது பழைய தங்கிட மடைந்தது.<br/>
<br/>
பின்னர் லெம்மின் கைனனின் அன்னை<br/>
வல்லிரும் பியைந்த வாரியை எடுத்தாள்           240<br/>
மைந்தனைத் தேடி வாரிட லானாள்<br/>
ஆரவா ரிக்கும் அந்நீர் வீழ்ச்சியுள்<br/>
பாய்ந்து பெருகிப் படர்அரு வியினுள்<br/>
வாரிய போதிலும் வந்தவன் கிடைத்திலன்.<br/>
<br/>
மேலும் நீரதன் ஆழத் திறங்கினாள்<br/>
அவ்வழி சென்றனள் ஆழியின் வரையும்<br/>
காலுறை வரைக்கும் ஆழத் தேகினள்<br/>
இடுப்பு வரைக்கும் இறங்கினள் நீரில்.<br/>
<br/>
மைந்தனைத் தேடி வாரிட லானாள்<br/>
துவோனலா ஆற்றுத் தொடர்நீள் வழியினில்        250<br/>
வாரித் தேடினாள் வளர்அரு வியினுள்<br/>
ஒருமுறை வாரினாள் இருமுறை வாரினாள்<br/>
மைந்தனின் ஒருமேற் சட்டைவந் திட்டது<br/>
சட்டை வந்ததால் தாங்கொணா மனத்துயர்<br/>
வாரியால் மீண்டும் வாரினாள் ஒருமுறை<br/>
கிடைத்தது காலுறை கிடைத்தது தொப்பியும்<br/>
காலுறை கண்டதும் கடுந்துயர் வந்தது<br/>
தொப்பியைக் கண்டதும் துயர்மனத் துயர்ந்தது.<br/>
<br/>
மேலும் இறங்கினாள் விரியும் அருவியுள்<br/>
படுமாய் வுலகின் பள்ளத் தாக்கிலே     260<br/>
ஒருமுறை வாரினாள் உறுநீள் நீரினுள்<br/>
இரண்டாம் முறையும் எதிர்த்தே நீரினை<br/>
மூன்றாம் முறையும் முழுநீர் அடியிலே;<br/>
இப்போ திந்த இயல்மூன் றாம்முறை<br/>
உடல்தசைத் தொகுப்பு ஒன்றுமுன் வந்தது<br/>
இரும்பு வாரியின் இகல்முனை யினிலே.<br/>
<br/>
அதுவுடல் தசைத்தொகுப் பானதே யல்ல<br/>
குறும்பன் லெம்மின் கைனன்அஃ தப்பா<br/>
அதுவே அழகிய தூர நெஞ்சினன்<br/>
வாரியின் முட்களில் வந்தகப் பட்டனன்   270<br/>
கொள்மோ திரவிரல் கொளுவி இருந்தனன்<br/>
வல்இடக் கால்விரல் மாட்டி இருந்தனன்.<br/>
<br/>
குறும்பன் லெம்மின் கைனன் எழுந்தான்<br/>
கலேவாவின் மைந்தன் கரைமேல் வந்தான்<br/>
சேர்ந்தே செப்பினால் செய்த வாரியில்<br/>
வந்தான் தெளிந்த வளர்நீர் மேற்புறம்<br/>
ஆயினும் சிறிது அங்கிலா திருந்தது<br/>
தனதுகை ஒன்று தலையிலே பாதி<br/>
இன்னும் சிறுசிறு இணைந்த பகுதிகள்<br/>
அதன்மேல் அவனது ஆவியும் இல்லை.       280<br/>
<br/>
அப்போ தவனது அன்னை எண்ணினாள்<br/>
அவளே அழுது அரற்றினள் இவ்விதம்:<br/>
"இனிஇதில் இருந்தொரு மனிதன் எழுவானா<br/>
உருவா குவனா ஒருபுது வீரன்?"<br/>
<br/>
**அண்டங் காகமொன் றதனைக் கேட்டது<br/>
அதுஇவ் விதமாய் அளித்தது ஓர் பதில்:<br/>
"உட்சென் றவர்களில் ஒருமனி தருமிலர்<br/>
ஒன்றும்வந் தவைகளால் உருப்படல் இல்லை<br/>
கண்களை வெண்மீன் கடித்தயின் றிட்டன<br/>
கோலாச்சி மீன்கள் தோள்களைப் பிளந்தன        290<br/>
**வாரியுள் மனிதனை ஏகவே விடுவாய்<br/>
துவோனலா ஆற்றில் துணிந்துதள் ளிடுவாய்<br/>
ஒரு**மீ னாயவன் உருவம் பெறலாம்<br/>
அல்லது திமிங்கல மாகவும் மாறலாம்."<br/>
<br/>
பின்னர் லெம்மின் கைனனின் அன்னை<br/>
தனயனை நீரில் தள்ளவு மில்லை<br/>
வாரினாள் நீரை மற்றொரு முறையே<br/>
செம்மையாய் செப்பால் செய்தவா ரியினால்<br/>
துவோனலா ஆற்றுத் தொல்நீள் வழியினில்<br/>
வாரினாள் நீளமாய் வாரினாள் குறுக்காய்         300<br/>
தனிக்கை கிடைத்தது தலையும் கிடைத்தது<br/>
பருமுது கெலும்பின் பாதியும் கிடைத்தது<br/>
மார்பு எலும்பின் மற்றொரு பாதியும்<br/>
வேறுபல் துண்டுகள் மீண்டே வந்தன;<br/>
மகனைச் சேர்த்தனள் மற்றிவற் றிருந்து<br/>
குறும்பன் லெம்மின் கைனனை ஆக்கினள்.<br/>
<br/>
தசையை எடுத்துத் தசையோ டிணைத்தனள்<br/>
எலும்பை எடுத்து எலும்பொடு சேர்த்தனள்<br/>
உறுப்புகள் அனைத்தையும் ஒன்றாய்ப் பொருத்தினள்<br/>
நரம்பை எடுத்து நரம்பொடு வைத்தனள்.   310<br/>
<br/>
உளநரம் பனைத்தையும் ஒன்றாய்க் கட்டி<br/>
நரம்பு முனைகளை நனிதைத் திணைத்து<br/>
தைத்த நுல்களைத் தான்பார்த் துரைத்தாள்<br/>
இனிவரும் சொற்களில் இவ்விதம் சொன்னாள்:<br/>
"அமைநரம் புகளின் அழகிய பெண்ணே!<br/>
நரம்பு மகளே, நலலெழில் நங்கையே!<br/>
நேர்நரம் பிணைத்து நெசவுசெய் மகளே!<br/>
கவின்நிறைந் திட்ட கைத்தறி யுடனே<br/>
கனசெப் பியன்ற கைத்தறித் தண்டுடன்<br/>
தனிஇரும் பியைந்த சக்கரத் துடனே,    320<br/>
தேவையாம் நேரம் தெரிந் கெழுக<br/>
கூவி யழைக்கையில் குறைநீக் கிடவா<br/>
உனது கரங்களில் ஒருங்கிணை நரம்புகள்<br/>
உனதுகை களிலே உறுப்பின் உருண்டைகள்<br/>
நரம்பினை இணைத்து நன்குகட் டுதற்காய்<br/>
நரம்பின் நுனிகளை நன்குதைப் பதற்காய்<br/>
திறந்து விரிந்து திகழ்ரண மீது<br/>
புறம்பிளந் துள்ள புண்களின் மீது.<br/>
<br/>
இதுவும் போதா தின்னமு மென்றால்<br/>
வானிலே இருக்கிறாள் வனிதை யொருத்தி         330<br/>
செப்பினால் செய்த திகழ்பட கொன்றில்<br/>
உயர்செந் நிறத்து ஓடம் ஒன்றிலே;<br/>
வானத்தை விட்டு வருகநீ பெண்ணே!<br/>
சுவர்க்கத் திருந்து துணிந்துவா கன்னியே!<br/>
நரம்புகள் மீதுன் நற்பட கோட்டு<br/>
உறுப்புகள் மீது உடன்நீ நகர்ந்திடு<br/>
எலும்பின் இடையில் இணைந்தசைந் தேகு<br/>
உறுப்புள் உடைவின் ஊடாய்ச் செல்லு!<br/>
<br/>
அவ்வவ் விடங்களில் அமைத்துவை நரம்பை<br/>
உறுசரி இடங்களில் ஒழுங்காய் வைப்பாய்           340<br/>
நரம்பில் பெரியதை நன்நேர் வைத்து<br/>
பிரதான நரம்பை பிடித்தெதிர் வைப்பாய்<br/>
இரட்டிப் பாய்நல் இகல்நரம் பமைப்பாய்<br/>
இணைப்பய் நரம்பின் இயைசிறு முனைகளை.<br/>
<br/>
சிறிய ஊசியைத் தேர்ந்துபின் எடுத்து<br/>
பட்டினால் இயைந்த பதநூல் கோர்த்து<br/>
சிறந்த ஊசியால் செய்வாய் தையலை<br/>
தகரத் தூசியால் தையலைச் செய்வாய்<br/>
நரம்பின் முனைகளை நனியுறப் பின்னி<br/>
பட்டினால் செய்த பட்டியால் கட்டு.      350<br/>
<br/>
இதுவும் போதா தின்னமு மென்றால்<br/>
எழில்வான் வாழும் இறைவா, நீரே,<br/>
வல்லநின் பரிகளை வண்டியில் பூட்டி<br/>
அரியநின் பரிகளை சரித்தயார்  செய்வீர்<br/>
சிறந்தநின் வண்டியைச் செலுத்தி வருவீர்<br/>
எலும்பு நரம்புகள் என்பன ஊடாய்<br/>
ஒழுங்கு மாறிய ஊன்தசை ஊடாய்<br/>
நழுவி வழுக்கும் நரம்புகள் ஊடாய்;<br/>
எலும்புகள் அனைத்தையும் இணைப்பாய் தசைகளில்<br/>
நரம்பின் நுனியை நரம்பின் நுனியொடு           360<br/>
மிகும்எலும் புடைவில் வெள்ளியைப் பூசி<br/>
நரம்பின் வெடிப்பில் நற்பொன் பூசுவீர்.<br/>
<br/>
தோற்சவ் வெங்கே தொய்நது கிழிந்ததோ<br/>
அங்கே தோற்சவ் வதைவளர்த் திடுவீர்<br/>
அமைநரம் பெங்கே அறுந்து போனதோ<br/>
அங்கே நரம்பை அமைவுறத் தைப்பீர்<br/>
எங்கே குருதி வெளியே றியதோ<br/>
அங்கே ஓட அதைவைத் திடுவீர்<br/>
ஒள்ளெலும் பெங்கே உடைந்து போனதோ<br/>
அங்கே எலும்பை அமைப்பீர் பொருத்தி   370<br/>
தசைகள் எங்கே தளர்ந்து போனதோ<br/>
அங்கே தசையை அமைப்பீர் இறுக<br/>
ஆசியோ டமைப்பீர் அவ்வவ் விடங்களில்<br/>
உரிய இடங்களில் ஒழுங்காய் வைப்பீர்<br/>
எலும்பை எலும்புடன் இயல்தசை தசையுடன்<br/>
உறுப்பை உறுப்போ டொன்றாய் வைப்பீர்."<br/>
<br/>
பின்னர் லெம்மின் கைனனின் அன்னை<br/>
ஆக்கினள் மனிதனை அமைத்தாள் வீரனை<br/>
உயிருடன் முன்னர் ஒருங்கிருந் ததுபோல<br/>
உயிருடன் முன்உள உருவத் தோடே.       380<br/>
தரிநரம் பனைத்தும் தைக்கப் பட்டன <br/>
நுனிநரம் பெல்லாம் நுட்பமோ டிணைந்தன<br/>
ஆயினும் மனிதன் வாய்கதைத் திலது<br/>
பிள்ளைக் கின்னும் பேச்சுவந் திலது.<br/>
<br/>
பின்வரும் சொற்களில் பின்அவள் சொன்னாள்<br/>
இயம்பினள் அவளே இயம்பினள் இவ்விதம்:<br/>
"பூச்சு மருந்தைப் போய்எவண் பெறலாம்<br/>
எங்கே சிறிது தேன்துளி கிடைக்கும்<br/>
இளைத்தவன் மீது எடுத்துப் பூசிட<br/>
குறைநோ யாளியைக் குணமாக் கிடற்கு   390<br/>
மீண்டும் பேசத் தூண்டிட மனிதனை<br/>
பாடலை மீண்டும் பாடவைத் தற்கு?<br/>
<br/>
ஓ,எம் வண்டே, உயர்ந்த பறவையே!<br/>
காட்டு மலர்களின் கவினுறும் அரசே!<br/>
தேனை இப்போ சென்றே கொணர்வாய்<br/>
தேனைஎங் கேனும் சென்றே பெறுவாய்<br/>
களிப்பு நிறைந்த காட்டு வெளிகளில்<br/>
தனிக்கவ னம்நிறை தப்பியோ இடங்களில்<br/>
பலவிதமான மலர்களின் இதழ்களில்<br/>
பலவித மான பனிப்புல் மடல்களில்     400<br/>
புலர்நோ யாளியின் பூச்சு மருந்தாய்<br/>
குறைநோ யாளியைக் குணமாக் கற்கு."<br/>
<br/>
சுறுசுறுப் பான பறவையவ் வண்டு<br/>
பறந்து சென்று பயணம் செய்தது<br/>
களிப்பு நிறைந்த காட்டு வெளிகளில்<br/>
தனிக்கவ னம்நிறை தப்பியோ இடங்களில்<br/>
வன்மேல் நிலத்து மலர்களில் எடுத்தது<br/>
சிறியதன் நாவில் தேனைச் சேர்த்தது<br/>
ஆறு மலர்களின் அலர்நுனி யிருந்து<br/>
நூறு புற்களின் நுண்மட லிருந்து;         410<br/>
தேனளி மெதுவாய்த் திரும்பி வந்தது<br/>
விரைந்து பின்னர் பறந்து வந்தது<br/>
சிறகுகள் முழுதிலும் தேனே இருந்தது<br/>
இறக்கைகள் மீது இனியதேன் வடிந்தது.<br/>
<br/>
லெம்மின் கைனனின் அன்னை அவளே<br/>
பூச்சு மருந்தினைப் பூக்கரத் தெடுத்து<br/>
இளைத்தவன் மீது இனிதே தடவினள்<br/>
நலமற் றோன்மேல் நன்றாய்ப் பூசினள்;<br/>
ஆயினும் குணமதால் ஆகிட வில்லை<br/>
மனிதன் வாயிலே வரவிலைச் சொல்லே.          420<br/>
<br/>
பின்வரும் சொற்களில் பின்அவள் சொன்னாள்!<br/>
"வண்டே, எனது மன்சிறு பறவையே!<br/>
பறப்பாய் வேறு பக்கமாய் அங்கே<br/>
கடல்ஒன் பதினைக் கடந்தே செல்வாய்<br/>
செறிந்து பரந்தநீர்த் தீவுக் கேகுவாய்<br/>
தேன்நிறைந் திட்ட திருநிலம் செல்வாய்<br/>
*தூரியின் புதிய தொடர்வீ டடைவாய்<br/>
வணங்குதற் குரிய மாமே லோனவன்.<br/>
அங்கே சிறப்புறும் அரியதேன் உளது<br/>
அங்கே தரமிகும் அருமருந் துளது         430<br/>
நரம்புகட் கேற்ற நல்மருந் ததுவே<br/>
உறுப்புகட் குவந்த உயர்மருந் ததுவே;<br/>
அந்த மருந்தில் கொஞ்சம் கொணர்வாய்<br/>
மந்திர மருந்தை இங்கே கொணர்வாய்<br/>
காயப் பட்டவன் மேனிமேற் பூச<br/>
ஏற்பட்ட காயத் திடங்களில் தடவ."<br/>
<br/>
கரியஅவ் வண்டு கனமிலா மனிதன்<br/>
பறந்தது மீண்டும் பயணம் செய்தது<br/>
கடல்கள் ஒன்பது கடந்து சென்றது<br/>
பத்தாம் கடலிலும் பாதியைத் தாண்டி;   440<br/>
ஒருநாள் பறந்தது இருநாள் பறந்தது<br/>
மூன்றாம் நாளும் முன்விரைந் தேகி<br/>
அதுஎப் புல்லிலும் அமரா தகன்று<br/>
எந்த இலையிலும் இருக்கா தகன்று<br/>
சென்றது பரந்த செறிநீர்த் தீவு<br/>
தேன்நிறைந் திட்ட திருநிலம் சென்றது<br/>
விரைந்து பாய்ந்தநீர் வீழ்ச்சியின் அருகில்<br/>
புனித அருவிநீர்ப் பொழிசுழிப் பக்கம்.<br/>
<br/>
தேன்உரு வாகித் திகழ்ந்தஅவ் விடத்தில்<br/>
அரியபூச் செளடதம் ஆக்கிடப் பட்டது    450<br/>
சின்னஞ் சிறிய மண்சட் டிகளில்<br/>
அழகா யிருந்த கலயங் களிலே<br/>
அளவில் பெருவிரல் ஆம்கல யங்கள்<br/>
நுனிவிரல் மட்டுமே நுழையத் தக்கன.<br/>
<br/>
கரியஅவ் வண்டு கனமிலா மனிதன்<br/>
செம்பூச் செளடதம் சிறிதே எடுத்தது<br/>
காலம் சற்றுக் கரைந்துசென் றிட்டது<br/>
கணநே ரம்சில கடந்தே முடிந்தது<br/>
பறந்து வந்தது பண்ரீங் கரத்தொடு<br/>
பயணம் முடித்து பறந்து மீண்டது         460<br/>
ஆறுகிண் ணங்கள் அதன்கரத் திருந்தன<br/>
ஏழுகிண் ணங்கள் இருந்தன முதுகில்<br/>
அவைநிறைந் திருந்தன அரும்பூச் செளடதம்<br/>
நிகரில்நல் தைலம் நிறைய இருந்தது.<br/>
<br/>
லெம்மின் கைனனின் அன்னை அவளே<br/>
பூசினாள் அந்தப் பூச்சு மருந்தை<br/>
வல்லஒன் பதுவகை மருந்தைப் பூசினாள்<br/>
தகும்எண் வகையாம் தைலம் பூசினாள்<br/>
ஆயினும் இன்னும் அடைந்திலன் குணமே<br/>
உண்டாக வில்லை ஒருபயன் தானும்.       470<br/>
<br/>
இனிவரும் சொற்களில் இவ்விதம் சொன்னாள்<br/>
இந்த மொழிகளில் இவ்விதம் மொழிந்தாள்:<br/>
"கரிய வண்டே, காற்றின் பறவையே!<br/>
முனைந்தே பறப்பாய் மூன்றாம் முறையாங்(கு)<br/>
உயரும் விண்ணின் உலகம் செல்வாய்<br/>
ஒன்பது சுவர்க்கம் உடன்கடந் தேகுவை<br/>
அங்கே தேனும் அதிகமே யுண்டு<br/>
இதயம் நிறைந்த இனியதேன் உண்டு<br/>
தேவன் மந்திரம் செபித்த தேனது<br/>
இறைவன் புனிதன் இரட்சித்த தேனது      480<br/>
கர்த்தர் பிள்ளைகட் கதனைப் பூசினார்<br/>
கடும்தீச் சக்தியால் காயமேற் படுகையில்,<br/>
தேனிலே உனது சிறகினைத் தோய்ப்பாய்<br/>
நனைப்பாய் இறக்கை நனிகரை நறையில்<br/>
தேனைக் கொண்டு சிறகில் வருவாய்<br/>
வருவாய் ஆடையில் வளநறை சுமந்து<br/>
காயப் பட்டவன் மேனிமேற் பூச<br/>
ஏற்படு காயத் திடங்களில் தடவ."<br/>
<br/>
அந்த வண்டு அன்புடைப் பறவை<br/>
இந்தச் சொற்களில் இயம்பிய ததுவே:   490<br/>
"அங்கே எப்படி அடியேன் செல்வது<br/>
நானோ இளைத்த நனிசிறு மனிதன்?"<br/>
<br/>
"சுலபமாய்ப் போகலாம் துணிந்தாங் கேநீ<br/>
அழகுறப் பயணித் தங்கே யடையலாம்,<br/>
கதிரின் மேலே கலைநிலாக் கீழே<br/>
விண்ணில் இருக்கும் மீன்களின் நடுவே,<br/>
சிறகை அடித்து சென்றே ஒருநாள்<br/>
அடைவாய் திங்களின் அதியுயர் விளிம்பை!<br/>
அடுத்த நாளிலும் அதிவிரைந் தேகி<br/>
தாரகைக் கூட்டத் தனித்தோ ளடைவாய்,   500<br/>
உறுமூன் றாம்நாள் உயரப் பறந்து<br/>
ஏழு மீன்களின் எழில்முது கடைவாய்,<br/>
சிறியது அதன்பின் செய்யும் பயணம்<br/>
அடுத்து வருவது அதிகுறும் தூரம்<br/>
புனிதக் கடவுளின் பொலியும் வதிவிடம்<br/>
பேரின்ப மானவர் பெரிதுறை வீடு."<br/>
<br/>
எழுந்தது வண்டு இருநிலத் திருந்து<br/>
திடரினி லிருந்து தேன்சிற கெழுந்தது<br/>
விரைந்து விரைந்து பறந்து சென்றது<br/>
சிறிய சிறகினால் பறந்தது விரைந்து          510<br/>
பறந்தது சந்திர வளையப் பக்கம்<br/>
பரிதியின் எல்லையில் பறந்து திரிந்தது<br/>
தாரகைக் கூட்டத் தனித்தோள் கடந்தது<br/>
ஏழு மீன்களின் எழில்முது கேகிய(து)<br/>
கர்த்தர்வாழ் கூடம் கடிதுட் பறந்தது<br/>
சென்றது சர்வ வல்லோன் திருமடம்<br/>
அங்குபூச் செளடதம் ஆக்கப் பட்டது<br/>
தைலம் அங்கே தயார்செயப் பட்டது<br/>
வெள்ளியில் ஆன கொள்கல யத்திலும்<br/>
தங்கத் தியன்ற சட்டிகள் பலவிலும்       520<br/>
தேறல் கொதித்தது திகழ்நடுப் பகுதியில்<br/>
அருகிலே வெண்ணெய் உருகியே வந்தது<br/>
தெற்குக் கரையில் தேறல் இருந்தது<br/>
வடக்குக் கரையில் மலர்ந்தது தைலம்.<br/>
<br/>
கரியஅவ் வண்டு காற்றின் பறவை<br/>
போதிய தேனை போந்தேற் றெடுத்தது<br/>
இதயம் நிறைய எடுத்தது தேனை<br/>
காலம் சற்றுக் கரைந்துசென் றிட்டது<br/>
வண்டு திரும்பி வந்தது மெதுவாய்<br/>
பறந்து பின்னர் விரைந்து வந்தது       530<br/>
**கொம்புகள் நூறு கொடுங்கைகள் நிறைய<br/>
ஆயிரம் வேறு **அடர்கட் டிருந்தன<br/>
இதிலே தேனும் இனிததில் நீரும்<br/>
இன்னு மொன்றிலே இயைசீர் மருந்தும்.<br/>
<br/>
பின்னர் லெம்மின் கைனனின் அன்னை<br/>
சொந்தமாய்த் தனது தூயவாய் வைத்து<br/>
நாவினாற் சோதனை நன்றே செய்தாள்<br/>
நன்மனம் நிறைய நனிசுவைத் திட்டாள்:<br/>
"அந்தப் பூச்சு அருமருந் திவையே<br/>
சர்வ வல்லவன் தன்னுடை மருந்து          540<br/>
புனிதக் கடவுள்தாம் பூசிய மருந்து<br/>
உயர்இறை காயத் தூற்றிய மருந்து."<br/>
<br/>
போய்இளைத் தவன்மேல் பூசினாள் மருந்தை<br/>
தளர்நலத் தோன்மேல் தடவினாள் மருந்தை<br/>
உடைந்த எலும்பின் ஊடாய்ப் பூசினாள்<br/>
உறுப்புகள் வெடிப்பின் ஊடாய்ப் பூசினாள்<br/>
பூசினாள் கீழும் பூசினாள் மேலும்<br/>
பூசினாள் மத்திய புறம்ஒரு முறையும்;<br/>
பின்வரும் சொற்களில் பின்அவள் சொன்னாள்<br/>
உரைத்தே அவள்தான் உரைசெய லாயினள்:  550<br/>
"எழுவாய் உறக்கத் திருந்துஇப் போது<br/>
கனவினி லிருந்து கண்விழிப் பாய்நீ<br/>
இந்தத் தீய இடத்தினிலிருந்து<br/>
அதிர்ஷ்ட மற்ற அமளியி லிருந்து!"<br/>
<br/>
எழுந்தான் உறக்கத் திருந்தே மனிதன்<br/>
கனவினி லிருந்து கண்களை விழித்தான்<br/>
இப்போது அவனால் இயம்பிட முடிந்தது<br/>
உரியதன் நாவால் உரைத்திட முடிந்தது:<br/>
"எளியோன் நெடுநாள் இருந்தேன் துயிலில்<br/>
பாக்கிய மற்றவன் பலநாள் உறங்கினேன்   560<br/>
இனிய துயிலில் இருந்திட லானேன்<br/>
அமைதித் தூக்கம் ஆழ்ந்தே இருந்தேன்."<br/>
<br/>
கூறினள் லெம்மின் கைனனின் அன்னை<br/>
உரைத்தே அவள்தான் உரைசெய லாயினள்:<br/>
"இன்னும் பல்லாண் டிருப்பாய் உறங்கி<br/>
பலகா லம்நீ படுக்கையில் இருப்பாய்<br/>
இல்லா விடில்உன் ஏழ்மைத் தாய்தான்<br/>
இல்லா விடில்உன் ஈனச் சுமந்தவள்.<br/>
சொல்வாய் இப்போ துர்ப்பாக் கியனே<br/>
புகல்வாய் அதனைஎன் புன்செவி கேட்க     570<br/>
வெம்மாய் வுலகுநீ விரைந்தது எதனால்<br/>
தண்துவோ னலாநதி தாழ்ந்தது எவரால்?"<br/>
<br/>
குறும்பன் லெம்மின் கைனன் கூறினன்<br/>
அன்னைக் கிவ்விதம் அளித்தான் மறுமொழி:<br/>
"நனைந்த தொப்பியன் நன்னிரை மேய்ப்பவன்<br/>
*கனவுல கத்தின் கட்புல னற்றவன்<br/>
மரண உலக மனுப்பியோன் அவனே<br/>
தண்துவோ னலாநதி தள்ளியோன் அவனே<br/>
நீரி லிருந்தொரு நெடும்பாம் பெடுத்தான்<br/>
**பறவைநா கத்தை படர்திரைப் பெயர்த்தான்       580<br/>
என்மேல் **பாக்கியம் இல்லான் ஏவினன்<br/>
அதைதான் முன்னர் அறிந்தது மில்லை<br/>
நீர்அரா வெறுப்பை நிசம்நான் அறிந்திலேன்<br/>
நீர்க்குழல் அதனின் நெடுங்கொடும் கடியை."<br/>
<br/>
கூறினள் லெம்மின் கைனனின் அன்னை:<br/>
"அடடா, நுண்ணறி வற்றவன் என்பேன்,<br/>
மாந்திரீ கனுக்கு மந்திரம் செய்வேன்<br/>
படர்லாப் பியரைப் பாடுவேன் என்றாய்,<br/>
நீர்அரா வெறுப்பை நீதெரிந் திலையே<br/>
நீர்க்குழற் கடியை நீஅறிந் திலையே!           590<br/>
<br/>
நீர்அராப் பிறப்பது நீரின் நடுவிலே<br/>
நீர்க்குழல் பிறப்பது நீரின் அலையிலே<br/>
முன்இது **வாத்துநல் மூளையில் பிறந்தது<br/>
தண்கடற் **பறவையின் தலையுட் பிறந்தது<br/>
இதனை **அரக்கி இருநீர் உமிழ்ந்தாள்<br/>
எச்சிற் குமிழை இறக்கினாள் அலைகளில்<br/>
நீரோ அதனை நீளமாய் வளர்த்தது<br/>
வெய்யோன் அதனை மென்மையாக் கிற்று<br/>
தண்காற் றதனைத் தாலாட் டிற்று<br/>
ஆராட்டி வளர்த்தது அகல்நீ ராவி      600<br/>
கரைக்குச் சுமந்தது கடலலை அதனை<br/>
தரைக்குக் கொணர்ந்தது தண்திரை அதனை."<br/>
<br/>
பின்னர் லெம்மின் கைனனின் அன்னை<br/>
அவனைத்தா னறிந்த வாறுசீ ராட்டி<br/>
அவனது முந்திய அழகுரு வாக்கி<br/>
பழையதோற் றத்தைப் பாங்குற வமைத்தனள்<br/>
இப்போ சற்றவன் இருந்தான் நலமாய்<br/>
நிலவிய முந்திய நிலையிலும் பார்க்க.<br/>
பின்னர் மகனைப் பெற்றவள் கேட்டாள்<br/>
ஏதும் குறைபா டிருக்கிற தாவென.       610<br/>
<br/>
குறும்பன் லெம்மின் கைனன் கூறினன்:<br/>
"எ(வ்)வளவோ குறைபா டின்னமு முள்ளது<br/>
எனதுளவேட்கை இருக்கிற தாங்கே<br/>
ஆவலும் ஆசையும் அங்கே உறங்கும்<br/>
வடபால் நிலத்து மங்கையர் மத்தியில்<br/>
அழகுறும் கூந்தல் அரிவையர் தம்மிடம்.<br/>
குமிழ்ச்செவி வடநிலக் குணமிலா மாது<br/>
தன்னுடைத் தனையைத் தருவதாய் இல்லை<br/>
வாத்தைநான் எய்து வந்தால் தவிர<br/>
அந்த அன்னத்தை அடித்தாற் தவிர        620<br/>
அந்தத் துவோனலா அருநதி யாங்கே<br/>
ப,னித அருவிப் பொங்குநீர்ச் சுழியில்."<br/>
<br/>
கூறினள் லெம்மின் கைனனின் அன்னை<br/>
உரைத்தே அவள்தான் உசைய லாயினள்:<br/>
"எளியஅன் னத்தை இனிக்கை விடுவாய்<br/>
வாத்தினை ஆங்கே வாழ்ந்திட விடுவாய்<br/>
துவோனலா அதனின் தொல்கறுப் பாற்றில்<br/>
புகார்கள் படிந்த பொங்குநீர்ச் சுழியில்;<br/>
<br/>
இல்லப் பக்கமாய் இப்போ தேகுவாய்<br/>
அகமகிழ் விழந்த அன்னை என்னுடன்      630<br/>
இனியுமுன் நலனுக்கு இயம்பிடு நன்றி<br/>
அனைவரும் அறிந்த ஆண்டவ னுக்கு<br/>
உண்மையாய் உனக்கு உதவிய தற்காய்<br/>
இவ்வுயி ருடன்மீட் டெழுப்பிய தற்காய்<br/>
துவோனியின் வலிய தொல்வழி யிருந்து<br/>
மரண உலகதன் வசிப்பிட மிருந்து<br/>
என்னால் முடிந்தது எதுவுமே யில்லை<br/>
எதுவும் நானே இயற்றுதற் கில்லை<br/>
கர்த்தர் அவரின் கருணை யில்லாமல்<br/>
இறைவழி நடத்தல் இல்லா விடினே."    640<br/>
<br/>
குறும்பன் லெம்மின் கைனன் பின்னர்<br/>
இல்லம் நோக்கி எழுந்திட லானான்<br/>
அன்புடைத் தனது அன்னை தன்னுடன்<br/>
மாண்புடைத் தனது மாதா தன்னுடன்.<br/>
இழக்கிறேன் துரநெஞ் சினனையாங் கிப்போ<br/>
குறும்பன் லெம்மின் கைனனை விடுகிறேன்<br/>
நீள்கா லத்தென் நெடுங்கதை யிருந்து<br/>
போகிறேன் இன்னொரு கதையின் புறமே<br/>
பாடலை வேறொரு பக்கமாய் விடுகிறேன்<br/>
அதைத்திருப் புகிறேன் அகல்புதுப் பாதையில்.       650       <br/>
<br/>
<hr/><br/>
<a name="Song16"><h3>பாடல் 16 - மரண உலகில் வைனாமொயினன் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1 - 118 : வைனாமொயினன் ஒரு படகு செய்வதற்கு பலகைகள் கொண்டு  
வருமாறு சம்ஸாவைப் பணிக்கிறான்; அங்ஙனம் கிடைத்த பலகைகளில் ஒரு படகைச்  
செய்கிறான்; ஆனால் மூன்று மந்திரச் சொற்கள் நினைவுக்கு வரவில்லை.<br/>
<br/>
அடிகள் 119 - 362 : இந்த மந்திரச் சொற்கள் கிடைக்காமல் போனதால், அவற்றைப்  
பெறுவதற்குத் துவோனலா என்னும் மரண உலகத்துக்குப் போகிறான். அங்கே அவன்  
தடுத்து வைக்கப் படுகிறான்.<br/>
<br/>
அடிகள் 363 - 412 : வைனாமொயினன் அங்கிருந்து தப்பி வந்து விடுகிறான். இனிமேல் 
அங்கே ஒருவரும் போகக் கூடாது என்று எச்சரிக்கை செய்வதோடு அது தீய மக்கள்  
வாழும் பயங்கரமான இடம் என்றும் வர்ணிக்கிறான்.<br/>
<br/>
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~<br/>
<br/>
நிலைபெறும் முதிய வைனா மொயினன்<br/>
நிலைபெறும் மாய நெறியறி முதல்வன்<br/>
செம்பட கொன்றைச் செய்யத் தொடங்கினான்<br/>
தொடங்கினன் புதிய தோணியொன் றியற்ற<br/>
புகார்படி கடலதன் புணர்முனை நுனியில்<br/>
செறிபனிப் புகாருள தீவதன் கரையில்.<br/>
கலக்கலை ஞற்குக் கிடைத்தில துமரம்<br/>
படகுசெய் வோற்குப் பலகையாங் கில்லை.<br/>
<br/>
தேவையாம் மரத்தைத் தேடுவார் யாரோ<br/>
பெருஞ்சிந் துரமரம் பெறுவர் யாரோ            10<br/>
வைனா மொயினன் வன்பட கியற்ற<br/>
ஓடத் தடித்தட்(டு) உடன்செயப் பாடகன்?<br/>
<br/>
பெருவிளை நிலமகன் பெல்லர் வொயினன்<br/>
சம்ஸா என்னும் தனிச்சிறு வாலிபன்<br/>
அந்த மரத்தை அவனே தேடுவான்<br/>
அடர்சிந் துரமரம் அவனே பெறுவான்<br/>
வைனா மொயினன் வன்பட கியற்ற<br/>
ஓடத் தடித்தட்(டு) உடன்செயப் பாடகன்.<br/>
<br/>
அவன்நடை போட்டான் அகல்தன் பாதையில்<br/>
வலம்வந் திட்டான் வடகிழக் குலகில்    20<br/>
ஒருகுன் றேறினான் உடன்இன் னொன்றிலும்<br/>
மூன்றாம் குன்றும் முயன்றயல் ஏகினான்<br/>
தங்கக் கோடரி தடத்திண் தோள்களில்<br/>
செப்பினால் ஆன கைப்பிடிக் கோடரி<br/>
அரச மரமொன் றருகினில் வந்தான்<br/>
அம்மரத் துயரம் அதுபதி னெட்டடி.<br/>
<br/>
அரச மரத்தை அவன்தொட எண்ணினான்<br/>
தொடுகோ டரியினால் துணிக்க நினைத்தான்<br/>
அப்போ தந்த அடர்மரம் சொன்னது<br/>
தன்நா வால்அது சாற்றிய திவ்விதம்:   30<br/>
"என்னிடம் மனிதா என்னதான் வேண்டும்<br/>
எப்படி யாயினும் என்னநின் விருப்பம்?"<br/>
பையன் சம்ஸா பெல்லர் வொயினன்<br/>
இனிவரும் சொற்களில் இயம்பினன் அவனே:<br/>
"இதுவே உன்னிட மிருந்துவேண் டுவது<br/>
இதுவே தேடிய(து) இதுவே விரும்பிய(து)<br/>
வைனா மொயினன் வன்பட கியற்ற<br/>
பாடகன் தோணிப் பலகைகள் தேவை."<br/>
<br/>
அதிசயப் பட்டு அரசும் சொன்னது<br/>
நூறுகிளை மரம் நுவல முடிந்தது:        40<br/>
"ஓட்டைப் படகையே உகந்தெ(ன்)னாற் பெறுவாய்<br/>
உடன்நீர் அமிழும் ஓடமே கிடைக்கும்<br/>
அடிமரம் எனது ஆனது குழல்போல்,<br/>
இந்தக் கோடையில் ஒருமுத் தடவைகள்<br/>
என்இத யத்தை இழிபுழு தின்றது<br/>
பூச்சி அரித்துப் போட்டதென் வேர்களை."<br/>
<br/>
பையன் சம்ஸா பெல்லர் வொயினன்<br/>
நடந்து மேலும் நகர்ந்தே பார்த்தான்<br/>
நடந்த பொழுதே நன்குசிந் தித்தான்<br/>
வதியுமிவ் வுலகின் வடக்குப் பக்கம்    50<br/>
எழில்தேவ தாரவன் எதிரே வந்தது<br/>
முப்பத்தி யாறடி முழுமரத் துயரம்.<br/>
அறைந்தான் மரத்தை அவன்கோ டரியால்<br/>
கோடரிக் காம்பைக் கொண்(டு)உரத்(து) அடித்தான்<br/>
வினவினன் இவ்விதம் விளம்பினன் இவ்விதம்:<br/>
"உயர்தேவ தாருவே உன்னால் முடியுமா<br/>
வைனா மொயினன் வன்பட காக<br/>
பாடகன் தோணிப் பலகையாய் மாற?"<br/>
<br/>
வியன்தேவ தாரு விரைந்தே சொன்னது<br/>
உரத்த குரலில் உடன்அதே சொன்னது:    60<br/>
"வராது படகுஎன் வயத்தே யிருந்து<br/>
வராது ஆறு **வங்(கக்)காற் படகு<br/>
கணுக்கள் நிறைந்த கவின்தே(வ) தாருநான்<br/>
மூன்று தடவைகள் முனைந்திக் கோடையில்<br/>
அண்டங் காகம் அசைத்தது உச்சியை<br/>
காகம் கிளைகளில் கரைந்தது இருந்து."<br/>
<br/>
பையன் சம்ஸா பெல்லர் வொயினன்<br/>
நடந்துமென் மேலும் நகர்ந்தே பார்த்தான்<br/>
நடந்த பொழுதே நன்குசிந் தித்தான்<br/>
திகழுமிவ் வுலகின் தெற்குப் பக்கம்    70<br/>
ஒருசிந் துரமரம் ஒளிர்ந்துமுன் வந்தது<br/>
ஐம்பத்து நாலடி அதன்சுற் றளவு<br/>
பின்னர் இவ்விதம் பேசினான், கேட்டான்:<br/>
"உன்னால் முடியுமா உயர்சிந் தூரமே<br/>
வேட்டைப் படகின் வியன்உறுப் பாக<br/>
அணிபோர்ப் படகின் அடிப்புற மாக?"<br/>
<br/>
சிந்துரம் சீராய்ச் செப்பிய துத்தரம்<br/>
விதையுள மரமும் மிகுதரத் துரைத்தது:<br/>
"படகு(க்கு)ப் பலகைகள் பலஎன் னிடமுள<br/>
அடிப்புற முள்ளது அகல்பட கமைக்க        80<br/>
கணுக்கள் விழுந்ததோர் கடைமரம் நான(ல்)ல<br/>
உள்ளே குழல்போல் உருவந் திலது<br/>
முகிழ்இக் கோடையில் மூன்று தடவைகள்<br/>
இந்தக் கோடை இயைபரு வத்தில்<br/>
நடுமரம் சுற்றி நகர்ந்தது பருதி<br/>
சந்திரன் திகழ்ந்து தரித்ததென் உச்சி(யில்)<br/>
எனது கிளைகளில் இருங்குயில் அமர்ந்தன<br/>
பறவைகள் இலைகளில் படிந்தோய் வுற்றன."<br/>
<br/>
பையன் சம்ஸா பெல்லர் வொயினன்<br/>
கோடரி எடுத்தான் கொள்தோ ளிருந்து           90<br/>
வன்கோ டரியால் மரத்தை அறைந்தான்<br/>
வெட்டினான் அலகால் வியன்சிந் துரமரம்<br/>
விரைவாய் மரத்தை வீழ்த்த முடிந்தது<br/>
தனியெழில் மரத்தைத் தரையில் வீழ்த்தினான்.<br/>
<br/>
வெட்டி உச்சியை விலக்கினான் முதலில்<br/>
துண்டுதுண் டாக்கினான் தொடர்ந்தடி மரத்தை<br/>
அதிலே யிருந்து அடிப்புறம் செய்தான்<br/>
எண்ணிலாப் பலகைகள் எடுத்துடன் சீவினான்<br/>
பாடக னுக்குப் படகுகள் செய்ய<br/>
வைனா மொயினனின் வன்பட கமைக்க.   100<br/>
<br/>
முதிய வைனா மொயினன் பின்னர்<br/>
நிலைபெறும் மாய நெறியறி முதல்வன்<br/>
தூயதன் அறிவால் தோணியைச் செய்தான்<br/>
கப்பலை மந்திரப் பாடலால் கட்டினான்<br/>
தூயசிந் தூரத் துண்டுகள் தம்மால்<br/>
சோர்ந்துடை மரத்தின் துணுக்கினி லிருந்து.<br/>
<br/>
பாடிஓர் பாடல் பண்ணினான் அடிப்புறம்<br/>
பாடல்மற் றொன்றால் பக்கங்(கள்) பொருத்தினான்<br/>
பாடியே மூன்றாம் பாடலை விரைந்து<br/>
வேண்டிய துடுப்புகள் மிடுக்குடன் செய்தான்   110<br/>
வங்கக் கால்களை வகையுறச் செய்தான்<br/>
பொருத்துகள் அனைத்தையும் பொருத்தியொன் றாக்கினான்.<br/>
<br/>
படகுக்கு வங்கக் கால்களைப் படைத்து<br/>
எல்லாப் பக்கமும் இணைத்த பின்னரும்<br/>
மூன்றுமந் திரச்சொல் வேண்டி(யே) யிருந்தன<br/>
முன்னணி விளிம்பை மொய்ம்புறப் பூட்ட<br/>
முன்பா கத்தை முற்றுப் படுத்த<br/>
கனத்தபின் அணியம் கட்டி முடிக்க.<br/>
<br/>
நிலைபெறும் முதிய வைனா மொயினன்<br/>
நிலைபெறும் மாய நெறியறி முதல்வன்   120<br/>
உரைத்தான் ஒருசொல் உரைத்தான் இவ்விதம்:<br/>
"ஓ,என் நாட்களில் ஒருபாக் கியமிலான்<br/>
இறக்க முடிந்தில(து) இப்பட(கு) அப்பில்<br/>
அகல்புதுத் தோணியை அலைகளின் மீது."<br/>
<br/>
சிந்தனை செய்தான் சீருற நினைத்தான்<br/>
எங்கே அச்சொல் இருந்துபெற் றிடலாம்<br/>
திருமந் திரச்சொல் தேடுவ தெங்கே<br/>
தூக்கணஞ் சிட்டின் தொடுஉச் சியிலா<br/>
அன்னக் கணத்தின் மென்தலை களிலா<br/>
வாத்துக் கூட்ட வளர்தோள் இருந்தா?     130<br/>
<br/>
திருமந் திரச்சொல் தேடிச் சென்றான்<br/>
அன்னக் கூட்டம் அதுவொன் றழித்தான்<br/>
கொன்றான் வாத்துக் கூட்டம் ஒன்றினை<br/>
தூக்கணங் குருவிகள் சொற்கணக் கடங்கா<br/>
ஆயினும் கிடைத்தில அந்தச் சொற்கள்<br/>
இல்லைசொல் ஒன்றுமே இல்லைஓர் **அரையும்.<br/>
<br/>
சிந்தனை செய்தான் சீருற நினைத்தான்<br/>
"அச்சொல் நூறு அங்கே இருக்கலாம்<br/>
கோடை மானின் கொழுநாக் கடியில்<br/>
அரியவெண் ணிறத்து அணிலின் வாயில்."          140<br/>
<br/>
திருமந் திரச்சொல் தேடிச் சென்றான்<br/>
மர்மச் சொற்களை வாகாய்ப் பெறற்காய்,<br/>
வெட்டித் திறந்தான் வெகுவயல் மான்களை<br/>
ஆங்கொரு பெரிய அணிலின் குழுவையும்<br/>
அதிக சொற்களை அங்கே பெற்றான்<br/>
ஆயினும் சொற்கள் அவைபய னற்றவை.<br/>
<br/>
சிந்தனை செய்தான் சீருற நினைத்தான்<br/>
"அச்சொல் நூறு அங்கே பெறுவேன்<br/>
துவோனியின் இருண்ட தொல்வதி விடத்தில்<br/>
காலங் கடந்த மாய்வுல கில்லில்."    150<br/>
<br/>
சொற்கள் வேண்டித் துவோனியை அடைந்தான்<br/>
மந்திர மொழிக்காய் மரண உலகம்;<br/>
அமைதி யாக அடிவைத் தேகினான்<br/>
வாரமொன் றுபுதர் வழியூ டேகினான்<br/>
**சிறுபழச் செடிவழி திகழ்மறு வாரம்<br/>
மூன்றாம் வாரம் சூரைச் செடிவழி<br/>
மரணத் தீவு வந்தது கண்ணெதிர்<br/>
துவோனியின் குன்று தொடர்ந்தெதிர் ஒளிர்ந்தது.<br/>
<br/>
நிலைபெறும் முதிய வைனா மொயினன்<br/>
உறுபலக் குரலில் உரத்துக் கத்தினான்    160<br/>
அங்கே துவோனியின் அந்தஆற் றிடையே<br/>
மரண உலகின் வலுதாழ் விடத்தில்:<br/>
*"துவோனியின் மகளே, தோணிநீ கொணர்வாய்!<br/>
மரண(த்தின்) மதலாய், வருவாய் படகொடே!<br/>
இந்தநீ ரிணையை இனிநான் கடக்க!<br/>
ஆற்றைக் கடந்து அக்கரை சேர!"<br/>
<br/>
துவோனியின் குள்ளத் தொல்லுருப் பெண்ணவள்<br/>
மரண உலகின் வன்குறு மகளவள்<br/>
சலவைத் தொழிலைத் தான்செய் திருந்தாள்<br/>
அடித்துத் துணிகளை அலம்புதல் செய்தாள்    170<br/>
துவோனியின் கறுப்புத் தொடர்நிற ஆற்றில்<br/>
மரண உலகின் வலுதாழ் நீரில்;<br/>
உரைத்தாள் ஒருசொல் உரைத்தாள் இவ்விதம்<br/>
உரைத்தே அவள்தான் உரைசெய லாயினள்:<br/>
"இங்கிருந் தோடம் இனிக்கொண ரப்படும்<br/>
என்ன காரணம் என்பதைச் சொன்னால்<br/>
மரண உலகுநீ வந்தது எதற்கு<br/>
வருநோய் உனக்கு மரணம் தராமல்<br/>
இயற்கையாய் உனக்கு இறப்பு வராமல்<br/>
வல்விதி எதாலும் மரணம் வராமல்?"    180<br/>
<br/>
நிலைபெறும் முதிய வைனா மொயினன்<br/>
உரைத்தான் ஒருசொல் உரைத்தான் இவ்விதம்:<br/>
"துவோனி என்னை இங்கே கொணர்ந்தது<br/>
என்நாட் டிருந்து இழுத்தது மரணம்."<br/>
<br/>
துவோனியின் குள்ளத் தொல்லுருப் பெண்ணவள்<br/>
மரண உலகின் வன்குறு மகளவள்<br/>
இந்தச் சொற்களில் இயம்பினள் அவளே:<br/>
"கண்டுகொண் டேன்யான் கள்ளன் ஒருவனை<br/>
உன்னைத் துவோனி இங்கே கொணர்ந்தால்<br/>
உன்நாட் டிருந்து உறுமிறப் பிழுத்தால்    190<br/>
தன்னுடன் துவோனி தான்கொணர்ந் திருக்கும்<br/>
படும்இறப் புன்னுடன் பயணித் திருக்கும்<br/>
மரணத்(தின்) தொப்பிநின் வன்தோள் வைத்து<br/>
மரணத்(தின்) கையுறை வன்கரம் தந்து<br/>
வழங்குக உண்மை(யை) வைனா மொயினனே,<br/>
மரண உலகுநீ வந்தது எதற்கு?"<br/>
<br/>
நிலைபெறும் முதிய வைனா மொயினன்<br/>
இவ்விதம் அதன்பின் இயம்பினன் அவனும்<br/>
"இறப்புல குக்கெனை இரும்பு கொணர்ந்தது<br/>
உருக்குத் துவோனியின் உலகிற் கொணர்ந்தது."       200<br/>
<br/>
துவோனியின் குள்ளத் தொல்லுருப் பெண்ணவள்<br/>
மரண உலகின் வன்குறு மகளவள்<br/>
உரைத்தாள் ஒருசொல் உரைத்தாள் இவ்விதம்:<br/>
"அறிந்துகொண் டேன்யான் அரியதோர் கள்ளனை<br/>
இறப்புல குக்குனை இரும்பு கொணர்ந்தால்<br/>
உருக்கே துவோனியின் உலகிடைக் கொணர்ந்தால்<br/>
இரத்தம் பெருக்கும் ஏற்றநின் ஆடை<br/>
பாயும் இரத்தம் படுரண மிருக்கும்<br/>
வழங்குக உண்மையை வைனா மொயினனே<br/>
இரண்டாம் தடவை வழங்குவாய் உண்மை."    210<br/>
<br/>
நிலைபெறும் முதிய வைனா மொயினன்<br/>
உரைத்தான் ஒருசொல் உரைத்தான் இவ்விதம்:<br/>
"மரண உலகெனை வண்புனல் கொணர்ந்தது<br/>
துவோனியின் உலகெனைத் தொடர்அலை கொணர்ந்தது."<br/>
<br/>
துவோனியின் குள்ளத் தொல்லுருப் பெண்ணவள்<br/>
மரண உலகின் வன்குறு மகளவள்<br/>
உரைத்தாள் ஒருசொல் உரைத்தாள் இவ்விதம்:<br/>
"தெரிந்துகொண் டேன்யான் திரும்பவோர் பொய்யனை<br/>
மரண உலகுனை வண்புனல் கொணர்ந்தால்<br/>
துவோனியின் உலகுனைத் தொடர்அலை கொணர்ந்தால்     220<br/>
தண்ணீர் பெருக்கும் தரித்தநின் ஆடை<br/>
நீரைச் சொட்டும் நின்உடைக் கரைகள்;<br/>
உண்மையைச் சரியாய் உரைப்பாய் இப்போ(து)<br/>
மரண உலகு வந்தது எதற்கு?"<br/>
<br/>
முதிய வைனா மொயினன் அங்கே<br/>
கடிதுமற் றொருமுறை களவே செய்தான்:<br/>
"மரண உலகெனை வளர்தீ கொணர்ந்தது<br/>
துவோனியின் உலகெனைச் சுடுகனல் கொணர்ந்தது."<br/>
<br/>
துவோனியின் குள்ளத் தொல்லுருப் பெண்ணவள்<br/>
மரண உலகின் வன்குறு மகளவள்         230<br/>
இந்தச் சொற்களில் இயம்பினள் அவளே:<br/>
"உணர்ந்துகொண் டேன்யான் உயர்ந்ததோர் பொய்யனை<br/>
மரண உலகுனை வளர்தீ கொணர்ந்தால்<br/>
துவோனியின் உலகுனைச் சுடுகனல் கொணர்ந்தால்<br/>
கனத்தஉன் தலைமயிர் கருகியே யிருக்கும்<br/>
இரிந்தநின் தாடிநன் கெரிந்துபோ யிருக்கும்.<br/>
<br/>
ஓ,நீ முதிய வைனா மொயினனே!<br/>
ஓடம்இங் கிருந்து உனக்குத் தேவையேல்<br/>
உண்மையைச் சரியாய் உரைப்பாய் இப்போ(து)<br/>
பொய்யே சொல்வது போய்முடி யட்டும்    240<br/>
மரண உலகம் வந்தது எவ்விதம்<br/>
வருநோய் உனக்கு மரணம் தராமல்<br/>
இயற்கையாய் உனக்கு இறப்பு வராமல்<br/>
வல்விதி எதாலும் மரணம் வராமல்?"<br/>
<br/>
முதிய வைனா மொயினன் மொழிந்தான்:<br/>
"சிறுபொய் சிலநான் செப்பிய துண்டு<br/>
இரண்டாம் தடவையும் இழைத்தேன் களவு<br/>
உண்மையை இப்போ உரைப்பேன் யானே:<br/>
அமைத்தேன் படகொன்(று) அறிவின் சக்தியால்<br/>
பாடலின் தன்மையால் படகொன் றாக்கினேன்         250<br/>
ஒருநாள் பாடினேன் இருநாள் பாடினேன்<br/>
அங்ஙனம் பாடினேன் அடுமூன் றாம்நாள்<br/>
பாட்டெனும் வண்டி பட்டென உடைந்தது<br/>
பாடற் சொல்நடை பட்டது குழப்பம்<br/>
ஊசியொன் றினுக்காய் உற்றேன் துவோனலா<br/>
துறப்பணம் தேடி இறப்புல கடைந்தேன்<br/>
கடிதுஎன் வண்டியைக் கட்டி யமைத்திட<br/>
என்பா வண்டியை ஏற்றதாய்த் திருத்த<br/>
இங்கொரு ஓடம் இப்போ(து) கொணர்வாய்<br/>
அடுத்துன் படகொன் றாயத்த மாக்கு       260<br/>
இந்த நீரினையை இனிநான் கடக்க<br/>
ஆற்றைக் கடந்து அக்கரை சேர."<br/>
<br/>
ஏசினாள் துவோனியின் எழில்மகள் அவனை<br/>
தகரா றிழைத்தனள் சாவுல கத்தவள்:<br/>
"நீயொரு மூடன், நீள்மடத் தனத்தோன்,<br/>
மூளைக்கோ ளாறு மூண்டுள மனிதன்,<br/>
துவோனலா காரணத் தொடர்பிலா தடைந்தாய்<br/>
நோயின்றி மரண நுண்ணுல குற்றாய்<br/>
உனக்கொரு காரியம் உகந்ததா யிருக்கும்<br/>
திரும்பிநின் நாடு செல்வதே யதுவாம்   270<br/>
வந்தது உண்டு மற்றிங் கனேகர்<br/>
ஆனால் திரும்பி அனேகர் சென்றிலர்."<br/>
<br/>
முதிய வைனா மொயினன் மொழிந்தான்:<br/>
"பாதையை ஒருமுதுப் பாவைதான் மாற்றலாம்<br/>
ஆயினும் இளைத்ததோர் ஆடவன் செய்திடான்<br/>
சோம்பிய மனிதனும் துணிந்ததைச் செய்திடான்<br/>
துவோனியின் மகளே தோணியைக் கொணர்வாய்<br/>
கொணர்வாய் மாய்புலக் குழந்தையே படகினை!"<br/>
<br/>
துவோனியின் மகளும் தோணியைக் கொணர்ந்தாள்<br/>
முதிய வைனா மொயினனை அதிலே     280<br/>
நீரிணை கடந்து நேராய்க் கொணர்ந்தாள்<br/>
ஆற்றைக் கடந்து அக்கரை வந்தாள்<br/>
இந்தச் சொற்களில் இயம்பினள் அவளே:<br/>
"வைனா மொயினநீ வந்தனை, பாவம்,<br/>
இறப்பிலா திந்த இறப்புல கடைந்தாய்<br/>
மரண மின்றியே வந்தாய் துவோனலா."<br/>
<br/>
துவோனியின் மகளெனும் துணிந்தநற் தலைவி<br/>
மரணலோ கத்து மகள்முது மாது<br/>
கொஞ்சமாய்க் குடுக்கையில் கொணர்ந்தாள்  'பீர்'அது<br/>
இரண்டுகைப் பிடியுள ஏந்திய கெண்டியில்           290<br/>
இந்தச் சொற்களில் இயம்பினள் அவளே:<br/>
"முதிய வைனா மொயினனே பருகுக!"<br/>
<br/>
நிலைபெறும் முதிய வைனா மொயினன்<br/>
குடுக்கையின் உள்ளே குனிந்து நோக்கினான்<br/>
சினைத்தன தவளைகள் சிறுகுடுக் கையினுள்<br/>
புரண்டுபக் கங்களில் புழுக்கள் நெளிந்தன<br/>
பின்வரும் சொற்களில் பின்அவன் சொன்னான்:<br/>
"இங்குநான் வந்தது இதற்காய் அல்ல<br/>
மாய்புல(க)க் குடுக்கையில் மதுக்குடிக்(க) அல்ல<br/>
துவோனியின் கெண்டியில் தொட்டருந்(த) அல்ல      300<br/>
போதையே கொள்பவர் புணர்'பீர்' குடிப்போர்<br/>
சாடியில் குடிப்போர் தரையினில் வீழ்வார்."<br/>
<br/>
சொன்னாள் துவோனித் தொல்புவித் தலைவி:<br/>
"ஓ,நீ முதிய வைனா மொயின!<br/>
மரண உலகம் வந்தது எதற்கு?<br/>
துவோனலாப் பயணம் தொடர்ந்தது எதற்கு?<br/>
நினைவரும் பாத நேரம் துவோனி?<br/>
அம்புவி யிருந்துசா வழைக்கா நிலையில்?"<br/>
<br/>
முதிய வைனா மொயினன் மொழிந்தான்:<br/>
"படகு ஒன்றையான் படைத்தபோ தினிலே          310<br/>
புதிய தோணியைப் புனைந்தபோ தினிலே<br/>
தேவை யாயினமுத் திருமந் திரச்சொல்<br/>
முன்பா கமதை முற்றுப் படுத்த<br/>
கனப்பின் னணியம் கட்டி முடிக்க;<br/>
அவற்றை எங்குமே அடையா நிலையில்<br/>
இப்புவி அவைகள் இல்லா நிலையில்<br/>
வன்துவோ னலாயான் வரநேர்ந் ததுவே<br/>
பயணிக்க நேர்ந்தது பருமிறப் புலகு<br/>
தேவையா யிருந்த செஞ்சொல் தேடி<br/>
மந்திரச் சொற்களை வாகுறக் கற்க."   320<br/>
<br/>
அப்போ(து) துவோனியின் அம்புவித் தலைவி<br/>
உரைத்தாள் ஒருசொல் உரைத்தாள் இவ்விதம்:<br/>
"துவோனி சொற்களைச் சொ(ல்)லித்தரற் கில்லை<br/>
பலமதை மாய்நிலம் பகிர்வதற் கில்லை<br/>
இங்கிருந்து உன்னால் இனித்திரும் பொண்ணா<br/>
என்றும்உன் வாழ்வில் இனிமுடி யாது<br/>
பயணிக்க முடியா பழகுநின் இல்லம்<br/>
செல்லவும் முடியா சொந்தநா டினிநீ."<br/>
<br/>
அவள்அம் மனிதனை அணைதுயில் ஆக்கினாள்<br/>
பயணியைக் கீழே படுக்கவைத் திட்டாள்           330<br/>
துவோனி செய்த தோற்படுக் கையிலே;<br/>
படுத்துக் கிடந்தான் படிந்ததில் மனிதன்<br/>
உறக்கத் திருந்தான் உயர்விற லோனதில்<br/>
உடைகள்காப் பளித்தன உறங்கினன் மனிதன்.<br/>
<br/>
துவோனலா விலேயொரு தொல்முது மாது<br/>
முதியவள் ஒருத்தி முன்நீள் தாடையள்<br/>
இரும்புநூல் நெசவினை இனிதுசெய் கின்றவள்<br/>
செப்பிலே யிருந்துநூல் செய்வதே வருபவள்<br/>
நூற்றுக் கணக்கிலே நூல்வலை பின்னுவாள்<br/>
ஆயிரக் கணக்கிலும் ஆக்கியே முடிப்பாள்           340<br/>
கோடைகா லத்துகொள்இரா ஒன்றிலே<br/>
நீரில் கிடந்ததோர் நெடியபா றையின்மேல்.<br/>
<br/>
துவோனலா விலேயொரு தொல்முது மனிதன்<br/>
மூன்று விரலுறும் முதியவன் இருந்தான்<br/>
இரும்பில் வலைகளை எடுப்பவன் பின்னி<br/>
செப்பிலும் வலைகளை செய்தே எடுப்பவன்<br/>
நூற்றுக் கணக்கிலே நூல்வலை பின்னுவான்<br/>
ஆயிரக் கணக்கிலும் ஆக்கியே முடிப்பான்<br/>
கோடை காலத்துக் கொள்அதே இரவில்<br/>
நீரில் கிடந்தநீள் அதே பாறையில்.          350<br/>
<br/>
தொடுகோ ணல்விரல் துவோனியின் மைந்தன்<br/>
கூர்இரும் பாலமை கோணிய விரலான்<br/>
நூற்றுக் கணக்கிலே நூல்வலை இழுப்பான்<br/>
துவோனியின் ஆற்றின் தொடுகுறுந் திசையில்<br/>
குறுக்குத் திசையிலும் கொள்நீள் திசையிலும்<br/>
திகழ்சாய் சரிவுத் திசையிலும் இழுப்பான்<br/>
வைனா மொயினன் வழிச்செலல் நிறுத்த<br/>
அமைதிநீர் மனிதன் அகல்வதைத் தடுக்க<br/>
வளருமிவ் வுலகின் வாழ்நாள் என்றும்<br/>
பொன்னிலாத் திகழும் பொற்பொழு தெல்லாம்        360<br/>
துவோனலா வதிவிடத் தொல்லிட மிருந்து<br/>
காலங் கடந்தசாக் கதிநிலத் திருந்து.<br/>
<br/>
நிலைபெறும் முதிய வைனா மொயினன்<br/>
உரைத்தான் ஒருசொல் உரைத்தான் இவ்விதம்:<br/>
"வல்லழி வெனக்கு வந்தே விட்டதா?<br/>
இன்னற் காலம் எனக்கு வந்ததா?<br/>
துவோனலா வெனுமித் தொல்வதி விடத்தில்?<br/>
மரண உலகின் வாழ்விடம் தன்னில்?"<br/>
<br/>
உடனே தனது உருவம் மாற்றினான்<br/>
விரைந்து வேறொரு வேடம் கொண்டனன்   370<br/>
கறுப்பு நிறத்தில் கடலிடைச் சென்றான்<br/>
கோரைப் புற்றட நீர்நாய் போலவே<br/>
இரும்புப் புழுப்போல் ஏகினான் தவழ்ந்து<br/>
நஞ்சுப் பாம்புபோல் நகர்ந்தே சென்றான்<br/>
துவோனலா ஆற்றின் தொடுகுறுக் காக<br/>
துவோனியின் வலைகளின் ஊடாய்த் துணிவொடே.<br/>
<br/>
தொடுகோ ணல்விரல் துவோனியின் மைந்தன்<br/>
கூர்இரும் பாலமை கோணிய விரலான்<br/>
அங்கே சென்றான் அதிகா லையிலே<br/>
விரித்தன் வலைகளை மீண்டும் பார்க்க;           380<br/>
நன்னீர் மீன்கள் நன்குநூ றிருந்தன<br/>
சிறுமீன் கிளைகள் திகழ்ந்தன ஆயிரம்<br/>
வைனா மொயினன் வந்ததில் பட்டிலன்<br/>
அமைதிநீர் முதியோன் அகப்பட வில்லை.<br/>
<br/>
முதிய வைனா மொயினன் அதன்பின்<br/>
துவோனலா விருந்து துணிந்தே வருகையில்<br/>
இனிவரும் சொற்களில் இவ்விதம் சொன்னான்<br/>
இந்த மொழிகளில் இவ்விதம் மொழிந்தான்:<br/>
"எக்கா லத்தும் இறைவனே வேண்டாம்!<br/>
என்றும் நிகழ்த்தவும் வேண்டாம் இங்ஙனம்,   390<br/>
தானே மரண உலகுசார்ந் தோர்க்கு<br/>
துவோனலா நுழைந்த தூயமா னிடர்க்கு<br/>
அங்கே சென்றவர் அநேகர் உள்ளனர்<br/>
மிகவும் குறைவு மீண்டவர் அங்கிருந்(து)<br/>
துவோனலா வதிவிடத் தொல்பதி யிருந்து<br/>
காலங் கடந்தசாக் கதிநிலத் திருந்து."<br/>
<br/>
பின்வரும் சொற்களில் பேசினான் இன்னும்<br/>
இயம்பினன் அவனே இயம்பினன் இவ்விதம்<br/>
எழுச்சிபெற் றோங்கும் இளைஞர் தமக்கும்<br/>
வளர்ந்திடும் தேசீய மக்களார் தமக்கும்:          400<br/>
"ஒருபோதும் வேண்டாம், உயர்மனு மக்காள்!<br/>
வளருமிவ் வுலகின் வாழ்நாள் என்றும்<br/>
குற்றமற்  றோர்மேல் குற்றமேற் றாதீர்<br/>
தவறற் றோர்மேல் தவறு சாட்டாதீர்;<br/>
கடுமையாய்க் கூலி கணித்ததற் கிடப்படும்<br/>
அங்கே துவோனியின் அவ்வதி விடத்தில்;<br/>
குற்ற மிழைப்போர்க் குண்டொரு தனியிடம்<br/>
பாவிகட் கங்கே படுக்கைகள் உண்டு<br/>
கட்டில்கள் கொதிக்கும் கற்களில் உண்டு<br/>
கனல்விடும் பாளக் கற்களாங் குண்டு       410<br/>
புணர்அரா நஞ்சிலே போர்வைகள் உண்டு<br/>
துவோனிப் புழுக்களைத் தொடுத்தவை நெய்தவை."<br/>
<br/>
<hr/><br/>
<a name="Song17"><h3>பாடல் 17 - வைனாமொயினனும் அந்தரோ விபுனனும் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1 - 98 : அந்தரோ விபுனனிடம் மந்திரச் சொற்களைப் பெறச் சென்ற  
வைனாமொயினன் பூமியின் கீழ் நீண்ட தூக்கத்தில் இருந்த அவனை  
எழுப்புகிறான்.<br/>
<br/>
அடிகள் 99 - 146 : அந்தரோ விபுனன், வைனாமொயினனை விழுங்குகிறான்;  
வைனாமொயினன் வயிற்றுக்குள் இருந்து அவனைச் சித்திரவதை செய்கிறான். 
<br/>
அடிகள் 147 - 526 : அந்தரோ விபுனன் வைனாமொயினனை வயிற்றிலிருந்து  
வெளியேற்ற எல்லா வழிகளையும் கையாளுகிறான். அவனுடைய வாக்குறுதிகள்,  
மந்திரம், மாயம், சூனியம் எதுவும் பயனளிக்கவில்லை. தனது படகை  
முடிப்பதற்குத் தேவையான மூன்று மந்திரச் சொற்கள் கிடைத்தால் மட்டுமே  
தான் வயிற்றிலிருந்து வெளியேறுவதாக வைனாமொயினன் கூறுகிறான்.<br/>
<br/>
அடிகள் 527 - 628 : அந்தரோ விபுனன் தனக்குத் தெரிந்த மந்திர அறிவுப்  
பாடல்கள் அனைத்தையும் பாடுகிறான். வைனாமொயினன் வயிற்றிலிருந்து  
வெளியேறிப் படகு கட்டும் இடத்துக்கு வந்து படகைக் கட்டி முடிக்கிறான்.<br/>
<br/>
<hr/>
<br/>
நிலைபெறும் முதிய வைனா மொயினன்<br/>
கிளர்மந் திரச்சொல் கிடைக்கா நிலையில்<br/>
வளருமத் துவோனலா வதிவிட மிருந்து<br/>
அழிவிலா மரண அகலுல கிருந்து<br/>
சிந்தனை பொழுதெலாம் செய்துகொண் டிருந்தான்<br/>
நீண்ட காலம் நிகழ்த்தினான் சிந்தனை<br/>
அந்தச் சொற்களை அடைவதெங் கிருந்து<br/>
மனங்கொளும் மந்திரம் மற்றெங் கடையலாம்.<br/>
<br/>
ஒருநாள் இடையன் ஒருவன் வந்தான்<br/>
இந்தச் சொற்களில் இயம்பினன் அவனே:   10<br/>
"அங்கே நூறு அருஞ்சொற் பெறலாம்<br/>
மந்திரச் சொற்களோ வயப்படும் ஆயிரம்<br/>
அந்தரோ விபுனன் என்பவன் வாயில்<br/>
வார்த்தைகள் நிறைந்த வயிற்றில் அவனிடம்;<br/>
ஆயினும் அங்கே அடைந்திடல் வேண்டும்<br/>
செல்லும் பாதையைத் தெரிதலும் வேண்டும்<br/>
பயணம் அதுநற் பயணமு மல்ல<br/>
ஆயினும் தீயதும் அல்லஅவ் வளவே;<br/>
ஓடுதல் வேண்டும் ஒருமுதற் கட்டம்<br/>
வனிதையர் ஊசிகள் **வாய்முனை மீது   20<br/>
நடத்தலும் வேண்டும் நவில்மறு கட்டம்<br/>
ஆடவர் வாள்களின் **அணிமுனை மீது<br/>
மூன்றாம் கட்டம் நீண்டடி வைத்திடல்<br/>
வீரன் ஒருவனின் கோடரி அலகில்."<br/>
<br/>
நிலைபெறும் முதிய வைனா மொயினன்<br/>
திட்டமிட் டனனே செய்திடப் பயணம்<br/>
கொல்லனின் வேலை கொள்களம் நுழைந்தான்<br/>
இந்தச் சொற்களில் இயம்பினன் அவனே:<br/>
"ஓகோ, கொல்ல உயர்இல் மரின!<br/>
இரும்பினால் பாதணி இதமுறச் செய்வாய்           30<br/>
இரும்பினாற் செய்வாய் ஏற்றநற் கையுறை<br/>
இரும்பினால் செய்வாய் இனியநற் சட்டை<br/>
இரும்பினால் செய்வாய் இருங்கூர்த் **தண்டமும்<br/>
அவ்விதம் கூலிக்கு ஆக்குவாய் உருக்கில்<br/>
உருக்கிலே நடுத்தண்டு ஒன்றையும் செய்து<br/>
அதன்மேல் வார்ப்பாய் அழகுமெல் இரும்பு;<br/>
சிலசொற் களையான் தேடிச் செல்கிறேன்<br/>
நல்மந் திரச்சொல் நாடிச் செல்கிறேன்<br/>
அவனது வார்த்தைகள் ஆர்ந்தஅவ் வயிற்றில்<br/>
அந்தரோ விபுனன் என்பவன் வாயில்."    40<br/>
<br/>
அந்தக் கொல்லன் அவ்வில் மரினன்<br/>
உரைத்தான் ஒருசொல் உரைத்தான் இவ்விதம்:<br/>
"வெகுநாள் முன்பு விபுனன் இறந்தான்<br/>
அனேககா லம்முன் அந்தரோ மறைந்தான்<br/>
அவனே அமைத்த அப்பொறி யிருந்து<br/>
கடிதுஅவன் செய்த கண்ணியி லிருந்து<br/>
அங்கொரு சொல்லும் அடைந்திட மாட்டாய்<br/>
ஒருசொற் பாதியும் பெறல்உனக் கரிது."<br/>
<br/>
நிலைபெறும் முதிய வைனா மொயினன்<br/>
அதைக்கவ னிக்காது அப்பால் தொடர்ந்தனன்         50<br/>
சென்றான் ஒருநாள் சிறுமென் நடையில்<br/>
வனிதையர் ஊசிகள் வாய்முனை மீது<br/>
இரண்டாம் நாளும் ஏகினன் அமைதியாய்<br/>
ஆடவர் வாள்களின் அணிமுனை மீது<br/>
மூன்றில் நீண்டடி முன்வைத் தேகினன்<br/>
வீரன் ஒருவனின் கோடரி அலகில்.<br/>
<br/>
நிறைந்த பாடல்கள் நிலைகொள் விபுனன்<br/>
வார்த்தைகள் பொதிந்த வன்முது மனிதன்<br/>
பாடல்க ளோடு படுத்தனன் ஓய்ந்து <br/>
மந்திரத் தோடு மல்லாந் திருந்தான்;   60<br/>
அவனது தோள்களில் அரசு வளர்ந்தது<br/>
கண்ணிமை மேலே கனமிலா றெழுந்தது<br/>
தாடையில் பூர்ச்சம் தண்மரம் முளைத்தது<br/>
அடர்தா டியின்மேல் அலரிப் பற்றை<br/>
புருவத்தில் தாரு பொலிந்தது அணிலுடன்<br/>
பசியநல் மரங்கள் பற்களில் இருந்தன.<br/>
<br/>
வந்தான் அங்கே வைனா மொயினன்<br/>
எடுத்தான் இரும்பு இகல்வாள் உருவினன்<br/>
தோலினால் செய்த தோலுறை யிருந்து<br/>
மென்மையாய்ச் செய்த மிளிர்பட்டி யிருந்து         70<br/>
வீழ்த்தினான் அரசை வியன்தோ ளிருந்து<br/>
வெட்டினான் கண்ணிமை மீதுள மிலாறு<br/>
அழித்தான் தாடையின் அகன்றபூர்ச் சமரம்<br/>
அடர்தா டியின்மேல் அலரிப் பற்றையை<br/>
புருவத்துத் தாருவைப் பொருந்திய **அணிலொடே<br/>
பசியநல் மரங்களைப் பற்களி லிருந்தே.<br/>
<br/>
இரும்புத் தண்டம் எடுத்துள் திணித்தான்<br/>
அந்தரோ விபுனன் என்பவன் வாய்க்குள்<br/>
முன்இளி அவனது முரசுகள் உள்ளே<br/>
இறுகிய அலகினுள் இறுக்கித் திணித்தான்  80<br/>
உரைத்தான் ஒருசொல் உரைத்தான் இவ்விதம்:<br/>
"எழுவாய், மனித இனத்தின் அடிமையே!<br/>
நிலத்தின் கீழே நேர்துயி லிருந்து!<br/>
நீண்ட கால நெடுந்துயி லிருந்து!"<br/>
<br/>
நிறைந்த பாடல்கள் நிலைகொள் விபுனன்<br/>
உடனே தூக்கம் உதறிவிட் டெழுந்தான்<br/>
கடுமையாய் தன்னைத் தொடுவதை உணர்ந்தான்<br/>
வன்கொடும் நோவும் வருவதை அறிந்தான்<br/>
தனியிரும் பியைந்த தண்டம் கடித்தான்<br/>
இருந்தமேல் மென்மை இரும்பையும் கடித்தான்  90<br/>
ஆயினும் முடிந்தில(து) அவன்உருக்(கு) கடித்தல்<br/>
இரும்பின் நடுத்தண்(டு) ஏற்றுண்ண முடிந்தில(து).<br/>
<br/>
முதிய வைனா மொயினன் அங்கே<br/>
வாயின் அருகில் வந்துநின் றிருந்தான்<br/>
அவனது ஒருகால் அதுசறுக் கியது<br/>
இடதுகால் வழுக்கி இறங்கி ஏகியது<br/>
அந்தரோ விபுனனின் அகல்வா யுள்ளே<br/>
அவனது அலகின் அகல்இடை நடுவில்.<br/>
<br/>
உடனே பாடல்கள் உள்நிறை விபுனன்<br/>
விரித்துப் பெரிதாய் வியன்வாய் திறந்தான்       100<br/>
அலகை அகட்டி அகலத் திறந்தான்<br/>
உள்ளே விழுங்கினான் உடன்வாள் மனிதனை<br/>
அவனைத் தொண்டையுள் அவனே விழுங்கினான்<br/>
முதிய வைனா மொயினன் அவனையே.<br/>
<br/>
பின்னர் பாடல்கள் பெரிதார் விபுனன்<br/>
இந்தச் சொற்களில் இயம்பினன் அவனே:<br/>
"முன்னர் எதோவெலாம் முழுமையா யுண்டுளேன்<br/>
உண்டேன் வெள்ளாடு உண்டேன் செம்மறி<br/>
மலட்டுப் பசுவையும் மகிழ்வா யுண்டுளேன்<br/>
காட்டுப் பன்றியும் கனக்க உண்டுளேன்      110<br/>
இதுபோல் என்றும் ஏற்றுண் டிலனே<br/>
இச்சுவைக் கவளம் இனிதுண் டிலனே."<br/>
<br/>
முதிய வைனா மொயினன் அதன்பின்<br/>
இந்தச் சொற்களில் இயம்பினன் அவனே:<br/>
"எனது அழிவு இதோவரு கின்றது<br/>
துயர நாட்கள் தொடங்கு கின்றனவே<br/>
இப்பூ தத்தின் இரும்பிலத் தினிலே<br/>
இவ்விறப்(பு) ஆவியின் இழிகிடங் கினிலே."<br/>
<br/>
சிந்தனை செய்தான் சீருற நினைத்தான்<br/>
எப்படி எருப்பது எங்ஙனம் வாழ்வது;       120<br/>
வைனா மொயினனின் **'வார்'அதில் கத்தி<br/>
கத்தி யதிலே கணுவுறும் கைப்பிடி<br/>
அதனால் படகை அவனும் செய்தனன்<br/>
படகை மந்திர அறிவால் படைத்தனன்<br/>
படகை வலித்தனன் பாடசைந் தேகினன்<br/>
ஏகினன் நரம்புதொட்டு இயல்மறு முனைக்கு<br/>
ஒவ்வொரு இடுக்கிலும் உறவலித் தேகினன்<br/>
ஒவ்வொரு வழியிலும் உடன்றுசுற் றிட்டனன்.<br/>
<br/>
பாடல்கள் நி஡றந்த பழமுது விபுனன்<br/>
கண்டஇத் தனையும் கவனித்த திலனாம்     130<br/>
முதிய வைனா மொயினனப் போது<br/>
கொல்லனா யாக்கிக் கொண்டான் தன்னை<br/>
கொள்இரும்(பு) அடிக்கும் கொல்லனே ஆகினன்<br/>
தோள்மேற் சட்டையைத் தொழிற்கள மாக்கினன்<br/>
உறும்அதன் மடிப்பை உலைக்கள மாக்கினன்<br/>
கம்பளி ஆடையில் கட்டினன் துருத்தி<br/>
குழல்கள்காற் சட்டை கொண்டே செய்தனன்<br/>
காலுறை யாலே கடுங்குழல் வாய்முனை<br/>
பட்டறை யாக்கினன் படர்முழங் காலினை<br/>
சுத்தியல் ஆக்கினன் தொடுமுழங் கையினை.         140<br/>
<br/>
சுத்தியல் கொண்டு தொடர்ந்தே தட்டினன்<br/>
அடித்து அடித்து அறைந்தனன் மென்மேல்<br/>
இரவெலாம் ஓய்வு இன்றியே அடித்தான்<br/>
அடித்தான் பகல்எலாம் அவன்மூச் சின்றி<br/>
அமைவுறும் பாடல்சேர் அவனது வயிற்றில்<br/>
மந்திர அறிவு வாய்ந்தவன் நெஞ்சில்.<br/>
<br/>
அப்போ(து) பாடல்கள் அவைநிறை விபுனன்<br/>
இந்தச் சொற்களில் இயம்பினன் அவனே:<br/>
"எவ்வகை மனித இனத்தினன் நீதான்<br/>
வீரனே யாயினும் எவ்வகை வீரன்      150<br/>
நூறுவீ ரரைநான் நொடியில் உண்டுள்ளேன்<br/>
ஆயிரம் மனிதரை அழித்ததும் உண்டு<br/>
உண்டதாய் நினைவி(ல்)லை ஒருவனை இப்படி;<br/>
வருகிற தெனது வாயிலே கரியே<br/>
நனிஎரித் தணல்என் நாவிலே யுளது<br/>
இரும்பின் கழிவுகள் எனதுதொண் டையிலே.<br/>
அதிசயப் பிராணியே, ஆகுக பயணம்!<br/>
புறப்பட்ட டேகு, புவிக்கொடும் பிராணீ!<br/>
நான்உன் அன்னையை நாடித் தேடுமுன்<br/>
உனைப்பெறு மாண்புறும் அவளைநான் நாடுமுன்  160<br/>
உனது தாயிடம் உடன்நான் சொன்னால்<br/>
பெற்றவ ளிடம்நான் மற்றிதை முறையிடில்<br/>
வேலை அதிகம் மிகுந்திடும் தாய்க்கு<br/>
பெற்றவ ளுக்குப் பெருகிடும் துன்பம்<br/>
அவளது மைந்தன் ஆற்றும் பிழைகளால்<br/>
முறைகெட்(டு) அவள்மகன் முயன்றிடும் போதே.<br/>
<br/>
எதுவும் விளங்கிட வில்லையே எனக்கு<br/>
உனதுமூ லப்பிறப் பொன்றும் அறிந்திலன்<br/>
எங்கிருந் தொட்டினாய் என்னில்வெம் பூதமே?<br/>
எங்கிருந் திங்குவந் திழிந்தைதீப் பிராணியே?    170<br/>
கடித்திடு தற்கும், வதைத்திடு தற்கும்,<br/>
உண்டிடு தற்கும், உடன்மெல் தற்கும்,<br/>
கர்த்தர் படைத்த கடும்நோய் நீயா?<br/>
இறைவன் ஆக்கிய மரணமே நீயா?<br/>
வெறுமனே மனிதரால் விளைந்ததோர் செய்கையா?<br/>
யாரோ செய்து யாரோ கொணர்ந்ததா?<br/>
கூலிக் கிங்கே கொணரப் பட்டதா?<br/>
செறிகா சுக்காய்ச் செய்தஏற் பாடா?<br/>
<br/>
கர்த்தர் படைத்த கடும்நோய் நீயெனில்,<br/>
இறைவன் ஆக்கிய மரணமே என்றால்,      180<br/>
எனது கர்த்தரை இனிநான் நம்புவேன்<br/>
எனது இறைவனை இனிநான் நோக்குவேன்<br/>
ஆண்டவர் கைவிடார் அமைந்தநல் லோரை<br/>
கர்த்தர் இழந்திடார் காணுநன் நெறியரை.<br/>
<br/>
வெறுமனே செயப்படும் விழற்செயல் எனில்நீ<br/>
பிறிதெவ ரோபுனை பிரச்சினை யானால்<br/>
உன்இனம் நிச்சயம் உடன்நான் அறிவேன்<br/>
எங்குநீ பிறந்தாய் என்பதை அறிவேன்.<br/>
<br/>
அங்கிருந் தேதான் அடைந்தன துயரம்<br/>
அங்கிருந் தேதான் ஆயின துன்பம்       190<br/>
சூனியம் கற்ற மானிடத் திருந்து<br/>
மந்திரப் பாடல்சேர் மற்றிடத் திருந்து<br/>
தீயோர் வாழும் செறிஇல் இருந்து<br/>
மந்திர வாதிகள் மானிலத் திருந்து<br/>
புன்மர ணப்புவிப் புல்வெளி யிருந்து<br/>
பூமியின் கீழுறும் புனலிடத் திருந்து<br/>
இறந்த மனிதரின் இருப்பிடத் திருந்து<br/>
மறைந்தோர் தோட்ட வளர்நிலத் திருந்து<br/>
சொரிந்து போகும் தூர்மண் ணிருந்து<br/>
குழம்பிப் போகும் வளப்புவி யிருந்து    200<br/>
<br/>
சுழன்றுமா றும்சிறு தொடர்கற்க ளி(லி)ருந்து<br/>
சலசலக் கும்சிறு தனிமண லிருந்து<br/>
நிலைதாழ் சதுப்பு நிலத்தினி லிருந்து<br/>
திகழ்பா சியி(ல்)லாச் சேற்றினி லிருந்து<br/>
பெருகிடும் சேற்றுப் பெருநிலத் திருந்து<br/>
அடர்ந்துபாய்ந் தோடும் அருவியி லிருந்து<br/>
காட்டுப் பூதக் கடுங்குகை யிருந்து<br/>
ஐந்து மலைகளின் வெம்பிள விருந்து<br/>
செப்பு மலைகளின் செறிசரி விருந்து<br/>
செப்பு மலைகளின் உச்சியி லிருந்து    210<br/>
தாம்முணு முணுத்திடும் தாருவி லிருந்து<br/>
பெருமூச் செறியும் பசுமரத் திருந்து<br/>
உழுத்(த)தேவ தாருவின் உச்சியி லிருந்து<br/>
சிதைந்த தாருவின் திகழ்முடி யிருந்து<br/>
நரிகள்தாம் கத்தும் நவிலிடத் திருந்து<br/>
காட்டேறு வேட்டைக் கனதடத் திருந்து<br/>
மண்ணிறக் கரடியின் கற்குகை யிருந்து<br/>
கரடியின் பாறை வசிப்பிடத் திருந்து<br/>
வடநிலத் தூர எல்லையி லிருந்து<br/>
லாப்புவின் அகன்ற நிலப்பரப் பிருந்து   220<br/>
வெறும்புல் புதரிலா விரிவெளி யிருந்து<br/>
விதைக்கப் படாத விழல்நிலத் திருந்து<br/>
கடிய பெரும்போர்க் களங்களி லிருந்து<br/>
மனிதர் கொலையுறும் வல்லிடத் திருந்து<br/>
சரசரத் திடும்புல் சார்இடத் திருந்து<br/>
இரத்த மோடும் இரணங்க ளிலிருந்து<br/>
பாரிய கடல்நீர்ப் பரப்பினி லிருந்து<br/>
திறந்த கடல்அகல் செறிபரப் பிருந்து<br/>
கடலின் கருமைக் கருஞ்சேற் றிருந்து<br/>
பல்லா யிரமடி படிதாழ் விருந்து       230<br/>
நீடுபாய்ப் பயங்கர நீரூற் றிருந்து<br/>
புகைந்துபாய் நீர்ச்சுழிப் புதைவுக ளிருந்து<br/>
மிகுவலு உறுத்தியா வீழ்ச்சியி லிருந்து<br/>
நீடிய சக்திசேர் நீரோட்டத் தினால்<br/>
பரந்தசொர்க் கத்துமேற் பக்கத் திருந்து<br/>
நற்கவி **நிலையுறு முகில்மறு புறத்தால்<br/>
குளிர்கால் வீசிடும் நளிர்வழி யிருந்து<br/>
தொடர்முகிற் கூட்டத் தொட்டிலி லிருந்து.<br/>
<br/>
நீயும்அங் கிருந்தோ நேராய் வந்தனை?<br/>
வந்தனை சித்திர வதையாங் கிருந்தோ?          240<br/>
ஏதமில் எனது இதயத் துள்ளுற<br/>
மறுபழு தற்றஎன் வயிற்றினுள் நுழைய<br/>
உண்ணுவ தற்கும் உறமெல் வதற்கும்<br/>
கடித்திடு வதற்கும் கிழித்திடு வதற்கும்?<br/>
பூத வேட்டைநாய், பெறுபெறு அமைதி!<br/>
நீள்மாய் வுலகின் நீசனே, நாயே!<br/>
என்னுடல் விட்டு இறங்குபோக் கிரியே!<br/>
இகக்கொடும் பிராணியே, ஈரல்விட் டிறங்கு<br/>
உண்பதை விட்டென் உட்புற இதயம்<br/>
கிடக்கும்மண் ணீரல் கிழிப்பதை விட்டு           250<br/>
நேரும்என் வயிறு நிறைப்பதை விட்டு<br/>
சேர்சுவா சப்பை திருகுதல் விட்டு<br/>
விரும்பித் தொப்புள் மெல்வதை விட்டு<br/>
இருக்கும் குடல்களை இறுக்குதல் விட்டு<br/>
உறுமுது கெலும்பை உடைப்பதை விட்டு<br/>
தொடும்என் பக்கம் துளைப்பதை விட்டு.<br/>
<br/>
மீளா விடில்ஒரு மனிதனின் விறலில்நான்<br/>
சிறந்த முறைகளைத் தெரிந்துகை யாள்வேன்<br/>
இந்தச் சிக்கலை இனித்தீர்ப் பதற்கு<br/>
இந்தப் பயங்கர இழிதுயர் ஒழிக்க.     260<br/>
<br/>
எழுப்புவேன் புவியிருந்(து) இகல்மண் மகளிரை<br/>
அழைப்பேன் வயலிருந்(து) அரும்எச மானரை<br/>
அனைத்து வாள்வீரரும் அகல்நிலத் திருந்து<br/>
மாபரி வீரரை மண்மிசை யிருந்து<br/>
என்பலத் துக்கும் என்சக் திக்கும்<br/>
என்பாது காப்பு என்உத விக்கும்<br/>
இப்போ(து) நான்உறும் இன்னலுக் காக<br/>
கூடிடும் இந்தக் கொடியநோ வுக்காய்.<br/>
<br/>
அப்போது(ம்) இத்துயர் அகலா விட்டால்<br/>
அதனால் கொஞ்சமும் அகன்(று)மா றாவிடில்          270<br/>
உன்மக்க ளுடனே உடன்எழு, காடே!<br/>
சூரைச் செடிகளே தொடர்நும் சனத்துடன்<br/>
தேவதா ருவேநின் திருக்குடும் பத்துடன்<br/>
தங்கு(ம்)ஏ ரியேநின் தகுபிள் ளைகளுடன்<br/>
ஒருநூறு மனிதர்கள் ஓங்குவாள் களுடன்<br/>
ஆயிரம் இரும்பு அடல் வீரர்களும்<br/>
இப்பூ தத்தை இங்கே ஒழிக்க <br/>
**இக்கொடும் பிராணியை இங்கே நசுக்க.<br/>
<br/>
அப்போது(ம்) இத்துயர் அகலா விட்டால்<br/>
அதனால் கொஞ்சமும் அகன்(று)மா றாவிடில்          280<br/>
நீரின் தலைவியே, நீரிலிருந் தெழு!<br/>
நீலத் தொப்பிநீர் அலையிருந் துயர்த்து<br/>
சிறந்தஆ டைகளுடன் சேற்றினி லிருந்து<br/>
ஊற்றினி லிருந்துஓ, அழகிய உருவே!<br/>
இச்சிறு வீரனின் இகல்பலத் துக்காய்<br/>
சிறியஇம் மனிதன் பெறுகாப் பாக<br/>
காரண மின்றியான் கடிது(ண்)ணப் படுகிறேன்<br/>
கொடுநோ யின்றிநான் கொல்லப் படுகிறேன்.<br/>
<br/>
அப்போது(ம்) இத்துயர் அகலா விட்டால்<br/>
அதனால் கொஞ்சமும் அகன்(று)மா றாவிடில்          290<br/>
எழிலார் பெண்ணே, இயற்கை மங்கையே!<br/>
பொன்னின் அழகு பொலியும் நங்கையே!<br/>
முழுப்பெண் களிலும் முதிர்ந்தவள் நீயே!<br/>
அனைத்(து)அன் னையரிலும் அதிமுதிர்ந் தோள்நீ!<br/>
இப்போ(து) வந்துபார் என்துய ரத்தை<br/>
என்துயர் நாட்களைஇங்கிருந் தோட்டிட<br/>
தூரத்(து) அகற்றித் தொலைக்கஇவ் வின்னலை<br/>
வெந்நோ யிருந்துநல் விடுதலை தந்திட.<br/>
<br/>
அப்போது(ம்) இத்துயர் அகலா விட்டால்<br/>
அதனால் கொஞ்சமும் அகன்(று)மா றாவிடில்          300<br/>
சுவர்க்கத் **துருவத்து மானிட முதல்வனே!<br/>
இடிமுகில் அதனின் எல்லையில் இருப்போய்!<br/>
தேவையாம் தருணம் தெரிந்திங் கெழுக!<br/>
அழைத்திடும் வேளையில் அரும்இவ் வழிவா!<br/>
தீயஇச் செயல்களைச் சேர்த்தே அகற்றிட<br/>
இந்தநோய்க் கொடுமையை இக்கணம் தீர்த்திட<br/>
அனல்உமிழ் அலகுறும் அரியவா ளுடன்வா<br/>
பொறிசிந்(தும்) அலகுறும் பொற்புவா ளுடன்வா.<br/>
<br/>
புறப்படு அதிசயப் பிராணிஇப் போதிலே<br/>
படர்புவிக் கொடுமையே பயணம் முடிப்பாய்  310<br/>
இங்கே உனக்கு இடமெது மில்லை<br/>
உனக்கிட மொன்று உடன்தே வைப்படின்<br/>
இல்லம் வேறு இடத்தே மாற்றுவாய்<br/>
வசிப்பிடம் மாற்றுவாய் மற்றெங் காயினும்<br/>
உன்எச மானன் உகந்தமர் இடத்தே<br/>
நின்எச மாட்டியின் நடைநிகழ் இடத்தே.<br/>
<br/>
அந்த இடத்தைநீ அடைந்திடும் பின்னர்<br/>
உனது பயணம் உடன்முடி வானபின்<br/>
உன்னைப் படைத்தவன் உள்ள இடத்திலே<br/>
உன்னை ஆக்கியோன் உறையும் இடத்திலே   320<br/>
அங்குவந் ததற்கோர் அடையா ளம்மிடு<br/>
சார்ந்த(தற் கி)ரகசியச் சைகையைக் காட்டு<br/>
அடையா ளம்மிடு அதிர்இடி முழக்கமாய்<br/>
மின்னலாய் மின்னி வெளியிடு சைகையை<br/>
தோட்டக் கதவைத் தொட்டுவீழ்த் துதைத்து<br/>
சாளரக் கதவைத் தான்தகர்த் தெறிந்திடு<br/>
பின்னர்அங் கிருந்து பெயர்ந்துள் நுழைவாய்<br/>
புயற்காற் றுப்போல் போய்ப்புகு வீட்டினுள்<br/>
உறுதியாய்ப் பாதம் ஊன்றுவாய் நிலத்தில்<br/>
ஊன்றியே நிற்பாய் உன்சிறு குதிக்கால்           330<br/>
உன்எச மானரை ஓட்டுமூ லைக்கு<br/>
எசமாட் டிகளை இயல்கடை நிறுத்து<br/>
காண்எச மான்களின் கண்களைத் தோண்டு<br/>
அடித்து நொருக்கெச மாட்டிகள் தலைகள்<br/>
வளைத்திடு எதிர்ப்புறம் வரும்அவர் விரல்களை<br/>
சென்னிகள் முறுக்கித் திருகித் திருப்பு.<br/>
<br/>
செயல்இதன் விளைவு சிறிதாய் இருந்தால்<br/>
வேலாய் மாறித் தெருமிசைப் பறப்பாய்<br/>
கோழியாய் மாறிக் கொண்டுசெல் தோட்டம்<br/>
குப்பை மேட்டினைக் குறுகிடு நேராய்     340<br/>
தொழுவத்து நிற்கும் துரவம் துரத்து<br/>
கொம்புள விலங்கைக் கொள்தொழு விட்டு<br/>
சாணக் குவியலில் தாழ்த்திடு கொம்புகள்<br/>
வால்களைச் சிந்தி வன்தரை போடு<br/>
கோணலாய் வளைத்துக் கூர்விழி திருப்பு<br/>
கழுத்தைத் திடீரெனக் கடிதே முறித்திடு.<br/>
<br/>
காற்றுக் கொணர்ந்த கடுநோய் நீயெனில்,<br/>
காற்று கொணர்ந்தால், கதிபுனற் பிறந்தால்,<br/>
வசந்தக் காற்று வழங்கி இருந்தால்,<br/>
குளிர்வா யுவொடு கூடிவந் திருந்தால்,   350<br/>
புறப்பட் டுச்செல் புணர்காற் றுவழி!<br/>
வசந்தக் காற்றின் வழிசறுக் கிச்செல்!<br/>
ஒருமரத் தேறி உட்கார்ந் திடாமல்,<br/>
பூர்ச்ச மரத்தில் போய்ஓய் வுறாமல்,<br/>
செப்பு மலைகளின் சிகரத் தினையடை!<br/>
செப்பு மலையின் முகட்டுக்குச் செல்!<br/>
தாலாட் டட்டும் தவழ்காற் றாங்கே<br/>
சீராட் டட்டும் செறிகுளிர் காற்றுனை.<br/>
<br/>
சுவர்க்கத் திருந்துநீ தொடவந் திருந்தால்,<br/>
பாங்குயர் முகிலின் பரப்பினி லிருந்து,          360<br/>
சுவர்க்கம் நோக்கி தொடர்ந்தெழு மீண்டும்!<br/>
அந்தவா னத்தின் அதியுய ரம்செல்!<br/>
மழைத்துளி சொட்டும் வான்முகி லிடைச்செல்!<br/>
கண்ணைச் சிமிட்டும் விண்மீ னிடைச்செல்!<br/>
அங்கே நெருப்பாய் ஆர்ந்தே எரிந்துபோ!<br/>
பறந்துபோய் மின்னிப் பொறிகளாய்ச் சிந்து!<br/>
சூரியன் வலம்வரும் தொடர்பா தையிலே<br/>
சந்திர வட்டம் தான்சுழல் வீதியில்!<br/>
<br/>
நீர்கொணர் தீமையாய் நீயே இருந்தால்,<br/>
கடலலை விரட்டிக் கலைத்ததே யென்றால்,  370<br/>
சிறுமையே மீண்டும் சென்றிடு நீருள்!<br/>
ஆழ்கடல் அலையின் அடித்தளம் செல்க!<br/>
சேற்றினால் கட்டிய கோட்டையுள் செல்க!<br/>
அமர்ந்திரு அலைகள் அமைத்த தோள்களில்!<br/>
அங்கே உன்னை அலையுருட் டட்டும்!<br/>
தாலாட் டட்டும் தவழ்இருள் நீர்உனை!<br/>
மாய்நிலப் புல்வெளி வழிவந் திருந்தால்,<br/>
மறைந்தோர் முற்றாய் வதிவிடத் திருந்தெனில்,<br/>
இல்லம் திரும்பநீ எடுத்திடு முயற்சி!<br/>
அம்மர ணப்புவி அகல்தோட் டவெளி!    380<br/>
அந்தச் சொரிந்துபோம் அகல்மண் ணுக்கு!<br/>
அந்தக் குழம்பிடும் ஆழ்பூ மிக்கு!<br/>
மக்கள்வீழ்ந் திருக்குமம் மறுஇடத் துக்கு!<br/>
அந்தமா வீரன் அழிந்தபா ழிடத்தே!<br/>
<br/>
இங்கே யிருந்துவந் திடில்தீச் சக்திநீ,<br/>
கானகப் பூதக் கருங்குகை யிருந்து,<br/>
வளர்தேவ தாருவின் மறைவிடத் திருந்து,<br/>
பசுமை மரங்களின் பகுதிக ளிருந்து<br/>
அங்குனைத் துரத்தி அகற்றியே வைக்கிறேன்<br/>
கானகப் பூதக் கருங்குகை களுக்கு         390<br/>
பசுமை மரங்களின் பகுதிக ளுக்கு<br/>
வளர்தேவ தாருவின் மறைவிடங் களுக்கு<br/>
நீஅங் கேயே நீடுதங் கிடுக!<br/>
நிலத்துப் பலகைகள் உழுக்கும் வரையில்,<br/>
சுவரில் காளான் முளைக்கும் வரையில்<br/>
முகடு இடிந்து முன்விழும் வரையில்.<br/>
<br/>
அங்குனைத் துரத்தி அகற்றியே வைக்கிறேன்<br/>
அங்குனை விரட்டுவேன் அதிதீச் சக்தியே!<br/>
கிழட்(டு)ஆண் கரடியின் கீழ்வதி விடத்தே!<br/>
பெண்கிழக் கரடியின் பெருந்தோட் டத்தே!          400<br/>
ஆழ்ந்த சேற்றுத் தாழ்நிலத் துக்கு!<br/>
உறைந்த சதுப்பு உவர்நிலத் துக்கு!<br/>
நகர்ந்துசெல் சேற்று நனைகிடங் குக்கு!<br/>
நெடிதுபாய்ந் தோடும் நீரரு விக்கு!<br/>
மீனே இல்லா வெறுங்குளங் களுக்கு!<br/>
நன்னீர் **மீனிலா நளிர்நீர் நிலைக்கு.<br/>
அங்கே **உனக்கிட மதுகிடைக் காவிடில்<br/>
இங்குனைத் துரத்தி இதோவிலக் குகிறேன்<br/>
அதாவது வடக்கு அருந்தொலை வெல்லைகள்!<br/>
லாப்புவின் பரந்த இடங்கள் அவைக்கு!     410<br/>
விரிபுல் புதரிலா வெறும்நிலங் களுக்கு!<br/>
உழுது விதைபடா துளநிலங் களுக்கு!<br/>
இரவி, சந்திரன் இலாநிலங் களுக்கு!<br/>
பகலொளி என்றும் படாஇடங் களுக்கு;<br/>
அங்குநீ வாழ அடைந்தாய் பாக்கியம்<br/>
நீஅங் கிருக்க நேர்விருப் புறுவாய்,<br/>
தொங்குகின் றனமரந் தோறும் எருதுகள்<br/>
கொலையுணப் படுவன கலைமான் ஆங்கெலாம்<br/>
பசியுறும் மனிதர் பாங்குறப் புசிக்க!<br/>
விரும்பியோர் அவற்றை விருப்பொடு கடிக்க!       420<br/>
<br/>
அங்குனைத் துரத்தி அகற்றியே வைக்கிறேன்<br/>
அதையுனக் கியம்பி ஆணை இடுகிறேன்<br/>
உறுத்தியாப் பயங்கர உயர்வீழ்ச் சிக்கு!<br/>
நெடும்புகை கிளம்பும் நீர்ச்சுழி களுக்கு!<br/>
அவற்றில் மரங்கள் அவைவீழ்ந் திருக்கும்<br/>
தேவதா ருருண்டு திசைவரும் வேரொடு<br/>
சுழன்றுவந் திடும்பசும் அடிமரத் துண்டுகள்<br/>
சடைத்திடு (முடித்)தேவ தாருறும் முடியுடன்<br/>
கெட்டஅஞ் ஞானியே கிடந்துநீந் திடுக<br/>
நுரைத்துறப் பாய்ந்திடு நுவலுநீர் வீழ்ச்சியில்     430<br/>
சுற்றிச் சுழன்றகல் துரிதநீர்ப் பரப்பில்<br/>
குறுகிய நீரதன் செறிவதி விடத்தில்.<br/>
<br/>
அங்கே உனக்கிடம் அதுகிடைக் காவிடில்<br/>
இங்குனைத் துரத்தி இதோவிலக் குகிறேன்<br/>
அதாவது துவோனியின் கரும்ஆற் றினிடை!<br/>
மரணத்து உலகதன் அழிவற்ற அருவிக்கு<br/>
அங்கிருந் துன்னால் அகன்றிட முடியா(து)<br/>
மிகுவாழ் நாளெலாம் வெளிவர முடியா(து)<br/>
உன்னைநா னாகவே உறவிடு(வி)க் காவிடில்,<br/>
வந்துநான் விடுதலை வழங்கா விடினே,    440<br/>
ஒன்பது செம்மறி  உயர்கடா வுடன்வந்(து)<br/>
ஒன்பதும் ஒற்றைநன் மறியே ஈன்றது,<br/>
ஒன்பது எருத்துநல் லுயர்மாட் டுடன்வந்(து)<br/>
ஒன்பது மொற்றை உயர்பசு ஈன்றது,<br/>
ஒன்பது நல்லாண் உயர்பரி கொடுவந்(து)<br/>
ஒன்பது மொற்றைப் பெண்பரி ஈன்றது.<br/>
<br/>
பயணிக்க வசதி படருநின் தேவையேல்,<br/>
பயணிக்க நல்ல பரிவேண்டு மேயெனில்,<br/>
திண்ணமாய்ப் பயண வசதிநான் செய்வேன்<br/>
பயணிக்க நானே பரியினைத் தருவேன்    450<br/>
பூதத் திடம்நற் புரவியொன் றுண்டு<br/>
வாய்த்தசெஞ் சடையுடன் மலையிலே உள்ளது<br/>
அதன்வா யிருந்து அக்கினி வெளிவரும்<br/>
மூக்கினி லிருந்து மூள்கனல் வெளிவரும்<br/>
அதன்குதிக் கால்கள் ஆனவை இரும்பால்<br/>
அவைகள் உருக்கினால் ஆனவை மேலும்<br/>
அதனால் முடியும் அவைமலை ஏறல்<br/>
பள்ளத் தாக்கிடைப் படரவும் முடியும்<br/>
நற்பரி வீரன் இத்தலத் திருந்தால்<br/>
திறமாய்ச் சவாரி செய்பவன் என்றால்.           460<br/>
<br/>
இதுவும் போதா தின்னமு மென்றால்<br/>
பூதம் சறுக்கும் பொருட்களை எடுப்பாய்<br/>
பிசாசின் மரத்துச் சறுக்கணி பெறுவாய்<br/>
தடித்த சறுக்குத் தண்டும் உள்ளது<br/>
பூத நாட்டினிற் போய்ச்சறுக் கிடற்கு<br/>
பிசாசின் தோட்டம் பெரிதும் சுற்றிட<br/>
பூத நாட்டினில் புகுந்து விரைந்திட<br/>
தீயவன் இடத்தில் சென்று திரிந்திட;<br/>
பாதையின் குறுக்கே பாறையொன் றுண்டு<br/>
அதனைத் துகள்துகள் ஆகநொ ருக்கு       470<br/>
ஒருமரக் கட்டை யுள்ளது வழியில்<br/>
உடைத்துப் போடுஉடன் அதை இரண்டாய்<br/>
பாதை நடுவிலோர் வீரன் உள்ளனன்<br/>
அவனையோர் கரைக்கு அனுப்பி வைத்திடு.<br/>
<br/>
எழுக, சோம்பலோய், இப்பொழு துன்வழி,<br/>
பொல்லா மனிதனே, போ,நகர்ந் தேகுக,<br/>
பொழுது உதித்துப் புலர்வதன் முன்னர்<br/>
விடியற் கடவுளின் விடிவின் முன்னர்<br/>
எறிகதி ரோன்மேல் எழுவதன் முன்னர்<br/>
சேவலின் கூவல் செவிப்படு முன்னர்.      480<br/>
இதுவே சோம்பலன் எழுந்துசெல் நேரம்<br/>
பொல்லாப் பிராணியின் புறப்படு நேரம்<br/>
நடப்பதற் குளது நற்சந் திரஒளி<br/>
வெளிச்சமும் உளது வெளிச்சென் றுலவ.<br/>
<br/>
விரைந்துநீ விலகி வெளிச்செலா விட்டால்<br/>
தாயிலா நீசநீ தான்புறப் படாவிடில்<br/>
நகங்களைப் பெறுவேன் நான்ஒரு கழுகிடம்<br/>
உதிரம் குடிப்பதன் உகிர்களைப் பெறுவேன்<br/>
ஊன்அயில் பறவையின் உகிர்களைப் பெறுவேன்<br/>
பற்றித் தூக்கும் பருந்தின் அவயவம்;     490<br/>
இவற்றால் பற்றுவேன் எளியபோக் கிரிகளை<br/>
நிறுத்துவேன் தடுத்து நிமிர்தீச் சக்தியை<br/>
திருப்ப முடியா திருக்கும் அதுதலை<br/>
மூச்சை விடவும் முடியா திருக்கும்.<br/>
<br/>
**முற்படைப் பாம்பேய் முடிவுற நேர்ந்தது<br/>
அன்னை யிலாமகற் கழிவும் வந்தது<br/>
கடவுளின் விடிவுறும் காலம் வருகையில் <br/>
கர்த்தரின் உதவி கைமேற் கிடைக்கையில்;<br/>
அன்னையின் பிறவியே அழிந்துபோ காயோ<br/>
செயற்கைப் பிராணிநின் செயல்நிறுத் தாயோ     500<br/>
எசமான் இலாநாய் இனிமறை யாயோ<br/>
தாயிலா நீசநீ தான்புறப் படாயோ<br/>
இம்மணித் தியாலம் இதுமுடி வதனுள்<br/>
திகழ்இச் சந்திரன் தேய்வதற் குள்ளே."<br/>
<br/>
நிலைபெறும் முதிய வைனா மொயினன்<br/>
இந்தச் சொற்களில் இயம்பின னப்போ(து)<br/>
"இங்கே இருப்பது எனக்கு நல்லது<br/>
இங்கே வசிப்பது இனிமை யானது<br/>
எனக்கு ரொட்டியாய் ஈரல் இருக்கும்<br/>
உண்ணக் கொழுப்பும் உண்டு அதனுடன்        510<br/>
உளசுவா சப்பை உண்டிட வறுத்து<br/>
கொழுப்பும் அதனுடன் கொள்இத உணவு.<br/>
<br/>
எனது பட்டடையை இங்கே அமைக்கிறேன்<br/>
ஆகும்உன் இதய ஆழப் பகுதியில்<br/>
அடிப்பேன் கடுமையாய் அடர்சுத் தியலால்<br/>
இன்னும் நொந்துபோய் இருக்கு(ம்)வே றிடங்களில்<br/>
என்றுமே விடுதலை இல்லை உனக்கு<br/>
உன்வாழ் நாளில் என்றுமே யில்லை<br/>
நாடும்அச் சொற்களை நான்கேட் காவிடில்<br/>
விரும்பிய மந்திரம் பொருந்த வராவிடில்        520<br/>
போதிய சொற்களை நேரிற் பெறாவிடில்<br/>
மந்திரம் ஆயிரம் ஆயிரம் வராவிடில்.<br/>
மந்திரச் சொற்களை மறைத்தல்ஆ காது<br/>
பகர்மந் திரமொழி பதுக்குதல் ஆகா(து)<br/>
நிலத்துக் கடியிலே புதைத்தலும் ஆகா(து)<br/>
மந்திர வாதிகள் மறைந்துபோ னாலும்."<br/>
<br/>
அப்போ(து) பாடல்கள் அகம்நிறை விபுனன்<br/>
வார்த்தைகள் நிறைந்த மாமுது மனிதன்<br/>
வாயிலே மாபெரும் மந்திர அறிவுளோன்<br/>
மார்பிலே அளவிலா மறத்திற லுடையவன்          530<br/>
சொற்கள் இருந்த பெட்டகம் திறந்தான்<br/>
பெருமந் திரச்சொல் பெட்டியைத் திறந்தான்<br/>
நல்ல பாடல்கள் நனிசில பாட<br/>
சிறந்த மந்திரச் செம்பா இசைக்க<br/>
பாடிடப் படைப்பின் மூலத்(து) ஆழம்<br/>
பாடிடக் காலத்(துத்) தொடக்க(த்து) மந்திரம்<br/>
இவைஎ(ல்)லாப் பிள்ளையும் இசைக்கும் பாட்ட(ல்)ல<br/>
வீரர்கள் மட்டுமே விளங்கும் பாட்டிவை<br/>
தீமைகள் நிறைந்தஇத் தீயநாட் களிலே<br/>
வாழ்வே முடிவுறும் வறுங்கடை நாட்களில்.   540<br/>
படைப்பின் மூலத்(து) ஆழம் பாடினான்<br/>
மந்திர சக்தியை வலுவொழுங் கிசைத்தான்<br/>
கர்த்தர் மொழிந்த கட்டளை யாலும்<br/>
அனைத்தும் வல்லோன் ஆணையி னாலும்<br/>
பெருவான் தானாய்ப் பிறந்ததைப் பாடினான்<br/>
பெருவிண் இருந்துநீர் பிரிந்தது எவ்விதம்<br/>
நிலம்வந்(த) தெவ்விதம் நீரிலே யிருந்து<br/>
நிலத்தில் சகலதும் நேர்ந்தது எவ்விதம்.<br/>
நிலவுக்(கு) உருவம் நேர்ந்ததைப் பாடினான்<br/>
படர்கதிர் நிறுவப் பட்டதைப் பாடினான்           550<br/>
நெடுவான் தூண்கள் நிறுத்தப் பட்டதை<br/>
நீள்விண் மீன்கள் நிறைக்கப் பட்டதை.<br/>
<br/>
அதன்பின் பாடல்கள் அகம்நிறை விபுனன்<br/>
பாடினான் உண்மையாய், பாடினான் முடிந்ததை,<br/>
பார்த்ததோ கேட்டதோ என்றும்இப் படியி(ல்)லை<br/>
என்றைக்கு மேயிவ் விரும்புவி நாட்களில்<br/>
இத்தனை சிறந்ததோர் இனியநற் பாடகன்<br/>
இத்தனை திறனுடை இனியதோர் நிபுணனை;<br/>
வாயிலே யிருந்துநேர் வார்த்தைகள் கொட்டின<br/>
நாவிலே யிருந்துசொற் றொடர்நனி பெருகின      560<br/>
விரைபரிக் குட்டியின் வியன்கால் போலவும்<br/>
பாய்ந்திடும் குதிரையின் பாதம் போலவும்.<br/>
<br/>
அந்தமில் பலநாள் அவனும் பாடினான்<br/>
அவ்விதம் இரவுகள் அனைத்தும் பாடினான்<br/>
பாடலைக் கேட்கப் பகலவன் நின்றனன்<br/>
நின்றே தங்க நிலவும் கேட்டது<br/>
அலைகள்நீர்ப் பரப்பில் அசையா நின்றன<br/>
அவ்விதம் கரையிலும் அலைகள் நின்றன<br/>
அருவிகள் ஓடா(து) அமைந்தே நின்றன<br/>
நிமிர்நுரை உறுத்தியா நீர்வீழ்ச்(சி) நின்றது   570<br/>
வுவோக் சிநீர் வீழ்ச்சிப் பாய்ச்சலும் நின்றது<br/>
அவ்விதம் *யோர்தான் ஆறதும் நின்றது.<br/>
<br/>
முதிய வைனா மொயினனப் போது<br/>
மந்திரச் சொல்செவி வாங்கிய தாலும்<br/>
சொற்கள்போ தியன பெற்றத னாலும்<br/>
விரும்பிய சொற்களை அடைந்தத னாலும்<br/>
புறப்பட வெளிவரப் புந்தியில் நினைந்தான்<br/>
அந்தரோ விபுனன் அகல்வா யிருந்து<br/>
வார்த்தைகள் நிறைந்தவன் வயிற்றினி லிருந்து<br/>
மந்திர அறிஞனின் மார்பிலே யிருந்து.          580<br/>
<br/>
முதிய வைனா மொயினன் மொழிந்தான்:<br/>
"ஐயகேள் ஓஓ, அந்தரோ விபுனனே,<br/>
வாயை இன்னும் வலுபெரி தாய்த்திற<br/>
அலகை இன்னும் அகலத் திறந்திடு<br/>
வருவேன் புவிஉன் வயிற்றினி லிருந்து<br/>
புறப்பட்டு வீட்டினை நோக்கிப் போவேன்."<br/>
<br/>
அப்போது பாடல்கள் அகம்நிறை விபுனன்<br/>
இந்தச் சொற்களில் இயம்பினன் அவனே:<br/>
"உண்டதும் அனேகம் குடித்ததும் அநேகம்நான்<br/>
ஆயிரக் கணக்கில் அழித்ததும் உண்டு      590<br/>
ஆயினும் என்றும் அயின்றதே யில்லை<br/>
முதிய வைனா மொயினனை உ(ண்)ணல்போல்;<br/>
நீவந்த போது நேராய் நடந்தனை<br/>
சிறப்புறச் செய்கநீ செல்லும் போதே."<br/>
<br/>
அப்போ(து) அந்த அந்தரோ விபுனன்<br/>
இளித்துத் தன்முர செடுத்துக் காட்டினான்<br/>
இன்னும் பெரிதாய் இரும்வாய் திறந்தான்<br/>
அலகினை மேலும் அகலமாய் வைத்தான்;<br/>
முதிய வைனா மொயினன் அவனே<br/>
மாபெரும் அறிஞன் வாய்வழி வந்தான்     600<br/>
வார்த்தைகள் நிறைந்தவன் வயிற்றினி லிருந்து<br/>
மந்திர அறிஞனின் மார்பிலே யிருந்து;<br/>
வாயிலே யிருந்து வந்தவன் வெளியே<br/>
நின்றான் குதித்து நெடும்புற் றரைமேல்<br/>
அம்பொனில் ஆன அணிலதைப் போல<br/>
கிளர்பொன் நெஞ்சுடன் கீரியைப் போல.<br/>
<br/>
அவனும் தன்வழி அதன்பின் சென்றான்<br/>
கொல்ல வேலைக் கொள்தளம் வந்தான்;<br/>
கொல்லன் இல்மரினன் கூறினன் அங்கே:<br/>
"மந்திரச் சொற்கள் வாய்க்கப் பெற்றதா          610<br/>
நச்சிய மந்திரச் சொற்கள் கிடைத்ததா<br/>
படகின் பக்கம் சரிவர இணைக்க<br/>
பின்னணி யத்தைப் பிணைத்து வைத்திட<br/>
வளைவுத் தட்டினை உயர்த்திப் பொருத்திட?"<br/>
<br/>
நிலைபெறும் முதிய வைனா மொயினன்<br/>
இந்தச் சொற்களில் இயம்பினன் அவனே:<br/>
"இப்போது நூறு சொற்களைப் பெற்றேன்<br/>
பெற்றேன் ஆயிரம் பேசுமந் திரவிதி<br/>
மறைவிடத் திருந்து வரவெளிக் கொணர்ந்தேன்<br/>
புதைவிட மிருந்து கொணர்ந்தேன் மந்திரம்."       620<br/>
<br/>
படகு இருந்த பக்கம் சென்றான்<br/>
மந்திரச் சொற்கள் வாய்ந்தன நிறைவாய்<br/>
தன்பட கின்தொழில் தன்னையே முடிக்க<br/>
படகின் பக்கம் சரிவர இணைத்தான்<br/>
பின்அணி யத்தைப் பிணைத்துவைத் திட்டான்<br/>
வளைவுத் தட்டை உயரப் பொருத்தினான்<br/>
செதுக்கப் படாமலோர் புதுப்பட குதித்தது<br/>
சீவப் படாமலோர் செல்கலம் வந்தது.<br/>
<br/>
<hr/><br/>
<a name="Song18"><h3>
 பாடல் 18 - வைனாமொயினனும் இல்மரினனும் வடநாடு செல்லுதல் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1 - 40 : வடநாட்டு மங்கையின் உறவை விரும்பி வைனாமொயினன் 
தனது புதிய கப்பலில் பயணமாகின்றான்.<br/>
<br/>
அடிகள் 41 - 266 : இல்மரினனின் சகோதரி அவனைக் கண்டு, கரையிலிருந்து 
அவனுடன் பேசி, அவனுடைய நோக்கத்தை அறிந்து, விரைந்து சென்று தன்  
சகோதரனிடம் ஒரு போட்டியாளன் வடநாட்டு மங்கையைப் பெறுவதற்குப் 
புறப்பட்டுவிட்டான் என்று கூறுகிறாள்.<br/>
<br/>
அடிகள் 267 - 470 : இல்மரினன் ஆயத்தமாகித் தனது சறுக்கு வண்டியில்  
கடற்கரை வழியாக வடநாட்டுக்குப் புறப்படுகிறான்.<br/>
<br/>
அடிகள் 471 - 634 : மணவாளர்கள் வருவதைக் கண்ட வடநிலத் தலைவி,  
வைனாமொயினனை மணம் முடிக்கும்படி தன் மகளுக்கு ஆலோசனை கூறுகிறாள்.<br/>
<br/>
அடிகள் 635 - 706  வடநில மங்கையோ சம்போவைச் செய்த இல்மரினனையே  
மணமுடிக்க விரும்புகின்றாள். முதலில் அங்கு வந்து சேர்ந்த வைனாமொயினனிடம்  
அவனை மணம் முடிக்க முடியாது என்று அவள் கூறுகிறாள்.<br/>
<br/>
<hr/>
<br/>
நிலைபெறும் முதிய வைனா மொயினன்<br/>
சிந்தனை செய்தான் சீருற நினைத்தான்<br/>
ஏந்திழை உறவை ஏற்பது பற்றி<br/>
பின்னிய குழலியை நண்ணிநோக் குதற்கு<br/>
இருள்நிறை வடபால் இயைநிலத் தாங்கே<br/>
செறிபுகார் நாடாம் சரியோ லாவில்<br/>
வடபால் நிலத்து வளர்புகழ் மங்கையை<br/>
வடக்கின் சிறந்த மணமக ளவளை.<br/>
<br/>
நீல்நிறச் சோடனை நிகழ்த்திக் கப்பல்<br/>
பக்கம் சிவப்பு பதநிறம் பூசி        10<br/>
அணியம் பொன்னால் அலங்கரித் ததற்கு<br/>
வெள்ளியில் சாயமும் விரும்பித் தீட்டினான்;<br/>
காலைகள் கழிந்தொரு காலையும் வந்தது<br/>
வளரும் காலை வைகறைப் பொழுதில்<br/>
படகினைத் தள்ளிப் படிநீர் விட்டான்<br/>
பலகைநூ றமைந்த பட(கு)அலை யிட்டான்<br/>
மரப்பட்(டை) உருளையின் வயமதி லிருந்து<br/>
கமழ்தேவ தாருவாம் கட்டையி லிருந்து.<br/>
<br/>
பாய்மரம் உயர்த்தி பாங்குற நிமிர்த்தி<br/>
பாயையம் மரத்திற் பார்த்தே கட்டினான்   20<br/>
சிவப்பு நிறத்திலோர் திகழ்பாய் கட்டினான்<br/>
இன்னொரு பாயை எழில்நீல் நிறத்திலே<br/>
கப்பலின் உள்ளே காலடி வைத்து<br/>
படகின் உள்ளே பக்குவ மாயமர்ந்(து)<br/>
பயண மாயினன் பனிக்கடல் மீது<br/>
நீல்நீர்ப் பரப்பில் நிகழ்த்தினான் பயணம்.<br/>
<br/>
பின்வரும் சொற்களில் பின்அவன் சொன்னான்<br/>
உரைத்தே அவன்தான் உரைசெய லாயினன்:<br/>
"இப்போ(து) கப்பலுக் கிறைவனே, வாரும்!<br/>
கருணையுள் ளவரே, கப்பலுக் கெழுந்திடும்!          30<br/>
சிறியஇவ் வீரனின் சீரிய சக்தியாய்,<br/>
சிறியஇம் மனிதனின் திகழுமாண் பலமதாய்,<br/>
அகன்று பரந்த இந்நீர்ப் பரப்பில்<br/>
பரந்து விரிந்த படரலை களின்மேல்.<br/>
<br/>
காற்றே இந்தக் கப்பலை அசைப்பாய்<br/>
அலையே கப்பலை அசைத்துச் செலுத்து<br/>
வலிக்கப் படாமல் மற்றென் விரல்களால்<br/>
குழப்பப் படாமல் கொழுநீர்ப் பரப்பு<br/>
தெளிந்த கடலதன் செறிவிரி பரப்பில்<br/>
திறந்து பரந்த திகழ்நீர்ப் பரப்பில்."         40<br/>
<br/>
*அன்னிக்கி யென்னும் அரும்பெய ருடையாள்<br/>
வளர்இரா நங்கை வைகறை வனிதை<br/>
கடன்அதி காலை கனபொழு தியற்றுவோள்<br/>
வைகறைப் பொழுதில் வளர்துயில் எழுபவள்,<br/>
அன்றுக ழுவும்தொழில்  அவள்செய நேர்ந்தது<br/>
உடைகளைக் கழுவி உலரப் போட்டனள்<br/>
செந்நிறப் படிக்கட் டதன்சேர் முடிவில்<br/>
அந்த அகன்ற அதேநிலப் பரப்பில்<br/>
புகார்படி கடலதன் புணர்முனை நுனியில்<br/>
செறிபனிப் புகாருள தீவதன் கரையில்.          50<br/>
<br/>
பார்த்தனள் அங்கு, பார்த்தனள் திரும்பி,<br/>
நற்கால நிலையைச் சுற்றிலும் பார்த்தனள்<br/>
வாரியதலை மேல் வானம் பார்த்தாள்<br/>
கடலின் பக்கமாய்க் கரையைப் பார்த்தாள்<br/>
சூரியன் மேலே சுடர்ந்துகொண் டிருந்தது<br/>
மினுமினுத் திட்டன விரிகீழ் அலைகள்.<br/>
<br/>
கடலின் பக்கமாய்க் காரிகை பார்த்தனள்<br/>
செங்கதி ரோன்கீழ் சென்னியைத் திருப்பினள்<br/>
பின்லாந்(து) நதிவாய் தன்நோக் குறுகையில்<br/>
வைனோ நாட்டுநீர் வளர்முடி வெல்லையில்          60<br/>
கறுத்ததோர் புள்ளியைக் கடலில் கண்டனள்<br/>
அலையில் நீலமாய் எதையோ கண்டனள்.<br/>
<br/>
உரைத்தாள் ஒருசொல் உரைத்தாள் இவ்விதம்<br/>
உரைத்தே அவள்தான் உரைசெய லாயினள்:<br/>
"என்னநீ கறுப்பாய் இருப்பது கடலிலே<br/>
யார்நீ நீல நளிர்நிறம் அலையிலே?<br/>
நீயொரு வாத்தின் நேர்கண மானால்<br/>
இனிய வாத்தின் குழுவாய் இருந்தால்<br/>
அப்படி யானால் அசைந்தெழு பற(ந்து)போ!<br/>
உயரமாய் வானின் உறுவெளி யதனில்!   70<br/>
<br/>
கொழுவஞ் சிரமீன் கூட்டமா யிருந்தால்<br/>
கிளர்வே றினமீன் கிளையா யிருந்தால்<br/>
தெறித்தெழு நீந்திச் செல்லப் படியெனில்<br/>
நீருக் குள்ளே நேராய் விழுந்துசெல்!<br/>
<br/>
நீயொரு பாறை நெடுங்கல் லானால்<br/>
கனைநீர் மிதக்கும் கட்டையா யிருந்தால்<br/>
முகிழ்அலை உன்னை மூடிச் செல்லும்<br/>
அகல்நீர் உன்னை அடித்துச் செல்லும்."<br/>
<br/>
படகு சிறிதே பக்கம் வந்தது<br/>
பயணம் வந்தது படர்புதுக் கப்பல்        80<br/>
புகார்படி கடலதன் புணர்முனை நுனியில்<br/>
செறிபனிப் புகாருள தீவதன் கரையில்.<br/>
<br/>
அன்னிக்கி என்னும் அரும்பெய ருடையாள்<br/>
படகு வருவதைப் பார்த்தனள் இப்போ(து)<br/>
பார்த்தனள் பலகைநூ றமைபட கசைவதை<br/>
உரைத்தாள் ஒருசொல் உரைத்தாள் இவ்விதம்:<br/>
"நீஎன் சகோதரன் நேர்பட கானால்<br/>
அல்லது தந்தையின் அகல்கல மானால்<br/>
பயணம் வீட்டுப் பக்கமாய் மாற்று<br/>
பாதையைச் சொந்தஊர்ப் பக்கமாய்த் திருப்பு!       90<br/>
இத்துறை நோக்கி எழுமுன் னணியம்<br/>
பிறதுறை நோக்கி உறுபின் னணியம்.<br/>
<br/>
அந்நியன் கப்பலே யாகநீ யிருந்தால்<br/>
செல்லுக வேறு திசையிலே நீந்தி<br/>
வேறு துறைப்பால் விரைகமுன் னணியம்<br/>
இத்துறை நோக்கி இயைகபின் னணியம்."<br/>
<br/>
அவள்வீட் டுப்பட கதுவே யல்ல<br/>
காணுமோர் அந்நியன் கப்பலு மல்ல<br/>
அதுவே வைனா மொயினனின் கப்பல்<br/>
என்றுமே நிலைத்த பாடகன் கப்பல்;     100<br/>
அவளின் அருகை யடைந்தது கப்பல்<br/>
உரைசெய லுக்காய் ஊர்ந்தது அண்மி<br/>
ஒருசொல் சொல்ல இருசொல் லியம்ப<br/>
உரமாய் மூன்றாம் சொல்லை யுரைக்க.<br/>
<br/>
அன்னிக்கி என்னும் அரும்பெய ருடையாள்<br/>
வளர்இரா நங்கை வைகறை வனிதை<br/>
கப்பலை நோக்கிக் கேட்கத் தொடங்கினள்:<br/>
"எங்கே எழுந்தனை வைனா மொயினனே?<br/>
அமைதிநீர் மணமகன் ஆம்செல வெவண்கொல்?<br/>
ஆயத்த மானதெங்(கு) அரியநாட் டண்ணலே?"        110<br/>
<br/>
முதிய வைனா மொயினனப் போது<br/>
கப்பலி லிருந்து கூறினான் இவ்விதம்:<br/>
"பெருவஞ்சிர மீன் பிடித்திட எழுந்தேன்<br/>
சினைக்கும் **மீனைச் சிறைப்பிடிப் பதற்காய்<br/>
துவோனியின் கறுப்புத் தொல்லாற் றிருந்து<br/>
அகல்*மர(ண) ஆற்றின் ஆழத் திருந்து."<br/>
<br/>
அன்னிக்கி என்னும் அரும்பெய ருடையாள்<br/>
இந்தச் சொற்களில் இயம்பினள் அவளே:<br/>
"சொல்லிட வேண்டாம் தொடர்வெறும் பொய்யே<br/>
மீனின் சினைத்தலை நானும் அறிவேன்   120<br/>
சத்திய மாய்என் தந்தையும் முன்னர்<br/>
உண்மையாய் எனது உயர்ந்தபெற் றோரும்<br/>
பெருவஞ் சிரமீன் பிடிக்கச் சென்றனர்<br/>
பெருநன் னீர்மீன் பிடிக்க முயன்றனர்<br/>
அவர்பட கார்ந்து அகல்வலை இருந்தன<br/>
கப்பல் நிறையக் கனபொறி இருந்தன<br/>
கைவலை இப்புறம் கயிறுகள் அப்புறம்<br/>
மறுபுறம் நீரில் வலிந்தடிக் கம்புகள்<br/>
குறுக்குப் பலகைகீழ் குத்திடும் ஈட்டிகள்<br/>
பின்னணி யம்நீள் பெரியகம் பங்கள்;   130<br/>
எங்கே எழுந்தனை வைனா மொயினனே<br/>
அமைதிநீர் மணமகன் ஆம்செல வெவண்கொல்?"<br/>
<br/>
முதிய வைனா மொயினன் மொழிந்தான்:<br/>
"வாத்துகள் தேடிநான் வழிபுறப் பட்டேன்<br/>
மின்னும் சிறகுறும் வியன்புள் வேட்டை(க்கு)<br/>
*சக்ஸா நீரிணைத் தன்ஆழ் பகுதியில்<br/>
திறந்து பரந்த திகழ்நீர்ப் பரப்பில்."<br/>
<br/>
அன்னிக்கி என்னும் அரும்பெய ருடையாள்<br/>
உரைத்தாள் ஒருசொல் உரைத்தாள் இவ்விதம்:        140<br/>
"உண்மை பேசும் ஒருவனை அறிவேன்<br/>
அசத்தியம் பேசும் ஆளையும் அறிவேன்;<br/>
சத்திய மாய்என் தந்தையும் முன்னர்<br/>
உண்மையாய் எனது உயர்ந்த பெற்றோரும்<br/>
வாத்துவேட் டைக்கு வழிசெலல் உண்டு<br/>
சிவந்தவாய்ப் பறவையைத் துரத்துவ துண்டு<br/>
அவர்பெரும் குறுக்குவில் அமையும் நாணுடன்
அவர்வளைத் திடும்வில் அழகுடன் இலங்கும்<br/>
கறுத்தநாய் ஒன்றாங்(கு) கட்டியே யிருக்கும்<br/>
வங்கக் காலிலே வன்கட் டமைந்திடும்    150<br/>
கள்ளநாய் பலதெருக் கரையெலாம் ஓடும்<br/>
பாறையில் குட்டிகள் பலவிரைந் தேகும்<br/>
வைனா மொயினனே வாய்மையைச் சொல்வாய்<br/>
எங்குநீ பயணம் இப்போ(து) செய்கிறாய்?"<br/>
<br/>
முதிய வைனா மொயினன் மொழிந்தான்:<br/>
"இங்கே செல்கிறேன் எனில்அதால் என்ன<br/>
அந்தப் பெரிய அடும்போர்க் கென்னில்<br/>
சமமா னோருடன் தான்பொரு தற்கெனில்<br/>
திகழ்கெண் டைக்கா(லி)ல் தெறிக்கக் குருதி<br/>
இரத்தம் முழங்கால் வரைக்கும் இருக்க?"   160<br/>
<br/>
அன்னிக்கி மீண்டும் அதையே சொன்னாள்<br/>
ஈய மார்பினள் இயம்பினள் கடிந்தே:<br/>
"அறிவேன் போருக் காய்ச்செலல் பற்றி<br/>
முன்னர் தந்தைபோய் முயன்றபல் பொழுதில்<br/>
அந்தப் பெரிய அடுபோர் களுக்கு<br/>
சமமா னோருடன் தான்பொரு வதற்கு<br/>
மனிதர் தூற்றுவர் வலிப்பராம் தண்டு<br/>
ஆயிரம் மக்கள் அருகினில் இருப்பர்<br/>
முனைப்பாய் குறுக்குவில் முன்னணி யிருக்கும்<br/>
அலகுறும் வாள்கள் ஆசனத் தருகாம்;      170<br/>
சொல்வாய் உண்மை சொல்வாய் வாய்மை<br/>
நேர்மையைச் சொல்வாய் நெடும்பொய் யின்றி<br/>
எங்கே எழுந்தனை வைனா மொயினனே<br/>
எங்கே அமைதிகொள் இகல்நீர் மனிதனே?"<br/>
<br/>
முதிய வைனா மொயினனப் போது<br/>
உரைத்தான் ஒருசொல் உரைத்தான் இவ்விதம்:<br/>
"எனதுகப் பலுக்கு எழுந்தருள் பெண்ணே<br/>
எனது படகினுள் இனிவா மங்கையே<br/>
அந்த உண்மையை அப்போ துரைப்பேன்<br/>
பொய்யில் லாமல் புகல்வேன் நேர்மை."           180<br/>
<br/>
ஆயினும் சொன்னாள் அன்னிக்கி ஒருசொல்<br/>
ஈய மார்பினள் இயம்பினள் கடிந்தே:<br/>
"காற்று உனது கப்ப(லி)ல்வீ சட்டும்<br/>
குளிர்கால் படகில் கூடவீ சட்டும்<br/>
கவிழ்த்துப் போடுவேன் கடிதுன் கப்பல்<br/>
முன்னணி யத்தை மூழ்கடித் திடுவேன்<br/>
அந்த உண்மைநான் அறிந்துகொள் ளாவிடின்<br/>
எங்கே(க) நினைத்தாய் எனஅறி யாவிடின்<br/>
உண்மைநீ சொல்வதை உடன்கேட் காவிடின்<br/>
பொய்யின் இறுதியைப் புரிந்துகொள் ளாவிடின்."    190<br/>
<br/>
முதிய வைனா மொயினனப் போது<br/>
உரைத்தான் ஒருசொல் உரைத்தான் இவ்விதம்:<br/>
"நல்லதிப் போது நவில்வேன் உண்மை<br/>
பொய்யைச் சிறிதாய்ப் புகன்றது முண்டு<br/>
நங்கை ஒருத்தியை நாடிப் போகிறேன்<br/>
கன்னி ஒருத்தியை உன்னிப் போகிறேன்<br/>
இருள்நிறை வடபால் இயைநிலத் திருந்து<br/>
செறிபுகார் நாடாம் சரியொலா விருந்து<br/>
மனிதரை உண்ணும் வறுநாட் டிருந்து<br/>
இகல்வோர்க் கவிழ்த்து ஆழ்த்திடத் திருந்து."       200<br/>
<br/>
அன்னிக்கி என்னும் அரும்பெய ருடையாள்<br/>
வளர்இரா நங்கை வைகறை வனிதை<br/>
அந்த உண்மையை அறிந்த போதினில்<br/>
பொய்யிலா உண்மை புரிந்து கொண்டதும்<br/>
ஆடைகள் நீரில் அலம்பா திருந்தனள்<br/>
துணிகளை நீரில் தோய்க்கா திருந்தனள்<br/>
அகன்று பரந்தஅவ் விறங்கு துறையில்<br/>
செந்நிறப் படிக்கட் டதன்சேர் முடிவிலே<br/>
துணிகளை அள்ளித் தொடுகரத் தெடுத்தாள்<br/>
பாவ(஡)டை பொறுக்கிப் பைங்கரம் சேர்த்தாள்      210<br/>
அவ்விட மிருந்து அவள்நடந் தேகினள்<br/>
விரைந்து ஓடி வேகமாய்ச் சென்றனள்<br/>
கொல்லனின் வீட்டைக் குறுகினள் வந்து<br/>
வேலைத் தளத்தை மிதித்தடி வைத்தனள்.<br/>
<br/>
அந்தக் கொல்லன் அவ்வில் மரினன்<br/>
கவின்அழி வில்லாக் கைவினைக் கலைஞன்<br/>
பெரும்இரும் பாசனப் பீடம் அமைத்தான்<br/>
வெள்ளியால் அங்ஙனம் வேறொன் றியற்றினான்<br/>
அவன்தலை ஒருயார் அளவுதூ(சி) யிருந்தது<br/>
தோளில்ஆ றடியுயர் தூட்கரி யிருந்தது.   220<br/>
<br/>
வாச(லி)ல் அன்னிக்கி வைத்தாள் காலடி<br/>
உரைத்தாள் ஒருசொல் உரைத்தாள் இவ்விதம்:<br/>
"சகோதர, கொல்ல, தகைஇல் மரின!<br/>
கவின்அழி வில்லாக் கைவினைக் கலைஞ!<br/>
ஒருதறி **(நூ)னாழி உடன்எனக் குச்செய்<br/>
விரலுக்குச் சிறந்த விதமோ திரம்செய்<br/>
இரண்டு மூன்று இடுகா தணிசெய்<br/>
ஐந்தா றிடுப்பு அணிசங் கிலிசெய்<br/>
ஏனெனில் உனக்கு இயம்புவேன் உண்மை<br/>
பொய்யே யில்லா மெய்யதைப் புகல்வேன்."          230<br/>
<br/>
கொல்லன்இல் மரினன் கூறினன் இவ்விதம்:<br/>
"நீநற் செய்தியை நிசமாய்ச் சொன்னால்<br/>
ஒருதறி நூனாழி உனக்குச் செய்வேன்<br/>
சிறந்தமோ திரமே செய்வேன் விரற்கு<br/>
சிலுவையை நன்கே செய்வ(ன்)மார் புக்கு<br/>
தலைக்குத் தகுந்த தலையணி செய்வேன்;<br/>
தீய செய்திநீ செப்புவ தானால்<br/>
அனைத்துப் பழைய அணிகளும் உடைப்பேன்<br/>
அனைத்துன் அணியையும் அனலிடை எறிவேன்<br/>
எனதுலைக் களத்தில் இடுவேன் அடியில்."           240<br/>
<br/>
அன்னிக்கி என்னும் அரும்பெய ருடையாள்<br/>
இந்தச் சொற்களில் இயம்பினள் அவளே:<br/>
"ஓகோ, கொல்ல, உயர்இல் மரின!<br/>
மணக்க எண்ணிய மங்கையை நினைவாய்<br/>
வாக்களிக் கப்படு வனிதையை நினக்கு(முன்)<br/>
</a></a></a></a></a></a></a></a></a></body></html>