<!DOCTYPE HTML PUBLIC "-//W3C//DTD HTML 4.01 Transitional//EN"
  "http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2018 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>nAlAyira tiviya pirapantam - pAcurams in Tamil, part 4 (in unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">நாலாயிரத் திவ்வியப் பிரபந்தம்<br/>
ஆழ்வார் பாசுரங்கள்  - மூலம் - பாகம் 4<br/>
(நான்காம் ஆயிரம் பாசுரங்கள்)</font></h2>
<h2>Nālāyira Divya Prabhandam<br/>
Paśurams by Seven Azhvārs, <br/>
Part 4 (pāsurams 2971- 4000)</h2></center>
<hr noshade="" width="50%"/> <br/>
<hr noshade=""/>
<ul>
<strong>Acknowledgements: </strong><br/>
Our sincere thanks go to Profs. Kausalya Hart and George Hart for providing a <br/>
soft copy of this work and for the permission to publish this work as part of <br/>
Project Madurai e-text  collections. Our thanks also go to Tamil Virtual Academy<br/>
 for providing a soft copy of the Tamil version, so that this can accompany<br/>
 the English Translation. <br/>
Preparation of HTML and PDF versions: Dr. K. Kalyanasundaram, Lausanne, Switzerland.<br/>
<br/>
© Project Madurai, 1998-2018.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<b><a href="http://www.projectmadurai.org/">http://www.projectmadurai.org/</a></b>
<br/>You are welcome to freely distribute this file, provided this header page is kept intact.
</ul>
<hr noshade="" width="50%"/>
<ul>
<center><h3>நாலாயிரத் திவ்வியப் பிரபந்தம்<br/>
ஆழ்வார் பாசுரங்கள் நான்காம்  ஆயிரம் (2971- 4000)</h3></center>
<strong> உள்ளடக்கம் </strong> <br/><ul>
23.  நம்மாழ்வார் - திருவாய் மொழி (2791 - 3892)<br/>
24.  திருவரங்கத்து அமுதனார் - இராமாநுச நூற்றந்தாதி (3893 - 4000)<br/>
------------------ <br/>
</ul><pre>
<center><h3>
23.   நம்மாழ்வார்   திருவாய் மொழி  (2791 – 3892)</h3></center>
<br/>
<strong>   ஆத்ம உபதேசம்</strong>  <br/>
<br/>
2791  உயர்வு அற உயர் நலம் உடையவன் எவன்? அவன் <br/>
மயர்வு அற மதி நலம் அருளினன் எவன்? அவன் <br/>
அயர்வு அறும் அமரர்கள் அதிபதி எவன்? அவன் <br/>
துயர் அறு சுடர் அடி தொழுது எழு என் மனனே  	(1)<br/>
 	 	<br/>
2792  மனன் அகம் மலம் அற மலர்மிசை எழுதரும் <br/>
மனன் உணர்வு அளவு இலன் பொறி உணர்வு அவை இலன் <br/>
இனன் உணர் முழு நலம் எதிர் நிகழ் கழிவினும் <br/>
இனன் இலன் எனன் உயிர் மிகுநரை இலனே    	(2)<br/>
 	 	<br/>
2793  இலன் அது உடையன் இது என நினைவு அரியவன் <br/>
நிலனிடை விசும்பிடை உருவினன் அருவினன் <br/>
புலனொடு புலன் அலன் ஒழிவு இலன் பரந்த அந் <br/>
நலன் உடை ஒருவனை நணுகினம் நாமே    	(3)<br/>
 	 	<br/>
2794  நாம் அவன் இவன் உவன் அவள் இவள் உவள் எவள் <br/>
தாம் அவர் இவர் உவர் அது இது உது எது <br/>
வீம் அவை இவை உவை அவை நலம் தீங்கு அவை <br/>
ஆம் அவை ஆயவை ஆய்நின்ற அவரே    	(4)<br/>
 	 	<br/>
2795  அவரவர் தமதமது அறிவு அறி வகைவகை <br/>
அவரவர் இறையவர் என அடி அடைவர்கள் <br/>
அவரவர் இறையவர் குறைவு இலர் இறையவர் <br/>
அவரவர் விதிவழி அடைய நின்றனரே    	(5)<br/>
 	 	<br/>
2796  நின்றனர் இருந்தனர் கிடந்தனர் திரிந்தனர் <br/>
நின்றிலர் இருந்திலர் கிடந்திலர் திரிந்திலர் <br/>
என்றும் ஓர் இயல்வினர் என நினைவு அரியவர் <br/>
என்றும் ஓர் இயல்வொடு நின்ற எம் திடரே    	(6)<br/>
 	 	<br/>
2788  திட விசும்பு எரி வளி நீர் நிலம் இவைமிசைப் <br/>
படர் பொருள் முழுவதும் ஆய் அவைஅவைதொறும் <br/>
உடல்மிசை உயிர் எனக் கரந்து எங்கும் பரந்துளன் <br/>
சுடர் மிகு சுருதியுள் இவை உண்ட சுரனே    	(7)<br/>
 	 	<br/>
2789  சுரர் அறிவு அரு நிலை விண் முதல் முழுவதும் <br/>
வரன் முதலாய் அவை முழுது உண்ட பரபரன் <br/>
புரம் ஒரு மூன்று எரித்து அமரர்க்கும் அறிவியந்து <br/>
அரன் அயன் என உலகு அழித்து அமைத்து உளனே  	(8)<br/>
 	 	<br/>
2790  உளன் எனில் உளன் அவன் உருவம் இவ் உருவுகள் <br/>
உளன் அலன் எனில் அவன் அருவம் இவ் அருவுகள் <br/>
உளன் என இலன் என இவை குணம் உடைமையில் <br/>
உளன் இரு தகைமையொடு ஒழிவு இலன் பரந்தே    	(9)<br/>
 	 	<br/>
2791  பரந்த தண் பரவையுள் நீர்தொறும் பரந்துளன் <br/>
பரந்த அண்டம் இது என நிலம் விசும்பு ஒழிவு அறக் <br/>
கரந்த சில் இடந்தொறும் இடம் திகழ் பொருள்தொறும் <br/>
கரந்து எங்கும் பரந்துளன் இவை உண்ட கரனே    	(10)<br/>
 	 	<br/>
2792  கர விசும்பு எரி வளி நீர் நிலம் இவைமிசை <br/>
வரன் நவில் திறல் வலி அளி பொறை ஆய்நின்ற <br/>
பரன் அடிமேல் குருகூர்ச் சடகோபன் சொல் <br/>
நிரல் நிறை ஆயிரத்து இவை பத்தும் வீடே  	(11)<br/>
----------<br/>
<br/>
<strong>  உலகிற்கு உபதேசம்  </strong>  <br/>
<br/>
2793  வீடுமின் முற்றவும் <br/>
வீடு செய்து உம் உயிர் <br/>
வீடு உடையானிடை <br/>
வீடு செய்ம்மினே  	(1)<br/>
 	 	<br/>
2794  மின்னின் நிலை இல <br/>
மன் உயிர் ஆக்கைகள் <br/>
என்னும் இடத்து இறை <br/>
உன்னுமின் நீரே            	(2)<br/>
 	 	<br/>
2795  நீர் நுமது என்று இவை <br/>
வேர்முதல் மாய்த்து இறை <br/>
சேர்மின் உயிர்க்கு அதன் <br/>
நேர் நிறை இல்லே  	(3)<br/>
 	 	<br/>
2796  இல்லதும் உள்ளதும் <br/>
அல்லது அவன் உரு <br/>
எல்லை இல் அந் நலம் <br/>
புல்கு பற்று அற்றே    	(4)<br/>
 	 	<br/>
2797  அற்றது பற்று எனில் <br/>
உற்றது வீடு உயிர் <br/>
செற்ற அது மன் உறில் <br/>
அற்று இறை பற்றே  	(5)<br/>
 	 	<br/>
2798  பற்று இலன் ஈசனும் <br/>
முற்றவும் நின்றனன் <br/>
பற்று இலையாய் அவன் <br/>
முற்றில் அடங்கே    	(6)<br/>
 	 	<br/>
2799  அடங்கு எழில் சம்பத்து <br/>
அடங்கக் கண்டு ஈசன் <br/>
அடங்கு எழில் அஃது என்று <br/>
அடங்குக உள்ளே      	(7)<br/>
 	 	<br/>
2800  உள்ளம் உரை செயல் <br/>
உள்ள இம் மூன்றையும் <br/>
உள்ளிக் கெடுத்து இறை <br/>
உள்ளில் ஒடுங்கே  	(8)<br/>
 	 	<br/>
2801  ஒடுங்க அவன்கண் <br/>
ஒடுங்கலும் எல்லாம் <br/>
விடும் பின்னும் ஆக்கை <br/>
விடும்பொழுது எண்ணே    	(9)<br/>
 	 	<br/>
2802  எண் பெருக்கு அந் நலத்து <br/>
ஒண் பொருள் ஈறு இல <br/>
வண் புகழ் நாரணன் <br/>
திண் கழல் சேரே    	(10)<br/>
 	 	<br/>
2803  சேர்த்தடத் தென் குரு <br/>
கூர்ச் சடகோபன் சொல் <br/>
சீர்த் தொடை ஆயிரத்து <br/>
ஓர்த்த இப் பத்தே    	(11)<br/>
 ----------<br/>
 
<br/>
<strong>  அடியவர்க்கு எளியவன்</strong>  <br/>
<br/>
2804  பத்து உடை அடியவர்க்கு எளியவன் <br/>
பிறர்களுக்கு அரிய <br/>
வித்தகன் மலர்மகள் விரும்பும் நம் <br/>
அரும்பெறல் அடிகள் <br/>
மத்து உறு கடை வெண்ணெய் களவினில் <br/>
உரவிடை யாப்புண்டு <br/>
எத்திறம் உரலினோடு இணைந்திருந்து <br/>
ஏங்கிய எளியவே  	(1)<br/>
 	 	<br/>
2805  எளிவரும் இயல்வினன் நிலை வரம்பு <br/>
இல பல பிறப்பாய் <br/>
ஒளிவரும் முழு நலம் முதல் இல <br/>
கேடு இல வீடு ஆம் <br/>
தெளிதரும் நிலைமையது ஒழிவு இலன் <br/>
முழுவதும் இறையோன் <br/>
அளிவரும் அருளினோடு அகத்தனன் <br/>
புறத்தனன் அமைந்தே  	(2)<br/>
 	 	<br/>
2806  அமைவு உடை அறநெறி முழுவதும் <br/>
உயர்வு அற உயர்ந்து <br/>
அமைவு உடை முதல் கெடல் ஒடிவு இடை <br/>
அற நிலம் அது ஆம் <br/>
அமைவு உடை அமரரும் யாவையும் <br/>
யாவரும் தான் ஆம் <br/>
அமைவு உடை நாரணன் மாயையை <br/>
அறிபவர் யாரே?      	(3)<br/>
 	 	<br/>
2807  யாரும் ஓர் நிலைமையன் என அறிவு <br/>
      அரிய எம் பெருமான் <br/>
யாரும் ஓர் நிலைமையன் என அறிவு <br/>
      எளிய எம் பெருமான் <br/>
பேரும் ஓர் ஆயிரம் பிற பல <br/>
      உடைய எம் பெருமான் <br/>
பேரும் ஓர் உருவமும் உளது இல்லை <br/>
      இலது இல்லை பிணக்கே  	(4)<br/>
 	 	<br/>
2808  பிணக்கு அற அறு வகைச் சமயமும் <br/>
      நெறி உள்ளி உரைத்த <br/>
கணக்கு அறு நலத்தனன் அந்தம் இல் <br/>
      ஆதி அம் பகவன் <br/>
வணக்கு உடைத் தவநெறி வழிநின்று <br/>
      புறநெறி களைகட்டு <br/>
உணக்குமின் பசை அற அவனுடை <br/>
      உணர்வுகொண்டு உணர்ந்தே    	(5)<br/>
 	 	<br/>
2809  உணர்ந்து உணர்ந்து இழிந்து அகன்று உயர்ந்து உரு <br/>
      வியந்த இந் நிலைமை <br/>
உணர்ந்து உணர்ந்து உணரிலும் இறைநிலை <br/>
      உணர்வு அரிது உயிர்காள் <br/>
உணர்ந்து உணர்ந்து உரைத்து உரைத்து அரி அயன் <br/>
      அரன் என்னும் இவரை <br/>
உணர்ந்து உணர்ந்து உரைத்து உரைத்து இறைஞ்சுமின் <br/>
      மனப்பட்டது ஒன்றே  	(6)<br/>
 	 	<br/>
2810  ஒன்று எனப் பல என அறிவு அரும் <br/>
      வடிவினுள் நின்ற <br/>
நன்று எழில் நாரணன் நான்முகன் <br/>
      அரன் என்னும் இவரை <br/>
ஒன்ற நும் மனத்து வைத்து உள்ளி நும் <br/>
      இரு பசை அறுத்து <br/>
நன்று என நலம் செய்வது அவனிடை <br/>
      நம்முடை நாளே  	(7)<br/>
 	 	<br/>
2811  நாளும் நின்று அடு நம பழமை அம் <br/>
      கொடுவினை உடனே <br/>
மாளும் ஓர் குறைவு இல்லை மனன் அகம் <br/>
      மலம் அறக் கழுவி <br/>
நாளும் நம் திரு உடை அடிகள் தம் <br/>
      நலம் கழல் வணங்கி <br/>
மாளும் ஓர் இடத்திலும் வணக்கொடு <br/>
      மாள்வது வலமே  	(8)<br/>
 	 	<br/>
2812  வலத்தனன் திரிபுரம் எரித்தவன் <br/>
      இடம்பெறத் துந்தித் <br/>
தலத்து எழு திசைமுகன் படைத்த நல் <br/>
      உலகமும் தானும் <br/>
புலப்பட பின்னும் தன் உலகத்தில் <br/>
      அகத்தனன் தானே <br/>
சொலப் புகில் இவை பின்னும் வயிற்று உள <br/>
      இவை அவன் துயக்கே  	(9)<br/>
 	 	<br/>
2813  துயக்கு அறு மதியில் நல் ஞானத்துள் <br/>
      அமரரைத் துயக்கும் <br/>
மயக்கு உடை மாயைகள் வானிலும் <br/>
      பெரியன வல்லன் <br/>
புயல் கரு நிறத்தனன் பெரு நிலங் <br/>
      கடந்த நல் அடிப் போது <br/>
அயர்ப்பிலன் அலற்றுவன் தழுவுவன் <br/>
      வணங்குவன் அமர்ந்தே  	(10)<br/>
 	 	<br/>
2814  அமரர்கள் தொழுது எழ அலை கடல் <br/>
      கடைந்தவன் தன்னை <br/>
அமர் பொழில் வளங் குருகூர்ச் <br/>
      சடகோபன் குற்றேவல்கள் <br/>
அமர் சுவை ஆயிரத்து அவற்றினுள் <br/>
      இவை பத்தும் வல்லார் <br/>
அமரரோடு உயர்வில் சென்று அறுவர் தம் <br/>
      பிறவி அம் சிறையே  	(11)<br/>
----------<br/>
<br/>
<strong>  தலைமகள் தூதுவிடல்  </strong>  <br/>
<br/>
2815  அம் சிறைய மட நாராய் அளியத்தாய் நீயும் நின் <br/>
அம் சிறைய சேவலுமாய் ஆஆ என்று எனக்கு அருளி <br/>
வெம் சிறைப் புள் உயர்த்தார்க்கு என் விடு தூதாய்ச் சென்றக்கால் <br/>
வன் சிறையில் அவன் வைக்கில் வைப்புண்டால் என் செயுமோ?  	(1)<br/>
 	 	<br/>
2816  என் செய்ய தாமரைக்கண் பெருமானார்க்கு என் தூதாய் <br/>
என் செய்யும் உரைத்தக்கால்? இனக் குயில்காள் நீர் அலிரே? <br/>
முன் செய்த முழுவினையால் திருவடிக்கீழ்க் குற்றேவல் <br/>
முன் செய்ய முயலாதேன் அகல்வதுவோ? விதியினமே    	(2)<br/>
 	 	<br/>
2817  விதியினால் பெடை மணக்கும் மென்நடைய அன்னங்காள் <br/>
மதியினால் குறள் மாணாய் உலகு இரந்த கள்வர்க்கு <br/>
மதியிலேன் வல் வினையே மாளாதோ? என்று ஒருத்தி <br/>
மதி எல்லாம் உள் கலங்கி மயங்குமால் என்னீரே    	(3)<br/>
 	 	<br/>
2818  என் நீர்மை கண்டு இரங்கி இது தகாது என்னாத <br/>
என் நீல முகில் வண்ணற்கு என் சொல்லி யான் சொல்லுகேனோ? <br/>
நன் நீர்மை இனி அவர்கண் தங்காது என்று ஒரு வாய்ச்சொல் <br/>
நன் நீல மகன்றில்காள் நல்குதிரோ? நல்கீரோ?  	(4)<br/>
 	 	<br/>
2819  நல்கித் தான் காத்து அளிக்கும் பொழில் ஏழும் வினையேற்கே <br/>
நல்கத் தான் ஆகாதோ? நாரணனைக் கண்டக்கால் <br/>
மல்கு நீர்ப் புனல் படப்பை இரை தேர் வண் சிறு குருகே <br/>
மல்கு நீர்க் கண்ணேற்கு ஓர் வாசகம் கொண்டு அருளாயே  	(5)<br/>
 	 	<br/>
2820  அருளாத நீர் அருளி அவர் ஆவி துவராமுன் <br/>
அருள் ஆழிப் புட்கடவீர் அவர் வீதி ஒருநாள் என்று <br/>
அருள் ஆழி அம்மானைக் கண்டக்கால் இது சொல்லி <br/>
அருள் ஆழி வரி வண்டே யாமும் என் பிழைத்தோமே?    	(6)<br/>
 	 	<br/>
2821  என்பு இழை கோப்பது போலப் பனி வாடை ஈர்கின்றது <br/>
என் பிழையே நினைந்தருளி அருளாத திருமாலார்க்கு <br/>
என் பிழைத்தாள் திருவடியின் தகவினுக்கு என்று ஒரு வாய்ச்சொல் <br/>
என்பிழைக்கும்? இளங் கிளியே யான் வளர்த்த நீ அலையே?  	(7)<br/>
 	 	<br/>
2822  நீ அலையே? சிறு பூவாய் நெடுமாலார்க்கு என் தூதாய் <br/>
நோய் எனது நுவல் என்ன நுவலாதே இருந்தொழிந்தாய் <br/>
சாயலொடு மணி மாமை தளர்ந்தேன் நான் இனி உனது <br/>
வாய் அலகில் இன் அடிசில் வைப்பாரை நாடாயே  	(8)<br/>
 	 	<br/>
2823  நாடாத மலர் நாடி நாள்தோறும் நாரணன் தன் <br/>
வாடாத மலர் அடிக்கீழ் வைக்கவே வகுக்கின்று <br/>
வீடாடி வீற்றிருத்தல் வினை அற்றது என் செய்வதோ? <br/>
ஊடாடு பனி வாடாய் உரைத்து ஈராய் எனது உடலே  	(9)<br/>
 	 	<br/>
2824  உடல் ஆழிப் பிறப்பு வீடு உயிர் முதலா முற்றுமாய்க் <br/>
கடல் ஆழி நீர் தோற்றி அதனுள்ளே கண்வளரும் <br/>
அடல் ஆழி அம்மானைக் கண்டக்கால் இது சொல்லி <br/>
விடல் ஆழி மட நெஞ்சே வினையோம் ஒன்றாம் அளவே  	(10)<br/>
 	 	<br/>
2825  அளவு இயன்ற ஏழ் உலகத்தவர் பெருமான் கண்ணனை <br/>
வள வயல் சூழ் வண் குருகூர்ச் சடகோபன் வாய்ந்து உரைத்த <br/>
அளவு இயன்ற அந்தாதி ஆயிரத்துள் இப் பத்தின் <br/>
வள உரையால் பெறலாகும் வான் ஓங்கு பெரு வளமே    	(11)<br/>
------------<br/>
<br/>
<strong>  மாறனை மால் சீலகுணத்தால் சேர்த்தல்  </strong>  <br/>
<br/>
2826  வள ஏழ் உலகின் முதலாய <br/>
      வானோர் இறையை அருவினையேன் <br/>
களவேழ் வெண்ணெய் தொடு உண்ட <br/>
      கள்வா என்பன் பின்னையும் <br/>
தளவு ஏழ் முறுவல் பின்னைக்கு ஆய் <br/>
      வல் ஆன் ஆயர் தலைவனாய் <br/>
இள ஏறு ஏழும் தழுவிய <br/>
      எந்தாய் என்பன் நினைந்து நைந்தே    	(1)<br/>
 	 	<br/>
2827  நினைந்து நைந்து உள் கரைந்து உருகி <br/>
      இமையோர் பலரும் முனிவரும் <br/>
புனைந்த கண்ணி நீர் சாந்தம் <br/>
      புகையோடு ஏந்தி வணங்கினால் <br/>
நினைந்த எல்லாப் பொருள்கட்கும் <br/>
      வித்துஆய் முதலில் சிதையாமே <br/>
மனம் செய் ஞானத்து உன் பெருமை <br/>
      மாசூணாதோ? மாயோனே  	(2)<br/>
 	 	<br/>
2828  மா யோனிகளாய் நடை கற்ற <br/>
      வானோர் பலரும் முனிவரும் <br/>
நீ யோனிகளைப் படை என்று <br/>
      நிறை நான்முகனைப் படைத்தவன் <br/>
சேயோன் எல்லா அறிவுக்கும் <br/>
      திசைகள் எல்லாம் திருவடியால் <br/>
தாயோன் எல்லா எவ் உயிர்க்கும் <br/>
      தாயோன் தான் ஓர் உருவனே           	(3)<br/>
 	 	<br/>
2829  தான் ஓர் உருவே தனி வித்து ஆய் <br/>
      தன்னின் மூவர் முதலாய <br/>
வானோர் பலரும் முனிவரும் <br/>
      மற்றும் மற்றும் முற்றும் ஆய் <br/>
தான் ஓர் பெருநீர் தன்னுள்ளே <br/>
      தோற்றி அதனுள் கண்வளரும் <br/>
வானோர் பெருமான் மா மாயன் <br/>
      வைகுந்தன் எம் பெருமானே  	(4)<br/>
 	 	<br/>
2830  மான் ஏய் நோக்கி மடவாளை <br/>
      மார்பில் கொண்டாய் மாதவா <br/>
கூனே சிதைய உண்டை வில் <br/>
      நிறத்தில் தெறித்தாய் கோவிந்தா <br/>
வான் ஆர் சோதி மணிவண்ணா <br/>
      மதுசூதா நீ அருளாய் உன் <br/>
தேனே மலரும் திருப்பாதம் <br/>
      சேருமாறு வினையேனே  	(5)<br/>
 	 	<br/>
2831  வினையேன் வினை தீர் மருந்து ஆனாய் <br/>
      விண்ணோர் தலைவா கேசவா <br/>
மனை சேர் ஆயர் குல முதலே <br/>
      மா மாயனே மாதவா <br/>
சினை ஏய் தழைய மராமரங்கள் <br/>
      ஏழும் எய்தாய் சிரீதரா <br/>
இனையாய் இனைய பெயரினாய் <br/>
      என்று நைவன் அடியேனே    	(6)<br/>
 	 	<br/>
2832  அடியேன் சிறிய ஞானத்தன் <br/>
      அறிதல் ஆர்க்கும் அரியானை <br/>
கடி சேர் தண் அம் துழாய்க் கண்ணி <br/>
      புனைந்தான் தன்னை கண்ணனை <br/>
செடி ஆர் ஆக்கை அடியாரைச் <br/>
      சேர்தல் தீர்க்கும் திருமாலை <br/>
அடியேன் காண்பான் அலற்றுவன் <br/>
      இதனின் மிக்கு ஓர் அயர்வு உண்டே?  	(7)<br/>
 	 	<br/>
2833  உண்டாய் உலகு ஏழ் முன்னமே <br/>
      உமிழ்ந்து மாயையால் புக்கு <br/>
உண்டாய் வெண்ணெய் சிறு மனிசர் <br/>
      உவலை ஆக்கை நிலை எய்தி <br/>
மண் தான் சோர்ந்தது உண்டேலும் <br/>
      மனிசர்க்கு ஆகும் பீர் சிறிதும் <br/>
அண்டாவண்ணம் மண் கரைய <br/>
      நெய் ஊண் மருந்தோ? மாயோனே  	(8)<br/>
 	 	<br/>
2834  மாயோம் தீய அலவலைப் <br/>
      பெரு மா வஞ்சப் பேய் வீயத் <br/>
தூய குழவியாய் விடப் பால் <br/>
      அமுதா அமுது செய்திட்ட <br/>
மாயன் வானோர் தனித் தலைவன் <br/>
      மலராள் மைந்தன் எவ் உயிர்க்கும் <br/>
தாயோன் தம்மான் என் அம்மான் <br/>
      அம்மா மூர்த்தியைச் சார்ந்தே    	(9)<br/>
 	 	<br/>
2835  சார்ந்த இரு வல் வினைகளும் <br/>
      சரித்து மாயப் பற்று அறுத்து <br/>
தீர்ந்து தன்பால் மனம் வைக்கத் <br/>
      திருத்தி வீடு திருத்துவான் <br/>
ஆர்ந்த ஞானச் சுடர் ஆகி <br/>
      அகலம் கீழ் மேல் அளவு இறந்து <br/>
நேர்ந்த உருவாய் அருவாகும் <br/>
      இவற்றின் உயிராம் நெடுமாலே  	(10)<br/>
 	 	<br/>
2836  மாலே மாயப் பெருமானே <br/>
      மா மாயவனே என்று என்று <br/>
மாலே ஏறி மால் அருளால் <br/>
      மன்னு குருகூர்ச் சடகோபன் <br/>
பால் ஏய் தமிழர் இசைகாரர் <br/>
      பத்தர் பரவும் ஆயிரத்தின் <br/>
பாலே பட்ட இவை பத்தும் <br/>
      வல்லார்க்கு இல்லை பரிவதே  	(11)<br/>
-------<br/>
<br/>
<strong>  ஆராதனைக்கு எளியவன்  </strong>  <br/>
<br/>
2837  பரிவது இல் ஈசனைப் பாடி <br/>
விரிவது மேவல் உறுவீர் <br/>
பிரிவகை இன்றி நல் நீர் தூய் <br/>
புரிவதுவும் புகை பூவே      	(1)<br/>
 	 	<br/>
2838  மதுவார் தண் அம் துழாயான் <br/>
முது வேத முதலவனுக்கு <br/>
எது ஏது என் பணி என்னாது <br/>
அதுவே ஆள் செய்யும் ஈடே      	(2)<br/>
 	 	<br/>
2839  ஈடும் எடுப்பும் இல் ஈசன் <br/>
மாடு விடாது என் மனனே <br/>
பாடும் என் நா அவன் பாடல் <br/>
ஆடும் என் அங்கம் அணங்கே    	(3)<br/>
 	 	<br/>
2840  அணங்கு என ஆடும் என் அங்கம் <br/>
வணங்கி வழிபடும் ஈசன் <br/>
பிணங்கி அமரர் பிதற்றும் <br/>
குணங்கெழு கொள்கையினானே    	(4)<br/>
 	 	<br/>
2841  கொள்கை கொளாமை இலாதான் <br/>
எள்கல் இராகம் இலாதான் <br/>
விள்கை விள்ளாமை விரும்பி <br/>
உள் கலந்தார்க்கு ஓர் அமுதே  	(5)<br/>
 	 	<br/>
2842  அமுதம் அமரர்கட்கு ஈந்த <br/>
நிமிர் சுடர் ஆழி நெடுமால் <br/>
அமுதிலும் ஆற்ற இனியன் <br/>
நிமிர் திரை நீள் கடலானே  	(6)<br/>
 	 	<br/>
2843  நீள் கடல் சூழ் இலங்கைக் கோன் <br/>
தோள்கள் தலை துணிசெய்தான் <br/>
தாள்கள் தலையில் வணங்கி <br/>
நாள்கள் தலைக்கழிமின்னே    	(7)<br/>
 	 	<br/>
2844  கழிமின் தொண்டீர்கள் கழித்துத் <br/>
தொழுமின் அவனை தொழுதால் <br/>
வழி நின்ற வல்வினை மாள்வித்து <br/>
அழிவின்றி ஆக்கம் தருமே    	(8)<br/>
 	 	<br/>
2845  தரும அரும் பயன் ஆய <br/>
திருமகளார் தனிக் கேள்வன் <br/>
பெருமை உடைய பிரானார் <br/>
இருமை வினை கடிவாரே  	(9)<br/>
 	 	<br/>
2846  கடிவார் தீய வினைகள் <br/>
நொடியாரும் அளவைக்கண் <br/>
கொடியா அடு புள் உயர்த்த <br/>
வடிவு ஆர் மாதவனாரே    	(10)<br/>
 	 	<br/>
2847  மாதவன்பால் சடகோபன் <br/>
தீது அவம் இன்றி உரைத்த <br/>
ஏதம் இல் ஆயிரத்து இப் பத்து <br/>
ஓத வல்லார் பிறவாரே    	(11)<br/>
------------<br/>
<br/>
<strong>  ஆராதிப்பார்க்கு மிக இனியன் </strong>  <br/>
<br/>
2848  பிறவித்துயர் அற ஞானத்துள் நின்று <br/>
துறவிச் சுடர் விளக்கம் தலைப்பெய்வார் <br/>
அறவனை ஆழிப்படை அந்தணனை <br/>
மறவியை இன்றி மனத்து வைப்பாரே  	(1)<br/>
 	 	<br/>
2849  வைப்பு ஆம் மருந்து ஆம் அடியரை வல்வினைத் <br/>
துப்பு ஆம் புலன் ஐந்தும் துஞ்சக்கொடான் அவன் <br/>
எப்பால் எவர்க்கும் நலத்தால் உயர்ந்து உயர்ந்து <br/>
அப்பாலவன் எங்கள் ஆயர் கொழுந்தே  	(2)<br/>
 	 	<br/>
2850  ஆயர் கொழுந்தாய் அவரால் புடையுண்ணும் <br/>
மாயப் பிரானை என் மாணிக்கச் சோதியை <br/>
தூய அமுதைப் பருகிப் பருகி என் <br/>
மாயப் பிறவி மயர்வு அறுத்தேனே    	(3)<br/>
 	 	<br/>
2851  மயர்வு அற என் மனத்தே மன்னினான் தன்னை <br/>
உயர்வினையே தரும் ஒண் சுடர்க் கற்றையை <br/>
அயர்வு இல் அமரர்கள் ஆதிக் கொழுந்தை என் <br/>
இசைவினை என் சொல்லி யான் விடுவேனோ?  	(4)<br/>
 	 	<br/>
2852  விடுவேனோ என் விளக்கை என் ஆவியை <br/>
நடுவே வந்து உய்யக் கொள்கின்ற நாதனை <br/>
தொடுவே செய்து இள ஆய்ச்சியர் கண்ணினுள் <br/>
விடவே செய்து விழிக்கும் பிரானையே?    	(5)<br/>
 	 	<br/>
2853  பிரா அன் பெரு நிலம் கீண்டவன் பின்னும் <br/>
விரா அய் மலர்த் துழாய் வேய்ந்த முடியன் <br/>
மராமரம் எய்த மாயவன் என்னுள் <br/>
இரான் எனில் பின்னை யான் ஒட்டுவேனோ?  	(6)<br/>
 	 	<br/>
2854  யான் ஒட்டி என்னுள் இருத்துவன் என்றிலன் <br/>
தான் ஒட்டி வந்து என் தனி நெஞ்சை வஞ்சித்து <br/>
ஊன் ஒட்டி நின்று என் உயிரில் கலந்து இயல் <br/>
வான் ஒட்டுமோ இனி என்னை நெகிழ்க்கவே?  	(7)<br/>
 	 	<br/>
2855  என்னை நெகிழ்க்கிலும் என்னுடை நன் நெஞ்சம் <br/>
தன்னை அகல்விக்கத் தானும் கில்லான் இனி <br/>
பின்னை நெடும் பணைத் தோள் மகிழ் பீடு உடை <br/>
முன்னை அமரர் முழுமுதல் தானே      	(8)<br/>
 	 	<br/>
2856  அமரர் முழுமுதல் ஆகிய ஆதியை <br/>
அமரர்க்கு அமுது ஈந்த ஆயர் கொழுந்தை <br/>
அமர அழும்பத் துழாவி என் ஆவி <br/>
அமரத் தழுவிற்று இனி அகலும்மோ?    	(9)<br/>
 	 	<br/>
2857  அகலில் அகலும் அணுகில் அணுகும் <br/>
புகலும் அரியன் பொரு அல்லன் எம்மான் <br/>
நிகர் இல் அவன் புகழ் பாடி இளைப்பு இலம் <br/>
பகலும் இரவும் படிந்து குடைந்தே    	(10)<br/>
 	 	<br/>
2858  குடைந்து வண்டு உண்ணும் துழாய் முடியானை <br/>
அடைந்த தென் குருகூர்ச் சடகோபன் <br/>
மிடைந்த சொல் தொடை ஆயிரத்து இப் பத்து <br/>
உடைந்து நோய்களை ஓடுவிக்குமே    	(11)<br/>
-------------<br/>
<br/>
<strong>  ஈஸ்வரன் ஆர்ஜவ குணமுடையவன்</strong>  <br/>
<br/>
2859  ஓடும் புள் ஏறி <br/>
சூடும் தண் துழாய் <br/>
நீடு நின்றவை <br/>
ஆடும் அம்மானே      	(1)<br/>
 	 	<br/>
2860  அம்மானாய்ப் பின்னும் <br/>
எம் மாண்பும் ஆனான் <br/>
வெம் மா வாய் கீண்ட <br/>
செம் மா கண்ணனே  	(2)<br/>
 	 	<br/>
2861  கண் ஆவான் என்றும் <br/>
மண்ணோர் விண்ணோர்க்கு <br/>
தண் ஆர் வேங்கட <br/>
விண்ணோர் வெற்பனே  	(3)<br/>
 	 	<br/>
2862  வெற்பை ஒன்று எடுத்து <br/>
ஒற்கம் இன்றியே <br/>
நிற்கும் அம்மான் சீர் <br/>
கற்பன் வைகலே  	(4)<br/>
 	 	<br/>
2863  வைகலும் வெண்ணெய் <br/>
கைகலந்து உண்டான் <br/>
பொய் கலவாது என் <br/>
மெய் கலந்தானே      	(5)<br/>
 	 	<br/>
2864  கலந்து என் ஆவி <br/>
நலம் கொள் நாதன் <br/>
புலன் கொள் மாணாய் <br/>
நிலம் கொண்டானே    	(6)<br/>
 	 	<br/>
2865  கொண்டான் ஏழ் விடை <br/>
உண்டான் ஏழ் வையம் <br/>
தண் தாமம் செய்து என் <br/>
எண் தான் ஆனானே    	(7)<br/>
 	 	<br/>
2866  ஆனான் ஆன் ஆயன் <br/>
மீனோடு ஏனமும் <br/>
தான் ஆனான் என்னில் <br/>
தான் ஆய சங்கே    	(8)<br/>
 	 	<br/>
2867  சங்கு சக்கரம் <br/>
அங்கையில் கொண்டான் <br/>
எங்கும் தானாய <br/>
நங்கள் நாதனே    	(9)<br/>
 	 	<br/>
2868  நாதன் ஞாலம் கொள் <br/>
பாதன் என் அம்மான் <br/>
ஓதம் போல் கிளர் <br/>
வேத நீரனே      	(10)<br/>
 	 	<br/>
2869  நீர்புரை வண்ணன் <br/>
சீர் சடகோபன் <br/>
நேர்தல் ஆயிரத்து <br/>
ஓர்தல் இவையே      	(11)<br/>
---------------<br/>
<br/>
<strong>  ஆழ்வாரோடு எம்பெருமான் கலந்த வகை</strong>  <br/>
<br/>
2870  இவையும் அவையும் உவையும் <br/>
      இவரும் அவரும் உவரும் <br/>
எவையும் எவரும் தன்னுளே <br/>
      ஆகியும் ஆக்கியும் காக்கும் <br/>
அவையுள் தனிமுதல் எம்மான் <br/>
      கண்ண பிரான் என் அமுதம் <br/>
சுவையன் திருவின் மணாளன் <br/>
      என்னுடைச் சூழல் உளானே  	(1)<br/>
 	 	<br/>
2871  சூழல் பலபல வல்லான் <br/>
      தொல்லை அம் காலத்து உலகைக் <br/>
கேழல் ஒன்று ஆகி இடந்த <br/>
      கேசவன் என்னுடை அம்மான் <br/>
வேழ மருப்பை ஒசித்தான் <br/>
      விண்ணவர்க்கு எண்ணல் அரியான் <br/>
ஆழ நெடுங் கடல் சேர்ந்தான் <br/>
      அவன் என் அருகவிலானே  	(2)<br/>
 	 	<br/>
2872  அருகல் இலாய பெரும் சீர் <br/>
      அமரர்கள் ஆதி முதல்வன் <br/>
கருகிய நீல நன் மேனி <br/>
      வண்ணன் செந்தாமரைக் கண்ணன் <br/>
பொரு சிறைப் புள் உவந்து ஏறும் <br/>
      பூமகளார் தனிக் கேள்வன் <br/>
ஒருகதியின் சுவை தந்திட்டு <br/>
      ஒழிவு இலன் என்னோடு உடனே  	(3)<br/>
 	 	<br/>
2873  உடன் அமர் காதல் மகளிர் <br/>
      திருமகள் மண்மகள் ஆயர் <br/>
மட மகள் என்று இவர் மூவர் <br/>
      ஆளும் உலகமும் மூன்றே <br/>
உடன் அவை ஒக்க விழுங்கி <br/>
      ஆல் இலைச் சேர்ந்தவன் எம்மான் <br/>
கடல் மலி மாயப் பெருமான் <br/>
      கண்ணன் என் ஒக்கலையானே  	(4)<br/>
 	 	<br/>
2874  ஒக்கலை வைத்து முலைப் பால் <br/>
      உண் என்று தந்திட வாங்கிச் <br/>
செக்கம் செக அன்று அவள்பால் <br/>
      உயிர் செக உண்ட பெருமான் <br/>
நக்க பிரானோடு அயனும் <br/>
      இந்திரனும் முதலாக <br/>
ஒக்கவும் தோற்றிய ஈசன் <br/>
      மாயன் என் நெஞ்சின் உளானே  	(5)<br/>
 	 	<br/>
2875  மாயன் என் நெஞ்சின் உள்ளான் <br/>
      மற்றும் எவர்க்கும் அதுவே <br/>
காயமும் சீவனும் தானே <br/>
      காலும் எரியும் அவனே <br/>
சேயன் அணியன் எவர்க்கும் <br/>
      சிந்தைக்கும் கோசரம் அல்லன் <br/>
தூயன் துயக்கன் மயக்கன் <br/>
      என்னுடைத் தோளிணையானே    	(6)<br/>
 	 	<br/>
2876  தோள் இணை மேலும் நன் மார்பின் <br/>
      மேலும் சுடர் முடி மேலும் <br/>
தாள் இணை மேலும் புனைந்த <br/>
      தண் அம் துழாய் உடை அம்மான் <br/>
கேள் இணை ஒன்றும் இலாதான் <br/>
      கிளரும் சுடர் ஒளி மூர்த்தி <br/>
நாள் அணைந்து ஒன்றும் அகலான் <br/>
      என்னுடை நாவின் உளானே  	(7)<br/>
 	 	<br/>
2877  நாவினுள் நின்று மலரும் <br/>
      ஞானக் கலைகளுக்கு எல்லாம் <br/>
ஆவியும் ஆக்கையும் தானே <br/>
      அழிப்போடு அளிப்பவன் தானே <br/>
பூ இயல் நால் தடம் தோளன் <br/>
      பொரு படை ஆழி சங்கு ஏந்தும் <br/>
காவி நன் மேனிக் கமலக் <br/>
      கண்ணன் என் கண்ணின் உளானே  	(8)<br/>
 	 	<br/>
2878  கமலக் கண்ணன் என் கண்ணின் உள்ளான் <br/>
      காண்பன் அவன் கண்களாலே <br/>
அமலங்கள் ஆக விழிக்கும் <br/>
      ஐம்புலனும் அவன் மூர்த்தி <br/>
கமலத்து அயன் நம்பி தன்னைக் <br/>
      கண்ணுதலானொடும் தோற்றி <br/>
அமலத் தெய்வத்தொடு உலகம் <br/>
      ஆக்கி என் நெற்றி உளானே  	(9)<br/>
 	 	<br/>
2879  நெற்றியுள் நின்று என்னை ஆளும் <br/>
      நிரை மலர்ப் பாதங்கள் சூடிக் <br/>
கற்றைத் துழாய் முடிக் கோலக் <br/>
      கண்ண பிரானைத் தொழுவார் <br/>
ஒற்றைப் பிறை அணிந்தானும் <br/>
      நான்முகனும் இந்திரனும் <br/>
மற்றை அமரரும் எல்லாம் <br/>
      வந்து எனது உச்சியுளானே  	(10)<br/>
 	 	<br/>
2880  உச்சியுள்ளே நிற்கும் தேவ <br/>
      தேவற்குக் கண்ண பிரானுக்கு <br/>
இச்சையுள் செல்ல உணர்த்தி <br/>
      வண் குருகூர்ச் சடகோபன் <br/>
இச் சொன்ன ஆயிரத்துள்ளே <br/>
      இவையும் ஓர் பத்து எம்பிராற்கு <br/>
நிச்சலும் விண்ணப்பம் செய்ய <br/>
      நீள் கழல் சென்னி பொருமே  	(11)<br/>
-------------<br/>
<br/>
<strong>  ஈஸ்வரன் காரணமின்றிச் செய்யும் உபகாரம்</strong>  <br/>
<br/>
2881  பொரு மா நீள் படை ஆழி சங்கத்தொடு <br/>
திரு மா நீள் கழல் ஏழ் உலகும் தொழ <br/>
ஒரு மாணிக் குறள் ஆகி நிமிர்ந்த அக் <br/>
கரு மாணிக்கம் என் கண்ணுளது ஆகுமே  	(1)<br/>
 	 	<br/>
2882  கண்ணுள்ளே நிற்கும் காதன்மையால் தொழில் <br/>
எண்ணிலும் வரும் என் இனி வேண்டுவம் <br/>
மண்ணும் நீரும் எரியும் நல் வாயுவும் <br/>
விண்ணும் ஆய் விரியும் எம் பிரானையே?  	(2)<br/>
 	 	<br/>
2883  எம்பிரானை எந்தை தந்தை தந்தைக்கும் <br/>
தம்பிரானை தண் தாமரைக் கண்ணனை <br/>
கொம்பு அராவு நுண் நேர் இடை மார்பனை <br/>
எம்பிரானைத் தொழாய் மட நெஞ்சமே  	(3)<br/>
 	 	<br/>
2884  நெஞ்சமே நல்லை நல்லை உன்னைப் பெற்றால் <br/>
என் செய்யோம்? இனி என்ன குறைவினம்? <br/>
மைந்தனை மலராள் மணவாளனைத் <br/>
துஞ்சும்போதும் விடாது தொடர்கண்டாய்  	(4)<br/>
 	 	<br/>
2885  கண்டாயே நெஞ்சே கருமங்கள் வாய்க்கின்று ஓர் <br/>
எண் தானும் இன்றியே வந்து இயலுமாறு <br/>
உண்டானை உலகு ஏழும் ஓர் மூவடி <br/>
கொண்டானைக் கண்டுகொண்டனை நீயுமே  	(5)<br/>
 	 	<br/>
2886  நீயும் நானும் இந் நேர்நிற்கில் மேல் மற்றோர் <br/>
நோயும் சார்கொடான் நெஞ்சமே சொன்னேன் <br/>
தாயும் தந்தையும் ஆய் இவ் உலகினில் <br/>
வாயும் ஈசன் மணிவண்ணன் எந்தையே    	(6)<br/>
 	 	<br/>
2887  எந்தையே என்றும் எம் பெருமான் என்றும் <br/>
சிந்தையுள் வைப்பன் சொல்லுவன் பாவியேன் <br/>
எந்தை எம் பெருமான் என்று வானவர் <br/>
சிந்தையுள் வைத்துச் சொல்லும் செல்வனையே    	(7)<br/>
 	 	<br/>
2888  செல்வ நாரணன் என்ற சொல் கேட்டலும் <br/>
மல்கும் கண் பனி நாடுவன் மாயமே <br/>
அல்லும் நன் பகலும் இடைவீடு இன்றி <br/>
நல்கி என்னை விடான் நம்பி நம்பியே    	(8)<br/>
 	 	<br/>
2889  நம்பியை தென் குறுங்குடி நின்ற அச் <br/>
செம்பொனே திகழும் திரு மூர்த்தியை <br/>
உம்பர் வானவர் ஆதி அம் சோதியை <br/>
எம் பிரானை என் சொல்லி மறப்பனோ?    	(9)<br/>
 	 	<br/>
2890  மறப்பும் ஞானமும் நான் ஒன்று உணர்ந்திலன் <br/>
மறக்கும் என்று செந்தாமரைக் கண்ணொடு <br/>
மறப்பு அற என் உள்ளே மன்னினான் தன்னை <br/>
மறப்பனோ இனி யான் என் மணியையே?    	(10)<br/>
 	 	<br/>
2891  மணியை வானவர் கண்ணனை தன்னது ஓர் <br/>
அணியை தென் குருகூர்ச் சடகோபன் சொல் <br/>
பணிசெய் ஆயிரத்துள் இவை பத்துடன் <br/>
தணிவிலர் கற்பரேல் கல்வி வாயுமே    	(11)<br/>
---------<br/>
<br/>
<strong>  பிரிவாற்றாமைக்கு வருந்தல்</strong>  <br/>
<br/>
2892  வாயும் திரை உகளும் கானல் மட நாராய் <br/>
ஆயும் அமர் உலகும் துஞ்சிலும் நீ துஞ்சாயால் <br/>
நோயும் பயலைமையும் மீது ஊர எம்மேபோல் <br/>
நீயும் திருமாலால் நெஞ்சம் கோள் பட்டாயே?  	(1)<br/>
 	 	<br/>
2893  கோள் பட்ட சிந்தையையாய்க் கூர்வாய அன்றிலே <br/>
சேண் பட்ட யாமங்கள் சேராது இரங்குதியால் <br/>
ஆள் பட்ட எம்மேபோல் நீயும் அரவு அணையான் <br/>
தாள் பட்ட தண் துழாய்த் தாமம் காமுற்றாயே?  	(2)<br/>
 	 	<br/>
2894  காமுற்ற கையறவோடு எல்லே இராப்பகல் <br/>
நீ முற்றக் கண்துயிலாய் நெஞ்சு உருகி ஏங்குதியால் <br/>
தீ முற்றத் தென் இலங்கை ஊட்டினான் தாள் நயந்த <br/>
யாம் உற்றது உற்றாயோ? வாழி கனை கடலே  	(3)<br/>
 	 	<br/>
2895  கடலும் மலையும் விசும்பும் துழாய் எம்போல் <br/>
சுடர் கொள் இராப்பகல் துஞ்சாயால் தண் வாடாய் <br/>
அடல் கொள் படை ஆழி அம்மானைக் காண்பான் நீ <br/>
உடலம் நோய் உற்றாயோ ஊழிதோறு ஊழியே?    	(4)<br/>
 	 	<br/>
2896  ஊழிதோறு ஊழி உலகுக்கு நீர்கொண்டு <br/>
தோழியரும் யாமும் போல் நீராய் நெகிழ்கின்ற <br/>
வாழிய வானமே நீயும் மதுசூதன் <br/>
பாழிமையில் பட்டு அவன்கண் பாசத்தால் நைவாயே?	(5)<br/>
 	 	<br/>
2897  நைவாய எம்மேபோல் நாள் மதியே நீ இந் நாள் <br/>
மை வான் இருள் அகற்றாய் மாழாந்து தேம்புதியால் <br/>
ஐ வாய் அரவு அணைமேல் ஆழிப் பெருமானார் <br/>
மெய் வாசகம் கேட்டு உன் மெய்ந்நீர்மை தோற்றாயே?  	(6)<br/>
 	 	<br/>
2898  தோற்றோம் மட நெஞ்சம் எம் பெருமான் நாரணற்கு எம் <br/>
ஆற்றாமை சொல்லி அழுவோமை நீ நடுவே <br/>
வேற்றோர் வகையில் கொடிதாய் எனை ஊழி <br/>
மாற்றாண்மை நிற்றியோ? வாழி கனை இருளே  	(7)<br/>
 	 	<br/>
2899  இருளின் திணி வண்ணம் மா நீர்க் கழியே போய் <br/>
மருளுற்று இராப்பகல் துஞ்சிலும் நீ துஞ்சாயால் <br/>
உருளும் சகடம் உதைத்த பெருமானார் <br/>
அருளின் பெரு நசையால் ஆழாந்து நொந்தாயே?  	(8)<br/>
 	 	<br/>
2900  நொந்து ஆராக் காதல் நோய் மெல் ஆவி உள் உலர்த்த <br/>
நந்தா விளக்கமே நீயும் அளியத்தாய் <br/>
செந்தாமரைத் தடங்கண் செங்கனி வாய் எம் பெருமான் <br/>
அம் தாமம் தண் துழாய் ஆசையால் வேவாயே?    	(9)<br/>
 	 	<br/>
2901  வேவு ஆரா வேட்கை நோய் மெல் ஆவி உள் உலர்த்த <br/>
ஓவாது இராப்பகல் உன்பாலே வீழ்த்து ஒழிந்தாய் <br/>
மா வாய் பிளந்து மருதிடை போய் மண் அளந்த <br/>
மூவா முதல்வா இனி எம்மைச் சோரேலே    	(10)<br/>
 	 	<br/>
2902  சோராத எப் பொருட்கும் ஆதியாம் சோதிக்கே <br/>
ஆராத காதல் குருகூர்ச் சடகோபன் <br/>
ஓராயிரம் சொன்ன அவற்றுள் இவை பத்தும் <br/>
சோரார் விடார் கண்டீர் வைகுந்தம் திண்ணனவே  	(11)<br/>
------------<br/>
<br/>
<strong>  திருமால் பரத்துவத்தை அவதாரத்திலே எடுத்துக்காட்டல்</strong>  <br/>
<br/>
2903  திண்ணன் வீடு முதல் முழுதும் ஆய் <br/>
எண்ணின் மீதியன் எம் பெருமான் <br/>
மண்ணும் விண்ணும் எல்லாம் உடன் உண்ட நம் <br/>
கண்ணன் கண் அல்லது இல்லை ஓர் கண்ணே  	(1)<br/>
 	 	<br/>
2904  ஏ பாவம் பரமே ஏழ் உலகும் <br/>
ஈ பாவம் செய்து அருளால் அளிப்பார் ஆர் <br/>
மா பாவம் விட அரற்குப் பிச்சை பெய் <br/>
கோபால கோளரிஏறு அன்றியே?    	(2)<br/>
 	 	<br/>
2905  ஏறனை பூவனை பூமகள் தன்னை <br/>
வேறுஇன்றி விண் தொழத் தன்னுள் வைத்து <br/>
மேல் தன்னை மீதிட நிமிர்ந்து மண் கொண்ட <br/>
மால் தனின் மிக்கும் ஓர் தேவும் உளதே?    	(3)<br/>
 	 	<br/>
2906  தேவும் எப் பொருளும் படைக்கப் <br/>
பூவில் நான்முகனைப் படைத்த <br/>
தேவன் எம் பெருமானுக்கு அல்லால் <br/>
பூவும் பூசனையும் தகுமே?  	(4)<br/>
 	 	<br/>
2907  தகும் சீர்த் தன் தனி முதலினுள்ளே <br/>
மிகும் தேவும் எப் பொருளும் படைக்கத் <br/>
தகும் கோலத் தாமரைக் கண்ணன் எம்மான் <br/>
மிகும் சோதி மேல் அறிவார் எவரே?  	(5)<br/>
 	 	<br/>
2908  எவரும் யாவையும் எல்லாப் பொருளும் <br/>
கவர்வு இன்றித் தன்னுள் ஒடுங்க நின்ற <br/>
பவர் கொள் ஞான வெள்ளச் சுடர் மூர்த்தி <br/>
அவர் எம் ஆழி அம் பள்ளியாரே    	(6)<br/>
 	 	<br/>
2909  பள்ளி ஆல் இலை ஏழ் உலகும் கொள்ளும் <br/>
வள்ளல் வல் வயிற்றுப் பெருமான் <br/>
உள் உள் ஆர் அறிவார் அவன் தன் <br/>
கள்ள மாய மனக்கருத்தே?      	(7)<br/>
 	 	<br/>
2910  கருத்தில் தேவும் எல்லாப் பொருளும் <br/>
வருத்தித்த மாயப் பிரான் அன்றி யாரே <br/>
திருத்தித் திண் நிலை மூவுலகும் தம்முள் <br/>
இருத்திக் காக்கும் இயல்வினரே?    	(8)<br/>
 	 	<br/>
2911  காக்கும் இயல்வினன் கண்ண பெருமான் <br/>
சேர்க்கை செய்து தன் உந்தியுள்ளே <br/>
வாய்த்த திசைமுகன் இந்திரன் வானவர் <br/>
ஆக்கினான் தெய்வ உலகுகளே      	(9)<br/>
 	 	<br/>
2912  கள்வா எம்மையும் ஏழ் உலகும் நின் <br/>
உள்ளே தோற்றிய இறைவ என்று <br/> 
வெள் ஏறன் நான்முகன் இந்திரன் வானவர் <br/>
புள் ஊர்தி கழல் பணிந்து ஏத்துவரே    	(10)<br/>
 	 	<br/>
2913  ஏத்த ஏழ் உலகும் கொண்ட கோலக் <br/>
கூத்தனைக் குருகூர்ச் சடகோபன் சொல் <br/>
வாய்த்த ஆயிரத்துள் இவை பத்துடன் <br/>
ஏத்த வல்லவர்க்கு இல்லை ஓர் ஊனமே  	(11)<br/>
--------<br/>
<br/>
<strong>  அடியார் குழாத்தைக் கூடும் ஆசையுற்று உரைத்தல்</strong>  <br/>
<br/>
2914  ஊனில் வாழ் உயிரே நல்லை போ உன்னைப் பெற்று <br/>
வான் உளார் பெருமான் மதுசூதன் என் அம்மான் <br/>
தானும் யானும் எல்லாம் தன்னுள்ளே கலந்தொழிந்தோம் <br/>
தேனும் பாலும் நெய்யும் கன்னலும் அமுதும் ஒத்தே  	(1)<br/>
 	 	<br/>
2915  ஒத்தார் மிக்காரை இலையாய மா மாய <br/>
ஒத்தாய் எப் பொருட்கும் உயிர் ஆய் என்னைப் பெற்ற <br/>
அத் தாய் ஆய் தந்தை ஆய் அறியாதன அறிவித்து <br/>
அத்தா நீ செய்தன அடியேன் அறியேனே      	(2)<br/>
 	 	<br/>
2916  அறியாக் காலத்துள்ளே அடிமைக்கண் அன்பு செய்வித்து <br/>
அறியா மா மாயத்து அடியேனை வைத்தாயால் <br/>
அறியாமைக் குறள் ஆய் நிலம் மாவலி மூவடி என்று <br/>
அறியாமை வஞ்சித்தாய் எனது ஆவியுள் கலந்தே    	(3)<br/>
 	 	<br/>
2917  எனது ஆவியுள் கலந்த பெரு நல் உதவிக் கைம்மாறு <br/>
எனது ஆவி தந்தொழிந்தேன் இனி மீள்வது என்பது உண்டே? <br/>
எனது ஆவி ஆவியும் நீ பொழில் ஏழும் உண்ட எந்தாய் <br/>
எனது ஆவி யார்? யான் ஆர்? தந்த நீ கொண்டாக்கினையே  	(4)<br/>
 	 	<br/>
2918  இனி யார் ஞானங்களால் எடுக்கல் எழாத எந்தாய் <br/>
கனிவார் வீட்டு இன்பமே என் கடல் படா அமுதே <br/>
தனியேன் வாழ் முதலே பொழில் ஏழும் ஏனம் ஒன்றாய் <br/>
நுனி ஆர் கோட்டில் வைத்தாய் நுன பாதம் சேர்ந்தேனே  	(5)<br/>
 	 	<br/>
2919  சேர்ந்தார் தீவினைகட்கு அரு நஞ்சை திண் மதியை <br/>
தீர்ந்தார் தம் மனத்துப் பிரியாது அவர் உயிரைச் <br/>
சோர்ந்தே புகல் கொடாச் சுடரை அரக்கியை மூக்கு <br/>
ஈர்ந்தாயை அடியேன் அடைந்தேன் முதல் முன்னமே  	(6)<br/>
 	 	<br/>
2920  முன் நல் யாழ் பயில் நூல் நரம்பின் முதிர் சுவையே <br/>
பல் நலார் பயிலும் பரனே பவித்திரனே <br/>
கன்னலே அமுதே கார் முகிலே என் கண்ணா <br/>
நின் அலால் இலேன்காண் என்னை நீ குறிக்கொள்ளே  	(7)<br/>
 	 	<br/>
2921  குறிக்கொள் ஞானங்களால் எனை ஊழி செய் தவமும் <br/>
கிறிக்கொண்டு இப் பிறப்பே சில நாளில் எய்தினன் யான் <br/>
உறிக்கொண்ட வெண்ணெய் பால் ஒளித்து உண்ணும் அம்மான் பின் <br/>
நெறிக்கொண்ட நெஞ்சனாய்ப் பிறவித் துயர் கடிந்தே            	(8)<br/>
 	 	<br/>
2922  கடி வார் தண் அம் துழாய்க் கண்ணன் விண்ணவர் பெருமான் <br/>
படி வானம் இறந்த பரமன் பவித்திரன் சீர் <br/>
செடி ஆர் நோய்கள் கெட படிந்து குடைந்து ஆடி <br/>
அடியேன் வாய்மடுத்துப் பருகிக் களித்தேனே            	(9)<br/>
 	 	<br/>
2923  களிப்பும் கவர்வும் அற்று பிறப்புப் பிணி மூப்பு இறப்பு அற்று <br/>
ஒளிக்கொண்ட சோதியுமாய் உடன்கூடுவது என்று கொலோ <br/>
துளிக்கின்ற வான் இந் நிலம் சுடர் ஆழி சங்கு ஏந்தி <br/>
அளிக்கின்ற மாயப் பிரான் அடியார்கள் குழாங்களையே?            	(10)<br/>
 	 	<br/>
2924  குழாம் கொள் பேர் அரக்கன் குலம் வீய முனிந்தவனை <br/>
குழாம் கொள் தென் குருகூர்ச் சடகோபன் தெரிந்து உரைத்த <br/>
குழாம் கொள் ஆயிரத்துள் இவை பத்தும் உடன் பாடி <br/>
குழாங்களாய் அடியீர் உடன்கூடிநின்று ஆடுமினே            	(11)<br/>
-----------  <br/>
<br/>
<strong>  தலைவியின் ஆற்றாமை கண்ட தாய் தலைவனை நோக்கிக் கூறுதல்<br/>
</strong>  <br/>
2925  ஆடி ஆடி அகம் கரைந்து இசை <br/>
பாடிப் பாடிக் கண்ணீர் மல்கி எங்கும் <br/>
நாடி நாடி நரசிங்கா என்று <br/>
வாடி வாடும் இவ் வாள் நுதலே            	(1)<br/>
 	 	<br/>
2926  வாள் நுதல் இம் மடவரல் உம்மைக் <br/>
காணும் ஆசையுள் நைகின்றாள் விறல் <br/>
வாணன் ஆயிரம் தோள் துணித்தீர் உம்மைக் <br/>
காண நீர் இரக்கம் இலீரே            	(2)<br/>
 	 	<br/>
2927  இரக்க மனத்தோடு எரி அணை <br/>
அரக்கும் மெழுகும் ஒக்கும் இவள் <br/>
இரக்கம் எழீர் இதற்கு என் செய்கேன் <br/>
அரக்கன் இலங்கை செற்றீருக்கே?            	(3)<br/>
 	 	<br/>
2928  இலங்கை செற்றவனே என்னும் பின்னும் <br/>
வலம் கொள் புள் உயர்த்தாய் என்னும் உள்ளம் <br/>
மலங்க வெவ் உயிர்க்கும் கண்ணீர் மிகக் <br/>
கலங்கிக் கைதொழும் நின்று இவளே            	(4)<br/>
 	 	<br/>
2929  இவள் இராப்பகல் வாய்வெரீ இத் தன <br/>
குவளை ஒண் கண்ண நீர் கொண்டாள் வண்டு <br/>
திவளும் தண் அம் துழாய் கொடீர் என <br/>
தவள வண்ணர் தகவுகளே?            	(5)<br/>
 	 	<br/>
2930  தகவு உடையவனே என்னும் பின்னும் <br/>
மிக விரும்பும் பிரான் என்னும் எனது <br/>
அக உயிர்க்கு அமுதே என்னும் உள்ளம் <br/>
உக உருகிநின்று உள் உளே            	(6)<br/>
 	 	<br/>
2931  உள் உள் ஆவி உலர்ந்து உலர்ந்து என <br/>
வள்ளலே கண்ணனே என்னும் பின்னும் <br/>
வெள்ள நீர்க் கிடந்தாய் என்னும் என <br/>
கள்வி தான் பட்ட வஞ்சனையே            	(7)<br/>
 	 	<br/>
2932  வஞ்சனே என்னும் கைதொழும் தன <br/>
நெஞ்சம் வேவ நெடிது உயிர்க்கும் விறல் <br/>
கஞ்சனை வஞ்சனை செய்தீர் உம்மைத் <br/>
தஞ்சம் என்று இவள் பட்டனவே            	(8)<br/>
 	 	<br/>
2933  பட்ட போது எழு போது அறியாள் விரை <br/>
மட்டு அலர் தண் துழாய் என்னும் சுடர் <br/>
வட்ட வாய் நுதி நேமியீர் நுமது <br/>
இட்டம் என்கொல் இவ் ஏழைக்கே?            	(9)<br/>
 	 	<br/>
2934  ஏழை பேதை இராப்பகல் தன <br/>
கேழ் இல் ஒண் கண்ண நீர் கொண்டாள் கிளர் <br/>
வாழ்வை வேவ இலங்கை செற்றீர் இவள் <br/>
மாழை நோக்கு ஒன்றும் வாட்டேன்மினே            	(10)<br/>
 	 	<br/>
2935  வாட்டம் இல் புகழ் வாமனனை இசை <br/>
கூட்டி வண் சடகோபன் சொல் அமை <br/>
பாட்டு ஓர் ஆயிரத்து இப் பத்தால் அடி <br/>
சூட்டலாகும் அம் தாமமே            	(11)<br/>
------------<br/>
<br/>
<strong>  இறைவன் ஆபரணாதிகளுடன் வந்து கலக்க ஆழ்வார் மகிழ்தல்<br/>
</strong>  <br/>
2936  அம் தாமத்து அன்பு செய்து என் ஆவி சேர் அம்மானுக்கு <br/>
அம் தாமம் வாழ் முடி சங்கு ஆழி நூல் ஆரம் உள <br/>
செந்தாமரைத்தடம் கண் செங்கனி வாய் செங்கமலம் <br/>
செந்தாமரை அடிகள் செம்பொன் திரு உடம்பே            	(1)<br/>
 	 	<br/>
2937  திரு உடம்பு வான் சுடர் செந்தாமரை கண் கை கமலம் <br/>
திரு இடமே மார்வம் அயன் இடமே கொப்பூழ் <br/>
ஒருவு இடமும் எந்தை பெருமாற்கு அரனே ஓ <br/>
ஒருவு இடம் ஒன்று இன்றி என்னுள் கலந்தானுக்கே            	(2)<br/>
 	 	<br/>
2938  என்னுள் கலந்தவன் செங்கனி வாய் செங்கமலம் <br/>
மின்னும் சுடர் மலைக்குக் கண் பாதம் கை கமலம் <br/>
மன்னும் முழு ஏழ் உலகும் வயிற்றின் உள <br/>
தன்னுள் கலவாதது எப் பொருளும் தான் இலையே            	(3)<br/>
 	 	<br/>
2939  எப் பொருளும் தான் ஆய் மரகதக் குன்றம் ஒக்கும் <br/>
அப்பொழுதைத் தாமரைப்பூக் கண் பாதம் கை கமலம் <br/>
எப்பொழுதும் நாள் திங்கள் ஆண்டு ஊழி ஊழிதொறும் <br/>
அப்பொழுதைக்கு அப்பொழுது என் ஆரா அமுதமே            	(4)<br/>
 	 	<br/>
2940  ஆரா அமுதமாய் அல் ஆவியுள் கலந்த <br/>
கார் ஆர் கருமுகில் போல் என் அம்மான் கண்ணனுக்கு <br/>
நேரா வாய் செம்பவளம் கண் பாதம் கை கமலம் <br/>
பேர் ஆரம் நீள் முடி நாண் பின்னும் இழை பலவே            	(5)<br/>
 	 	<br/>
2941  பலபலவே ஆபரணம் பேரும் பலபலவே <br/>
பலபலவே சோதி வடிவு பண்பு எண்ணில் <br/>
பலபல கண்டு உண்டு கேட்டு உற்று மோந்து இன்பம் <br/>
பலபலவே ஞானமும் பாம்பு அணை மேலாற்கேயோ            	(6)<br/>
 	 	<br/>
2942  பாம்பு அணைமேல் பாற்கடலுள் பள்ளி அமர்ந்ததுவும் <br/>
காம்பு அணை தோள் பின்னைக்கு ஆய் ஏறு உடன் ஏழ் செற்றதுவும் <br/>
தேம் பணைய சோலை மராமரம் ஏழ் எய்ததுவும் <br/>
பூம் பிணைய தண் துழாய்ப் பொன் முடி அம் போர் ஏறே            	(7)<br/>
 	 	<br/>
2943  பொன் முடி அம் போர் ஏற்றை எம்மானை நால் தடம் தோள் <br/>
தன் முடிவு ஒன்று இல்லாத தண் துழாய் மாலையனை <br/>
என் முடிவு காணாதே என்னுள் கலந்தானை <br/>
சொல்முடிவு காணேன் நான் சொல்லுவது என்? சொல்லீரே            	(8)<br/>
 	 	<br/>
2944  சொல்லீர் என் அம்மானை என் ஆவி ஆவிதனை <br/>
எல்லை இல் சீர் என் கருமாணிக்கச் சுடரை <br/>
நல்ல அமுதம் பெறற்கு அரிய வீடும் ஆய் <br/>
அல்லி மலர் விரை ஒத்து ஆண் அல்லன் பெண் அலனே            	(9)<br/>
 	 	<br/>
2945  ஆண் அல்லன் பெண் அல்லன் அல்லா அலியும் அல்லன் <br/>
காணலும் ஆகான் உளன் அல்லன் இல்லை அல்லன் <br/>
பேணுங்கால் பேணும் உரு ஆகும் அல்லனும் ஆம் <br/>
கோணை பெரிது உடைத்து எம் பெம்மானைக் கூறுதலே            	(10)<br/>
 	 	<br/>
2946  கூறுதல் ஒன்று ஆராக் குடக் கூத்த அம்மானைக் <br/>
கூறுதலே மேவிக் குருகூர்ச் சடகோபன் <br/>
கூறின அந்தாதி ஓர் ஆயிரத்துள் இப் பத்தும் <br/>
கூறுதல் வல்லார் உளரேல் கூடுவர் வைகுந்தமே            	(11)<br/>
-----------<br/>
<br/>
<strong>  ஆழ்வார் இறைவனைச் சிக்கெனப் பிடித்தல்<br/>
</strong>  <br/>
2947  வைகுந்தா மணிவண்ணனே என் பொல்லாத் <br/>
      திருக்குறளா என்னுள் மன்னி <br/>
வைகும் வைகல் தோறும் அமுது ஆய வான் ஏறே <br/>
      செய் குந்தா அரும் தீமை உன் அடியார்க்குத் தீர்த்து <br/>
அசுரர்க்குத் தீமைகள் <br/>
      செய் குந்தா உன்னை நான் பிடித்தேன் கொள் சிக்கெனவே.            	(1)<br/>
 	 	<br/>
2948  சிக்கெனச் சிறிது ஓர் இடமும் புறப்படாத் <br/>
      தன்னுள்ளே உலகுகள் <br/>
ஒக்கவே விழுங்கிப் புகுந்தான் புகுந்ததற்பின் <br/>
      மிக்க ஞான வெள்ளச் சுடர் விளக்குஆய் துளக்கு <br/>
அற்று அமுதம் ஆய் எங்கும் <br/>
      பக்கம் நோக்கு அறியான் என் பைந்தாமரைக் கண்ணனே            	(2)<br/>
 	 	<br/>
2949  தாமரைக் கண்ணனை விண்ணோர் பரவும் தலைமகனை <br/>
      துழாய் விரைப் <br/>
பூ மருவு கண்ணி எம் பிரானை பொன்மலையை <br/>
      நாம் மருவி நன்கு ஏத்தி உள்ளி வணங்கி நாம் <br/>
மகிழ்ந்து ஆட நாவு அலர் <br/>
      பா மருவி நிற்கத் தந்த பான்மையே வள்ளலே            	(3)<br/>
 	 	<br/>
2950  வள்ளலே மதுசூதனா என் மரகத மலையே <br/>
      உனை நினைந்து <br/>
எள்கல் தந்த எந்தாய் உன்னை எங்ஙனம் விடுகேன் <br/>
      வெள்ளமே புரை நின் புகழ் குடைந்து ஆடிப் <br/>
பாடிக் களித்து உகந்து உகந்து <br/>
      உள்ள நோய்கள் எல்லாம் துரந்து உய்ந்து போந்திருந்தே?            	(4)<br/>
 	 	<br/>
2951  உய்ந்து போந்து என் உலப்பு இலாத வெம் தீவினைகளை <br/>
      நாசம் செய்து உனது <br/>
அந்தம் இல் அடிமை அடைந்தேன் விடுவேனோ <br/>
      ஐந்து பைந்தலை ஆடு அரவு அணை மேவிப் பாற்கடல் <br/>
யோக நித்திரை <br/>
      சிந்தை செய்த எந்தாய் உன்னைச் சிந்தை செய்து செய்தே?            	(5)<br/>
 	 	<br/>
2952  உன்னைச் சிந்தை செய்து செய்து உன் நெடு மா மொழி இசை <br/>
      பாடி ஆடி என் <br/>
முன்னைத் தீவினைகள் முழு வேர் அரிந்தனன் யான் <br/>
      உன்னைச் சிந்தையினால் இகழ்ந்த இரணியன் அகல் <br/>
மார்வம் கீண்ட என் <br/>
      முன்னைக் கோளரியே முடியாதது என் எனக்கே?            	(6)<br/>
 	 	<br/>
2953  முடியாதது என் எனக்கேல் இனி? முழு ஏழ் உலகும் <br/>
      உண்டான் உகந்து வந்து <br/>
அடியேன் உட்புகுந்தான் அகல்வானும் அல்லன் இனி <br/>
      செடி ஆர் நோய்கள் எல்லாம் துரந்து எமர் கீழ் <br/>
மேல் எழு பிறப்பும் <br/>
      விடியா வெம் நரகத்து என்றும் சேர்தல் மாறினரே            	(7)<br/>
 	 	<br/>
2954  மாறி மாறிப் பல பிறப்பும் பிறந்து அடியை அடைந்து <br/>
      உள்ளம் தேறி <br/>
ஈறு இல் இன்பத்து இரு வெள்ளம் யான் மூழ்கினன் <br/>
      பாறிப் பாறி அசுரர் தம் பல் குழாங்கள் நீறு எழ <br/>
பாய் பறவை ஒன்று <br/>
      ஏறி வீற்றிருந்தாய் உன்னை என்னுள் நீக்கேல் எந்தாய்            	(8)<br/>
 	 	<br/>
2955  எந்தாய் தண் திருவேங்கடத்துள் நின்றாய் இலங்கை <br/>
      செற்றாய் மராமரம்<br/>
பைந்தாள் ஏழ் உருவ ஒரு வாளி கோத்த வில்லா &lt; <br/>
      கொந்து ஆர் தண் அம் துழாயினாய் அமுதே உன்னை <br/>
என்னுள்ளே குழைத்த எம் <br/>
      மைந்தா வான் ஏறே இனி எங்குப் போகின்றதே?            	(9)<br/>
 	 	<br/>
2956  போகின்ற காலங்கள் போய காலங்கள் போகு காலங்கள் <br/>
      தாய் தந்தை உயிர் <br/>
ஆகின்றாய் உன்னை நான் அடைந்தேன் விடுவேனோ? <br/>
      பாகின்ற தொல் புகழ் மூவுலகுக்கும் நாதனே <br/>
பரமா தண் வேங்கடம் <br/>
      மேகின்றாய் தண் துழாய் விரை நாறு கண்ணியனே            	(10)<br/>
 	 	<br/>
2957  கண்ணித் தண் அம் துழாய் முடிக் கமலத் தடம் பெருங் <br/>
      கண்ணனைப் புகழ் <br/>
நண்ணி தென் குருகூர்ச் சடகோபன் மாறன் சொன்ன <br/>
      எண்ணில் சோர்வு இல் அந்தாதி ஆயிரத்துள் இவையும் <br/>
ஓர் பத்து இசையொடும் <br/>
      பண்ணில் பாட வல்லார் அவர் கேசவன் தமரே            	(11)<br/>
--------------<br/>
<br/>
<strong>  பன்னிரு நாமப் பாட்டு<br/>
</strong>  <br/>
2958  கேசவன் தமர் கீழ் மேல் எமர் ஏழ் எழு பிறப்பும் <br/>
மா சதிர் இது பெற்று நம்முடை வாழ்வு வாய்க்கின்றவா! <br/>
ஈசன் என் கருமாணிக்கம் என் செங்கோலக் கண்ணன் விண்ணோர் <br/>
நாயகன் எம் பிரான் எம்மான் நாராயணனாலே            	(1)<br/>
 	 	<br/>
2959  நாரணன் முழு ஏழ் உலகுக்கும் நாதன் வேத மயன் <br/>
காரணம் கிரிசை கருமம் இவை முதல்வன் எந்தை <br/>
சீர் அணங்கு அமரர் பிறர் பலரும் தொழுது ஏத்த நின்று <br/>
வாரணத்தை மருப்பு ஒசித்த பிரான் என் மாதவனே            	(2)<br/>
 	 	<br/>
2960  மாதவன் என்றதே கொண்டு என்னை இனி இப்பால் பட்டது <br/>
யாது அவங்களும் சேர்கொடேன் என்று என்னுள் புகுந்து இருந்து <br/>
தீது அவம் கெடுக்கும் அமுதம் செந்தாமரைக் கண் குன்றம் <br/>
கோது அவம் இல் என் கன்னல் கட்டி எம்மான் என் கோவிந்தனே            	(3)<br/>
 	 	<br/>
2961  கோவிந்தன் குடக் கூத்தன் கோவலன் என்று என்றே குனித்துத் <br/>
தேவும் தன்னையும் பாடி ஆடத் திருத்தி என்னைக் கொண்டு என் <br/>
பாவம் தன்னையும் பாறக் கைத்து எமர் ஏழ் எழு பிறப்பும் <br/>
மேவும் தன்மையம் ஆக்கினான் வல்லன் எம்பிரான் விட்டுவே            	(4)<br/>
 	 	<br/>
2962  விட்டு இலங்கு செஞ்சோதித் தாமரை பாதம் கைகள் கண்கள <br/>
் விட்டு இலங்கு கருஞ்சுடர் மலையே திரு உடம்பு <br/>
விட்டு இலங்கு மதியம் சீர் சங்கு சக்கரம் பரிதி <br/>
விட்டு இலங்கு முடி அம்மான் மதுசூதனன் தனக்கே            	(5)<br/>
 	 	<br/>
2963  மதுசூதனை அன்றி மற்று இலேன் என்று எத்தாலும் கருமம் இன்றி <br/>
துதி சூழ்ந்த பாடல்கள் பாடி ஆட நின்று ஊழி ஊழிதொறும் <br/>
எதிர் சூழல் புக்கு எனைத்தோர் பிறப்பும் எனக்கே அருள்கள் செய்ய <br/>
விதி சூழ்ந்ததால் எனக்கேல் அம்மான் திரிவிக்கிரமனையே            	(6)<br/>
 	 	<br/>
2964  திரிவிக்கிரமன் செந்தாமரைக் கண் எம்மான் என் செங்கனி வாய் <br/>
உருவில் பொலிந்த வெள்ளைப் பளிங்கு நிறத்தனன் என்று என்று உள்ளி <br/>
பரவிப் பணிந்து பல் ஊழி ஊழி நின் பாத பங்கயமே <br/>
மருவித் தொழும் மனமே தந்தாய் வல்லைகாண் என் வாமனனே            	(7)<br/>
 	 	<br/>
2965  வாமனன் என் மரகத வண்ணன் தாமரைக் கண்ணினன் <br/>
காமனைப் பயந்தாய் என்று என்று உன் கழல் பாடியே பணிந்து <br/>
தூ மனத்தனனாய்ப் பிறவித் துழதி நீங்க என்னைத் <br/>
தீ மனம் கெடுத்தாய் உனக்கு என் செய்கேன்? என் சிரீதரனே            	(8)<br/>
 	 	<br/>
2966  சிரீதரன் செய்ய தாமரைக் கண்ணன் என்று என்று இராப்பகல் வாய் <br/>
வெரீஇ அலமந்து கண்கள் நீர் மல்கி வெவ்வுயிர்த்து உயிர்த்து <br/>
மரீஇய தீவினை மாள இன்பம் வளர வைகல் வைகல் <br/>
இரீஇ உன்னை என்னுள் வைத்தனை என் இருடீகேசனே            	(9)<br/>
 	 	<br/>
2967  இருடீகேசன் எம் பிரான் இலங்கை அரக்கர் குலம் <br/>
முருடு தீர்த்த பிரான் எம்மான் அமரர் பெம்மான் என்று என்று <br/>
தெருடியாகில் நெஞ்சே வணங்கு திண்ணம் அறி அறிந்து <br/>
மருடியேலும் விடேல் கண்டாய் நம்பி பற்பநாபனையே            	(10)<br/>
 	 	<br/>
2968  பற்பநாபன் உயர்வு அற உயரும் பெரும் திறலோன் <br/>
எற்பரன் என்னை ஆக்கிக் கொண்டு எனக்கே தன்னைத் தந்த <br/>
கற்பகம் என் அமுதம் கார் முகில் போலும் வேங்கட நல் <br/>
வெற்பன் விசும்போர் பிரான் எந்தை தாமோதரனே            	(11)<br/>
 	 	<br/>
2969  தாமோதரனை தனி முதல்வனை ஞாலம் உண்டவனை <br/>
ஆமோ தரம் அறிய ஒருவர்க்கு? என்றே தொழும் அவர்கள் <br/>
தாமோதரன் உரு ஆகிய சிவற்கும் திசைமுகற்கும் <br/>
ஆமோ தரம் அறிய எம்மானை என் ஆழி வண்ணனையே?            	(12)<br/>
 	 	<br/>
2970  வண்ண மா மணிச் சோதியை அமரர் தலைமகனை <br/>
கண்ணனை நெடுமாலைத் தென் குருகூர்ச் சடகோபன் <br/>
பண்ணிய தமிழ் மாலை ஆயிரத்துள் இவை பன்னிரண்டும் <br/>
பண்ணில் பன்னிரு நாமப் பாட்டு அண்ணல் தாள் அணைவிக்குமே            	(13)<br/>
-------<br/>
<br/>
<strong>  எம்பெருமானது மோக்ஷம் அளிக்கும் தன்மை<br/>
</strong>  <br/>
2971  அணைவது அரவு அணைமேல் பூம்பாவை ஆகம் <br/>
புணர்வது இருவர் அவர் முதலும் தானே <br/>
இணைவன் ஆம் எப் பொருட்கும் வீடு முதல் ஆம் <br/>
புணைவன் பிறவிக்கடல் நீந்துவார்க்கே            	(1)<br/>
 	 	<br/>
2972  நீந்தும் துயர்ப் பிறவி உட்பட மற்று எவ் எவையும் <br/>
நீந்தும் துயர் இல்லா வீடு முதல் ஆம் <br/>
பூந் தண் புனல் பொய்கை யானை இடர் கடிந்த <br/>
பூந் தண் துழாய் என் தனி நாயகன் புணர்ப்பே            	(2)<br/>
 	 	<br/>
2973  புணர்க்கும் அயன் ஆம் அழிக்கும் அரன் ஆம் <br/>
புணர்த்த தன் உந்தியொடு ஆகத்து மன்னி <br/>
புணர்த்த திருஆகித் தன் மார்வில் தான் சேர் <br/>
புணர்ப்பன் பெரும் புணர்ப்பு எங்கும் புலனே            	(3)<br/>
 	 	<br/>
2974  புலன் ஐந்து மேயும் பொறி ஐந்தும் நீங்கி <br/>
நலம் அந்தம் இல்லது ஓர் நாடு புகுவீர் <br/>
அலமந்து வீய அசுரரைச் செற்றான் <br/>
பலம் முந்து சீரில் படிமின் ஒவாதே            	(4)<br/>
 	 	<br/>
2975  ஓவாத் துயர்ப் பிறவி உட்பட மற்று எவ் எவையும் <br/>
மூவாத் தனி முதலாய் மூவுலகும் காவலோன் <br/>
மா ஆகி ஆமை ஆய் மீன் ஆகி மானிடம் ஆம் <br/>
தேவாதி தேவ பெருமான் என் தீர்த்தனே            	(5)<br/>
 	 	<br/>
2976  தீர்த்தன் உலகு அளந்த சேவடிமேல் பூந்தாமம் <br/>
சேர்த்தி அவையே சிவன் முடிமேல் தான் கண்டு <br/>
பார்த்தன் தெளிந்தொழிந்த பைந்துழாயான் பெருமை <br/>
பேர்த்தும் ஒருவரால் பேசக் கிடந்ததே?            	(6)<br/>
 	 	<br/>
2977  கிடந்து இருந்து நின்று அளந்து கேழல் ஆய் கீழ்ப் புக்கு <br/>
இடந்திடும் தன்னுள் கரக்கும் உமிழும் <br/>
தடம் பெருந் தோள் ஆரத் தழுவும் பார் என்னும் <br/>
மடந்தையை மால் செய்கின்ற மால் ஆர் காண்பாரே?            	(7)<br/>
 	 	<br/>
2978  காண்பார் ஆர் எம் ஈசன் கண்ணனை? என் காணுமாறு? <br/>
ஊண் பேசில் எல்லா உலகும் ஓர் துற்று ஆற்றா <br/>
சேண் பால வீடோ உயிரோ மற்று எப் பொருட்கும் <br/>
ஏண் பாலும் சோரான் பரந்து உளன் ஆம் எங்குமே            	(8)<br/>
 	 	<br/>
2979  எங்கும் உளன் கண்ணன் என்ற மகனைக் காய்ந்து <br/>
இங்கு இல்லையால் என்று இரணியன் தூண் புடைப்ப <br/>
அங்கு அப்பொழுதே அவன் வீயத் தோன்றிய என் <br/>
சிங்கப் பிரான் பெருமை ஆராயும் சீர்மைத்தே?            	(9)<br/>
 	 	<br/>
2980  சீர்மை கொள் வீடு சுவர்க்கம் நரகு ஈறா <br/>
ஈர்மை கொள் தேவர் நடுவா மற்று எப் பொருட்கும் <br/>
வேர் முதல் ஆய் வித்து ஆய் பரந்து தனி நின்ற <br/>
கார் முகில் போல் வண்ணன் என் கண்ணனை நான் கண்டேனே            	(10)<br/>
 	 	<br/>
2981  கண் தலங்கள் செய்ய கரு மேனி அம்மானை <br/>
வண்டு அலம்பும் சோலை வழுதி வள நாடன் <br/>
பண் தலையில் சொன்ன தமிழ் ஆயிரத்து இப் பத்தும் வலார் <br/>
விண் தலையில் வீற்றிருந்து ஆள்வர் எம் மா வீடே            	(11)<br/>
------------<br/>
<br/>
<strong>  புருஷார்த்த நிர்ணயம்<br/>
</strong>  <br/>
2982  எம் மா வீட்டுத் திறமும் செப்பம் நின் <br/>
செம் மா பாட பற்புத் தலை சேர்த்து ஒல்லை <br/>
கைம்மா துன்பம் கடிந்த பிரானே <br/>
அம்மா அடியேன் வேண்டுவது ஈதே            	(1)<br/>
 	 	<br/>
2983  ஈதே யான் உன்னைக் கொள்வது எஞ்ஞான்றும் என் <br/>
மை தோய் சோதி மணிவண்ண எந்தாய் <br/>
எய்தா நின் கழல் யான் எய்த ஞானக் <br/>
கை தா காலக் கழிவு செய்யேலே            	(2)<br/>
 	 	<br/>
2984  செய்யேல் தீவினை என்று அருள் செய்யும் என் <br/>
கை ஆர் சக்கரக் கண்ண பிரானே <br/>
ஐ ஆர் கண்டம் அடைக்கிலும் நின் கழல் <br/>
எய்யாது ஏத்த அருள்செய் எனக்கே            	(3)<br/>
 	 	<br/>
2985  எனக்கே ஆட்செய் எக் காலத்தும் என்று என் <br/>
மனக்கே வந்து இடைவீடு இன்றி மன்னி <br/>
தனக்கே ஆக எனைக் கொள்ளும் ஈதே <br/>
எனக்கே கண்ணனை யான் கொள் சிறப்பே            	(4)<br/>
 	 	<br/>
2986  சிறப்பில் வீடு சுவர்க்கம் நரகம் <br/>
இறப்பில் எய்துக எய்தற்க யானும் <br/>
பிறப்பு இல் பல் பிறவிப் பெருமானை <br/>
மறப்பு ஒன்று இன்றி என்றும் மகிழ்வனே            	(5)<br/>
 	 	<br/>
2987  மகிழ் கொள் தெய்வம் உலோகம் அலோகம் <br/>
மகிழ் கொள் சோதி மலர்ந்த அம்மானே <br/>
மகிழ் கொள் சிந்தை சொல் செய்கை கொண்டு என்றும் <br/>
மகிழ்வுற்று உன்னை வணங்க வாராயே            	(6)<br/>
 	 	<br/>
2988  வாராய் உன் திருப் பாத மலர்க்கீழ்ப் <br/>
பேராதே யான் வந்து அடையும்படி <br/>
தாராதாய் உன்னை என்னுள் வைப்பில் என்றும் <br/>
ஆராதாய் எனக்கு என்றும் எக்காலே            	(7)<br/>
 	 	<br/>
2989  எக்காலத்து எந்தையாய் என்னுள் மன்னில் மற்று <br/>
எக் காலத்திலும் யாதொன்றும் வேண்டேன் <br/>
மிக்கார் வேத விமலர் விழுங்கும் என் <br/>
அக்காரக் கனியே உன்னை யானே            	(8)<br/>
 	 	<br/>
2990  யானே என்னை அறியகிலாதே <br/>
யானே என் தனதே என்று இருந்தேன் <br/>
யானே நீ என் உடைமையும் நீயே <br/>
வானே ஏத்தும் எம் வானவர் ஏறே            	(9)<br/>
 	 	<br/>
2991  ஏறேல் ஏழும் வென்று ஏர் கொள் இலங்கையை <br/>
நீறே செய்த நெடுஞ் சுடர்ச் சோதி <br/>
தேறேல் என்னை உன் பொன் அடி சேர்த்து ஒல்லை <br/>
வேறே போக எஞ்ஞான்றும் விடலே            	(10)<br/>
 	 	<br/>
2992  விடல் இல் சக்கரத்து அண்ணலை மேவல் <br/>
விடல் இல் வண் குருகூர்ச் சடகோபன் <br/>
கெடல் இல் ஆயிரத்துள் இவை பத்தும் <br/>
கெடல் இல் வீடு செய்யும் கிளர்வார்க்கே            	(11)<br/>
-------------  <br/>
<br/>
<strong>  திருமாலிருஞ்சோலை மலையை வணங்குக<br/>
</strong>  <br/>
2993  கிளர் ஒளி இளமை கெடுவதன் முன்னம் <br/>
வளர் ஒளி மாயோன் மருவிய கோயில் <br/>
வளர் இளம் பொழில் சூழ் மாலிருஞ்சோலை <br/>
தளர்வு இலர் ஆகிச் சார்வது சதிரே            	(1)<br/>
 	 	<br/>
2994  சதிர் இள மடவார் தாழ்ச்சியை மதியாது <br/>
அதிர் குரல் சங்கத்து அழகர் தம் கோயில் <br/>
மதி தவழ் குடுமி மாலிருஞ்சோலைப் <br/>
பதியது ஏத்தி எழுவது பயனே            	(2)<br/>
 	 	<br/>
2995  பயன் அல்ல செய்து பயன் இல்லை நெஞ்சே <br/>
புயல் மழை வண்ணர் புரிந்து உறை கோயில் <br/>
மயல் மிகு பொழில் சூழ் மாலிருஞ்சோலை <br/>
அயல்மலை அடைவது அது கருமமே            	(3)<br/>
 	 	<br/>
2996  கரும வன் பாசம் கழித்து உழன்று உய்யவே <br/>
பெருமலை எடுத்தான் பீடு உறை கோயில் <br/>
வரு மழை தவழும் மாலிருஞ்சோலைத் <br/>
திருமலை அதுவே அடைவது திறமே            	(4)<br/>
 	 	<br/>
2997  திறம் உடை வலத்தால் தீவினை பெருக்காது <br/>
அறம் முயல் ஆழிப் படையவன் கோயில் <br/>
மறு இல் வண் சுனை சூழ் மாலிருஞ்சோலைப் <br/>
புறமலை சாரப் போவது கிறியே            	(5)<br/>
 	 	<br/>
2998  கிறி என நினைமின் கீழ்மை செய்யாதே <br/>
உறி அமர் வெண்ணெய் உண்டவன் கோயில் <br/>
மறியொடு பிணை சேர் மாலிருஞ்சோலை <br/>
நெறி பட அதுவே நினைவது நலமே            	(6)<br/>
 	 	<br/>
2999  நலம் என நினைமின் நரகு அழுந்தாதே <br/>
நிலம் முனம் இடந்தான் நீடு உறை கோயில் <br/>
மலம் அறு மதி சேர் மாலிருஞ்சோலை <br/>
வலம் முறை எய்தி மருவுதல் வலமே            	(7)<br/>
 	 	<br/>
3000  வலஞ்செய்து வைகல் வலம் கழியாதே <br/>
வலஞ்செய்யும் ஆய மாயவன் கோயில் <br/>
வலஞ்செய்யும் வானோர் மாலிருஞ்சோலை <br/>
வலஞ்செய்து நாளும் மருவுதல் வழக்கே            	(8)<br/>
 	 	<br/>
3001  வழக்கு என நினைமின் வல்வினை மூழ்காது <br/>
அழக்கொடி அட்டான் அமர் பெருங்கோயில் <br/>
மழக் களிற்று இனம் சேர் மாலிருஞ்சோலை <br/>
தொழக் கருதுவதே துணிவது சூதே            	(9)<br/>
 	 	<br/>
3002  சூது என்று களவும் சூதும் செய்யாதே <br/>
வேதம் முன் விரித்தான் விரும்பிய கோயில் <br/>
மாது உறு மயில் சேர் மாலிருஞ்சோலைப் <br/>
போது அவிழ் மலையே புகுவது பொருளே            	(10)<br/>
 	 	<br/>
3003  பொருள் என்று இவ் உலகம் படைத்தவன் புகழ்மேல் <br/>
மருள் இல் வண் குருகூர் வண் சடகோபன் <br/>
தெருள் கொள்ளச் சொன்ன ஓர் ஆயிரத்துள் இப் பத்து <br/>
அருளுடையவன் தாள் அணைவிக்கும் முடித்தே            	(11)<br/>
----------<br/>
<br/>
<strong>  திருமாலிருஞ்சோலை அழகரது வடிவழகில் ஈடுபடல்<br/>
</strong>  <br/>
3004  முடிச் சோதியாய் உனது முகச் சோதி மலர்ந்ததுவோ? <br/>
அடிச் சோதி நீ நின்ற தாமரையாய் அலர்ந்ததுவோ? <br/>
படிச் சோதி ஆடையொடும் பல் கலனாய் நின் பைம் பொன் <br/>
கடிச் சோதி கலந்ததுவோ? திருமாலே கட்டுரையே            	(1)<br/>
 	 	<br/>
3005  கட்டுரைக்கில் தாமரை நின் கண் பாதம் கை ஒவ்வா <br/>
சுட்டு உரைத்த நன் பொன் உன் திருமேனி ஒளி ஒவ்வாது <br/>
ஒட்டு உரைத்து இவ் உலகு உன்னைப் புகழ்வு எல்லாம் பெரும்பாலும் <br/>
பட்டுரையாய் புற்கு என்றே காட்டுமால் பரஞ்சோதீ            	(2)<br/>
 	 	<br/>
3006  பரஞ்சோதி நீ பரமாய் நின் இகழ்ந்து பின் மற்று ஓர் <br/>
பரம் சோதி இன்மையின் படி ஓவி நிகழ்கின்ற <br/>
பரஞ்சோதி நின்னுள்ளே படர் உலகம் படைத்த எம் <br/>
பரஞ்சோதி கோவிந்தா பண்பு உரைக்கமாட்டேனே            	(3)<br/>
 	 	<br/>
3007  மாட்டாதே ஆகிலும் இம் மலர் தலை மா ஞாலம் நின் <br/>
மாட்டு ஆய மலர் புரையும் திருவுருவம் மனம் வைக்க <br/>
மாட்டாத பல சமய மதி கொடுத்தாய் மலர்த் துழாய் <br/>
மாட்டே நீ மனம் வைத்தாய் மா ஞாலம் வருந்தாதே?            	(4)<br/>
 	 	<br/>
3008  வருந்தாத அரும் தவத்த மலர் கதிரின் சுடர் உடம்பு ஆய் <br/>
வருந்தாத ஞானம் ஆய் வரம்பு இன்றி முழுது இயன்றாய் <br/>
வரும் காலம் நிகழ் காலம் கழி காலம் ஆய் உலகை <br/>
ஒருங்காக அளிப்பாய் சீர் எங்கு உலக்க ஓதுவனே?            	(5)<br/>
 	 	<br/>
3009  ஓதுவார் ஓத்து எல்லாம் எவ் உலகத்து எவ் எவையும் <br/>
சாதுவாய் நின் புகழின் தகை அல்லால் பிறிது இல்லை <br/>
போது வாழ் புனம் துழாய் முடியினாய் பூவின்மேல் <br/>
மாது வாழ் மார்பினாய் என் சொல்லி யான் வாழ்த்துவனே?            	(6)<br/>
 	 	<br/>
3010  வாழ்த்துவார் பலர் ஆக நின்னுள்ளே நான்முகனை <br/>
மூழ்த்த நீர் உலகு எல்லாம் படை என்று முதல் படைத்தாய் <br/>
கேழ்த்த சீர் அரன் முதலாக் கிளர் தெய்வமாய்க் கிளர்ந்து <br/>
சூழ்த்து அமரர் துதித்தால் உன் தொல் புகழ் மாசூணாதே?            	(7)<br/>
 	 	<br/>
3011  மாசூணாச் சுடர் உடம்புஆய் மலராது குவியாது <br/>
மாசூணா ஞானம் ஆய் முழுதும் ஆய் முழுது இயன்றாய் <br/>
மாசூணா வான் கோலத்து அமரர் கோன் வழிப்பட்டால் <br/>
மாசூணா உன பாதமலர்ச் சோதி மழுங்காதே?            	(8)<br/>
 	 	<br/>
3012  மழுங்காத வைந் நுதிய சக்கர நல் வலத்தையாய் <br/>
தொழும் காதல் களிறு அளிப்பான் புள் ஊர்ந்து தோன்றினையே <br/>
மழுங்காத ஞானமே படை ஆக மலர் உலகில் <br/>
தொழும்பாயார்க்கு அளித்தால் உன் சுடர்ச் சோதி மறையாதே?            	(9)<br/>
 	 	<br/>
3013  மறை ஆய நால் வேதத்துள் நின்ற மலர்ச் சுடரே <br/>
முறையால் இவ் உலகு எல்லாம் படைத்து இடந்து உண்டு உமிழ்ந்து அளந்தாய் <br/>
பிறை ஏறு சடையானும் நான்முகனும் இந்திரனும் <br/>
இறை ஆதல் அறிந்து ஏத்த வீற்றிருத்தல் இது வியப்பே?            	(10)<br/>
 	 	<br/>
3014  வியப்பு ஆய வியப்பு இல்லா மெய்ஞ் ஞான வேதியனைச் <br/>
சயப் புகழார் பலர் வாழும் தடம் குருகூர்ச் சடகோபன் <br/>
துயக்கு இன்றித் தொழுது உரைத்த ஆயிரத்துள் இப் பத்தும் <br/>
உயக்கொண்டு பிறப்பு அறுக்கும் ஒலி முந்நீர் ஞாலத்தே            	(11)<br/>
---------------<br/>
<br/>
<strong>  அழகரை முற்றும் அனுபவிக்க ஏலாது ஆழ்வார் கலங்க எம்பெருமான் அவரது கலக்கத்தைத்  தீர்த்தல்<br/>
</strong>  <br/>
3015  முந்நீர் ஞாலம் படைத்த எம் முகில் வண்ணனே <br/>
அந் நாள் நீ தந்த ஆக்கையின்வழி உழல்வேன் <br/>
வெம் நாள் நோய் வீய வினைகளை வேர் அறப் பாய்ந்து <br/>
எந் நாள் யான் உன்னை இனி வந்து கூடுவனே?            	(1)<br/>
 	 	<br/>
3016  வன் மா வையம் அளந்த எம் வாமனா நின் <br/>
பல் மா மாயப் பல் பிறவியில் படிகின்ற யான் <br/>
தொல் மா வல்வினைத் தொடர்களை முதல் அரிந்து <br/>
நின் மா தாள் சேர்ந்து நிற்பது எஞ்ஞான்றுகொலோ?            	(2)<br/>
 	 	<br/>
3017  கொல்லா மாக்கோல் கொலைசெய்து பாரதப் போர் <br/>
எல்லாச் சேனையும் இரு நிலத்து அவித்த எந்தாய் <br/>
பொல்லா ஆக்கையின் புணர்வினை அறுக்கல் அறா <br/>
சொல்லாய் யான் உன்னைச் சார்வது ஓர் சூழ்ச்சியே            	(3)<br/>
 	 	<br/>
3018  சூழ்ச்சி ஞானச் சுடர் ஒளி ஆகி என்றும் <br/>
ஏழ்ச்சி கேடு இன்றி எங்கணும் நிறைந்த எந்தாய் <br/>
தாழ்ச்சி மற்று எங்கும் தவிர்ந்து நின் தாள் இணைக்கீழ் <br/>
வாழ்ச்சி யான் சேரும் வகை அருளாய் வந்தே            	(4)<br/>
 	 	<br/>
3019  வந்தாய் போலே வந்தும் என் மனத்தினை நீ <br/>
சிந்தாமல் செய்யாய் இதுவே இது ஆகில் <br/>
கொந்து ஆர் காயாவின் கொழு மலர்த் திரு நிறத்த <br/>
எந்தாய் யான் உன்னை எங்கு வந்து அணுகிற்பனே?            	(5)<br/>
 	 	<br/>
3020  கிற்பன் கில்லேன் என்று இலன் முனம் நாளால் <br/>
அற்ப சாரங்கள் அவை சுவைத்து அகன்றொழிந்தேன் <br/>
பற்பல் ஆயிரம் உயிர் செய்த பரமா நின் <br/>
நற் பொன் சோதித்தாள் நணுகுவது எஞ்ஞான்றே?            	(6)<br/>
 	 	<br/>
3021  எஞ்ஞான்றும் நாம் இருந்து இருந்து இரங்கி நெஞ்சே <br/>
மெய்ஞ்ஞானம் இன்றி வினை இயல் பிறப்பு அழுந்தி <br/>
எஞ்ஞான்றும் எங்கும் ஒழிவு அற நிறைந்து நின்ற <br/>
மெய்ஞ் ஞானச் சோதிக் கண்ணனை மேவுதுமே            	(7)<br/>
 	 	<br/>
3022  மேவு துன்ப வினைகளை விடுத்துமிலேன் <br/>
ஓவுதல் இன்றி உன் கழல் வணங்கிற்றிலேன் <br/>
பாவு தொல் சீர்க் கண்ணா என் பரஞ்சுடரே <br/>
கூவுகின்றேன் காண்பான் எங்கு எய்தக் கூவுவனே?            	(8)<br/>
 	 	<br/>
3023  கூவிக் கூவிக் கொடுவினைத் தூற்றுள் நின்று <br/>
பாவியேன் பல காலம் வழி திகைத்து அலமர்கின்றேன் <br/>
மேவி அன்று ஆ நிரை காத்தவன் உலகம் எல்லாம் <br/>
தாவிய அம்மானை எங்கு இனித் தலைப்பெய்வனே?            	(9)<br/>
 	 	<br/>
3024  தலைப்பெய் காலம் நமன்தமர் பாசம் விட்டால் <br/>
அலைப்பூண் உண்ணும் அவ் அல்லல் எல்லாம் அகல <br/>
கலைப் பல் ஞானத்து என் கண்ணனைக் கண்டுகொண்டு <br/>
நிலைப் பெற்று என் நெஞ்சம் பெற்றது நீடு உயிரே            	(10)<br/>
 	 	<br/>
3025  உயிர்கள் எல்லா உலகமும் உடையவனைக் <br/>
குயில் கொள் சோலைத் தென் குருகூர்ச் சடகோபன் <br/>
செயிர் இல் சொல் இசை மாலை ஆயிரத்துள் இப் பத்தும் <br/>
உயிரின்மேல் ஆக்கை ஊனிடை ஒழிவிக்குமே            	(11)<br/>
 ----------------<br/>
<br/>
 
<strong>  திருவேங்கடமுடையானுக்கு அடிமை செய்யவேண்டும்<br/>
</strong>  <br/>
3026  ஒழிவு இல் காலம் எல்லாம் உடனாய் மன்னி <br/>
வழு இலா அடிமை செய்யவேண்டும் நாம் <br/>
தெழி குரல் அருவித் திருவேங்கடத்து <br/>
எழில் கொள் சோதி எந்தை தந்தை தந்தைக்கே            	(1)<br/>
 	 	<br/>
3027  எந்தை தந்தை தந்தை தந்தை தந்தைக்கும் <br/>
முந்தை வானவர் வானவர் கோனொடும் <br/>
சிந்து பூ மகிழும் திருவேங்கடத்து <br/>
அந்தம் இல் புகழ்க் கார் எழில் அண்ணலே            	(2)<br/>
 	 	<br/>
3028  அண்ணல் மாயன் அணி கொள் செந்தாமரைக் <br/>
கண்ணன் செங்கனி வாய்க் கருமாணிக்கம் <br/>
தெள் நிறை சுனை நீர்த் திருவேங்கடத்து <br/>
எண் இல் தொல் புகழ் வானவர் ஈசனே            	(3)<br/>
 	 	<br/>
3029  ஈசன் வானவர்க்கு என்பன் என்றால் அது <br/>
தேசமோ திருவேங்கடத்தானுக்கு? <br/>
நீசனேன் நிறைவு ஒன்றும் இலேன் என்கண் <br/>
பாசம் வைத்த பரம் சுடர்ச் சோதிக்கே            	(4)<br/>
 	 	<br/>
3030  சோதி ஆகி எல்லா உலகும் தொழும் <br/>
ஆதிமூர்த்தி என்றால் அளவு ஆகுமோ <br/>
வேதியர் முழு வேதத்து அமுதத்தை <br/>
தீது இல் சீர்த் திருவேங்கடத்தானையே?            	(5)<br/>
 	 	<br/>
3031  வேம் கடங்கள் மெய்மேல் வினை முற்றவும் <br/>
தாங்கள் தங்கட்கு நல்லனவே செய்வார் <br/>
வேங்கடத்து உறைவார்க்கு நம என்னல் <br/>
ஆம் கடமைஅது சுமந்தார்கட்கே            	(6)<br/>
 	 	<br/>
3032  சுமந்து மா மலர் நீர் சுடர் தூபம் கொண்டு <br/>
அமர்ந்து வானவர் வானவர் கோனொடும் <br/>
நமன்று எழும் திருவேங்கடம் நங்கட்குச் <br/>
சமன் கொள் வீடு தரும் தடங் குன்றமே            	(7)<br/>
 	 	<br/>
3033  குன்றம் ஏந்திக் குளிர் மழை காத்தவன் <br/>
அன்று ஞாலம் அளந்த பிரான் பரன் <br/>
சென்று சேர் திருவேங்கட மா மலை <br/>
ஒன்றுமே தொழ நம் வினை ஓயுமே            	(8)<br/>
 	 	<br/>
3034  ஓயும் மூப்புப் பிறப்பு இறப்பு:பிணி <br/>
வீயுமாறு செய்வான் திருவேங்கடத்து <br/>
ஆயன் நாள் மலர் ஆம் அடித்தாமரை <br/>
வாயுள்ளும் மனத்துள்ளும் வைப்பார்கட்கே            	(9)<br/>
 	 	<br/>
3035  வைத்த நாள் வரை எல்லை குறுகிச் சென்று <br/>
எய்த்து இளைப்பதன் முன்னம் அடைமினோ <br/>
பைத்த பாம்பு அணையான் திருவேங்கடம் <br/>
மொய்த்த சோலை மொய் பூந் தடந் தாழ்வரே            	(10)<br/>
 	 	<br/>
3036  தாள் பரப்பி மண் தாவிய ஈசனை <br/>
நீள் பொழில் குருகூர்ச் சடகோபன் சொல் <br/>
கேழ் இல் ஆயிரத்து இப் பத்தும் வல்லவர் <br/>
வாழ்வர் வாழ்வு எய்தி ஞாலம் புகழவே            	(11)<br/>
------------<br/>
<br/>
<strong>  ஆத்மாக்கள் அனைத்தும் அவனே<br/>
</strong>  <br/>
3037  புகழும் நல் ஒருவன் என்கோ? <br/>
      பொரு இல் சீர்ப் பூமி என்கோ? <br/>
திகழும் தண் பரவை என்கோ?<br/>
      தீ என்கோ? வாயு என்கோ? <br/>
நிகழும் ஆகாசம் என்கோ? <br/>
      நீள் சுடர் இரண்டும் என்கோ? <br/>
இகழ்வு இல் இவ் அனைத்தும் என்கோ? <br/>
      கண்ணனைக் கூவும் ஆறே            	(1)<br/>
 	 	<br/>
3038  கூவும் ஆறு அறியமாட்டேன் <br/>
      குன்றங்கள் அனைத்தும் என்கோ? <br/>
மேவு சீர் மாரி என்கோ? <br/>
      விளங்கு தாரகைகள் என்கோ? <br/>
நா இயல் கலைகள் என்கோ?<br/>
      ஞான நல் ஆவி என்கோ? <br/>
பாவு சீர்க் கண்ணன் எம்மான்<br/>
      பங்கயக் கண்ணனையே            	(2)<br/>
 	 	<br/>
3039  பங்கயக் கண்ணன் என்கோ? <br/>
      பவளச் செவ்வாயன் என்கோ? <br/>
அம் கதிர் அடியன் என்கோ? <br/>
      அஞ்சன வண்ணன் என்கோ? <br/>
செங்கதிர் முடியன் என்கோ? <br/>
      திரு மறு மார்பன் என்கோ? <br/>
சங்கு சக்கரத்தன் என்கோ? <br/>
      சாதி மாணிக்கத்தையே            	(3)<br/>
 	 	<br/>
3040  சாதி மாணிக்கம் என்கோ? <br/>
      சவி கொள் பொன் முத்தம் என்கோ? <br/>
சாதி நல் வயிரம் என்கோ? <br/>
      தவிவு இல் சீர் விளக்கம் என்கோ? <br/>
ஆதி அம் சோதி என்கோ? <br/>
      ஆதி அம் புருடன் என்கோ? <br/>
ஆதும் இல் காலத்து எந்தை <br/>
      அச்சுதன் அமலனையே            	(4)<br/>
 	 	<br/>
3041  அச்சுதன் அமலன் என்கோ? <br/>
      அடியவர் வினை கெடுக்கும் <br/>
நச்சும் மா மருந்தம் என்கோ? <br/>
      நலங் கடல் அமுதம் என்கோ? <br/>
அச் சுவைக் கட்டி என்கோ? <br/>
      அறுசுவை அடிசில் என்கோ? <br/>
நெய்ச் சுவைத் தேறல் என்கோ? <br/>
      கனி என்கோ? பால் என்கேனோ?            	(5)<br/>
 	 	<br/>
3042  பால் என்கோ? நான்கு வேதப் <br/>
      பயன் என்கோ? சமய நீதி <br/>
நூல் என்கோ? நுடங்கு கேள்வி <br/>
      இசை என்கோ? இவற்றுள் நல்ல <br/>
மேல் என்கோ? வினையின் மிக்க <br/>
      பயன் என்கோ? கண்ணன் என்கோ? <br/>
மால் என்கோ? மாயன் என்கோ? <br/>
      வானவர் ஆதியையே            	(6)<br/>
 	 	<br/>
3043  வானவர் ஆதி என்கோ? <br/>
      வானவர் தெய்வம் என்கோ? <br/>
வானவர் போகம் என்கோ? <br/>
      வானவர் முற்றும் என்கோ? <br/>
ஊனம் இல் செல்வம் என்கோ? <br/>
      ஊனம் இல் சுவர்க்கம் என்கோ? <br/>
ஊனம் இல் மோக்கம் என்கோ? <br/>
      ஒளி மணி வண்ணனையே            	(7)<br/>
 	 	<br/>
3044  ஒளி மணி வண்ணன் என்கோ? <br/>
      ஒருவன் என்று ஏத்த நின்ற <br/>
நளிர் மதிச் சடையன் என்கோ? <br/>
      நான்முகக் கடவுள் என்கோ? <br/>
அளி மகிழ்ந்து உலகம் எல்லாம் <br/>
      படைத்து அவை ஏத்த நின்ற <br/>
களி மலர்த் துளவன் எம்மான் <br/>
      கண்ணனை மாயனையே            	(8)<br/>
 	 	<br/>
3045  கண்ணனை மாயன் தன்னை <br/>
      கடல் கடைந்து அமுதம் கொண்ட <br/>
அண்ணலை அச்சுதனை <br/>
      அனந்தனை அனந்தன் தன்மேல் <br/>
நண்ணி நன்கு உறைகின்றானை <br/>
      ஞாலம் உண்டு உமிழ்ந்த மாலை <br/>
எண்ணும் ஆறு அறியமாட்டேன் <br/>
      யாவையும் எவரும் தானே            	(9)<br/>
 	 	<br/>
3046  யாவையும் எவரும் தானாய் <br/>
      அவரவர் சமயம் தோறும் <br/>
தோய்வு இலன் புலன் ஐந்துக்கும் <br/>
      சொலப்படான் உணர்வின் மூர்த்தி <br/>
ஆவி சேர் உயிரின் உள்ளால் <br/>
      ஆதும் ஓர் பற்று இலாத <br/>
பாவனை அதனைக் கூடில் <br/>
      அவனையும் கூடலாமே            	(10)<br/>
 	 	<br/>
3047  கூடி வண்டு அறையும் தண் தார்க் <br/>
      கொண்டல் போல் வண்ணன் தன்னை <br/>
மாடு அலர் பொழில் குருகூர் <br/>
      வண் சடகோபன் சொன்ன <br/>
பாடல் ஓர் ஆயிரத்துள் <br/>
      இவையும் ஓர் பத்தும் வல்லார் <br/>
வீடு இல போகம் எய்தி <br/>
      விரும்புவர் அமரர் மொய்த்தே            	(11)<br/>
-----------------<br/>
<br/>
<strong>  திருமாலுக்கு அன்பு செய்பவரை ஆதரித்தலும் அன்பிலாரை நிந்தித்தலும்<br/>
</strong>  <br/>
3048  மொய்ம் மாம் பூம் பொழில் பொய்கை <br/>
      முதலைச் சிறைப்பட்டு நின்ற <br/>
கைம்மாவுக்கு அருள் செய்த <br/>
      கார் முகில் போல் வண்ணன் கண்ணன் <br/>
எம்மானைச் சொல்லிப் பாடி <br/>
      எழுந்தும் பறந்தும் துள்ளாதார் <br/>
தம்மாம் கருமம் என்? சொல்லீர் <br/>
      தண் கடல் வட்டத்து உள்ளீரே            	(1)<br/>
 	 	<br/>
3049  தண் கடல் வட்டத்து உள்ளாரைத் <br/>
      தமக்கு இரையாத் தடிந்து உண்ணும் <br/>
திண் கழல் கால் அசுரர்க்குத் <br/>
      தீங்கு இழைக்கும் திருமாலைப் <br/>
பண்கள் தலைக்கொள்ளப் பாடி <br/>
      பறந்தும் குனித்தும் உழலாதார் <br/>
மண் கொள் உலகில் பிறப்பார் <br/>
      வல்வினை மோத மலைந்தே            	(2)<br/>
 	 	<br/>
3050  மலையை எடுத்து கல் மாரி <br/>
      காத்து பசுநிரை தன்னைத் <br/>
தொலைவு தவிர்த்த பிரானைச் <br/>
      சொல்லிச் சொல்லி நின்று எப்போதும் <br/>
தலையினோடு ஆதனம் தட்டத் <br/>
      தடுகுட்டமாய்ப் பறவாதார் <br/>
அலை கொள் நரகத்து அழுந்திக் <br/>
      கிடந்து உழைக்கின்ற வம்பரே            	(3)<br/>
 	 	<br/>
3051  வம்பு அவிழ் கோதைபொருட்டா <br/>
      மால் விடை ஏழும் அடர்த்த <br/>
செம்பவளத் திரள் வாயன் <br/>
      சிரீதரன் தொல் புகழ் பாடி <br/>
கும்பிடு நட்டம் இட்டு ஆடி <br/>
      கோகு உகட்டுண்டு உழலாதார் <br/>
தம் பிறப்பால் பயன் என்னே <br/>
      சாது சனங்களிடையே?            	(4)<br/>
 	 	<br/>
3052  சாது சனத்தை நலியும் <br/>
      கஞ்சனைச் சாதிப்பதற்கு <br/>
ஆதி அம் சோதி உருவை <br/>
      அங்கு வைத்து இங்குப் பிறந்த <br/>
வேத முதல்வனைப் பாடி <br/>
      வீதிகள் தோறும் துள்ளாதார் <br/>
ஓதி உணர்ந்தவர் முன்னா <br/>
      என் சவிப்பார் மனிசரே?            	(5)<br/>
 	 	<br/>
3053  மனிசரும் மற்றும் முற்றும் ஆய் <br/>
      மாயப் பிறவி பிறந்த <br/>
தனியன் பிறப்பிலி தன்னை <br/>
      தடங் கடல் சேர்ந்த பிரானை <br/>
கனியை கரும்பின் இன் சாற்றை <br/>
      கட்டியை தேனை அமுதை <br/>
முனிவு இன்றி ஏத்திக் குனிப்பார் <br/>
      முழுது உணர் நீர்மையினாரே            	(6)<br/>
 	 	<br/>
3054  நீர்மை இல் நூற்றுவர் வீய <br/>
      ஐவர்க்கு அருள்செய்து நின்று <br/>
பார் மல்கு சேனை அவித்த <br/>
      பரஞ்சுடரை நினைந்து ஆடி <br/>
நீர் மல்கு கண்ணினர் ஆகி <br/>
      நெஞ்சம் குழைந்து நையாதே <br/>
ஊன் மல்கி மோடு பருப்பார் <br/>
      உத்தமர்கட்கு என் செய்வாரே?            	(7)<br/>
 	 	<br/>
3055  வார் புனல் அம் தண் அருவி <br/>
      வட திருவேங்கடத்து எந்தை <br/>
பேர் பல சொல்லிப் பிதற்றி <br/>
      பித்தர் என்றே பிறர் கூற <br/>
ஊர் பல புக்கும் புகாதும் <br/>
      உலோகர் சிரிக்க நின்று ஆடி <br/>
ஆர்வம் பெருகிக் குனிப்பார் <br/>
      அமரர் தொழப்படுவாரே            	(8)<br/>
 	 	<br/>
3056  அமரர் தொழப்படுவானை <br/>
      அனைத்து உலகுக்கும் பிரானை <br/>
அமர மனத்தினுள் யோகு புணர்ந்து <br/>
      அவன் தன்னோடு ஒன்று ஆக <br/>
அமரத் துணிய வல்லார்கள் <br/>
      ஒழிய அல்லாதவர் எல்லாம் <br/>
அமர நினைந்து எழுந்து ஆடி <br/>
      அலற்றுவதே கருமமே            	(9)<br/>
 	 	<br/>
3057  கருமமும் கரும பலனும் <br/>
      ஆகிய காரணன் தன்னை <br/>
திரு மணி வண்ணனை செங்கண் <br/>
      மாலினை தேவபிரானை <br/>
ஒருமை மனத்தினுள் வைத்து <br/>
      உள்ளம் குழைந்து எழுந்து ஆடி <br/>
பெருமையும் நாணும் தவிர்ந்து <br/>
      பிதற்றுமின் பேதைமை தீர்ந்தே            	(10)<br/>
 	 	<br/>
3058  தீர்ந்த அடியவர் தம்மைத் <br/>
      திருத்திப் பணிகொள்ள வல்ல <br/>
ஆர்ந்த புகழ் அச்சுதனை <br/>
      அமரர் பிரானை எம்மானை <br/>
வாய்ந்த வள வயல் சூழ் தண் <br/>
      வளங் குருகூர்ச் சடகோபன் <br/>
நேர்ந்த ஓர் ஆயிரத்து இப் பத்து <br/>
      அருவினை நீறு செய்யுமே            	(11)<br/>
-----------<br/>
<br/>
<strong>  அர்ச்சாவதாரமே எளிது என்று அருளிச்செய்தல்<br/>
</strong>  <br/>
3059  செய்ய தாமரைக் கண்ணன் ஆய் உலகு <br/>
      ஏழும் உண்ட அவன் கண்டீர் <br/>
வையம் வானம் மனிசர் தெய்வம் <br/>
      மற்றும் மற்றும் மற்றும் முற்றும் ஆய் <br/>
செய்ய சூழ் சுடர் ஞானம் ஆய் வெளிப் <br/>
      பட்டு இவை படைத்தான் பின்னும் <br/>
மொய் கொள் சோதியோடு ஆயினான் ஒரு <br/>
      மூவர் ஆகிய மூர்த்தியே            	(1)<br/>
 	 	<br/>
3060  மூவர் ஆகிய மூர்த்தியை முதல் <br/>
      மூவர்க்கும் முதல்வன் தன்னை <br/>
சாவம் உள்ளன நீக்குவானை <br/>
      தடங் கடல் கிடந்தான் தன்னை <br/>
தேவ தேவனை தென் இலங்கை <br/>
      எரி எழச் செற்ற வில்லியை <br/>
பாவ நாசனை பங்கயத் தடங் <br/>
      கண்ணனைப் பரவுமினோ            	(2)<br/>
 	 	<br/>
3061  பரவி வானவர் ஏத்த நின்ற <br/>
      பரமனை பரஞ்சோதியை <br/>
குரவை கோத்த குழகனை மணி <br/>
      வண்ணனை குடக் கூத்தனை <br/>
அரவம் ஏறி அலை கடல் <br/>
      அமரும் துயில்கொண்ட அண்ணலை <br/>
இரவும் நன் பகலும் விடாது என்றும் <br/>
      ஏத்துதல் மனம் வைம்மினோ            	(3)<br/>
 	 	<br/>
3062  வைம்மின் நும் மனத்து என்று யான் <br/>
      உரைக்கின்ற மாயவன் சீர்மையை <br/>
எம்மனோர்கள் உரைப்பது என்? அது நிற்க <br/>
      நாள்தொறும் வானவர் <br/>
தம்மை ஆளும் அவனும் நான்முகனும் <br/>
      சடைமுடி அண்ணலும் <br/>
செம்மையால் அவன் பாத பங்கயம் <br/>
      சிந்தித்து ஏத்தித் திரிவரே            	(4)<br/>
 	 	<br/>
3063  திரியும் காற்றோடு அகல் விசும்பு <br/>
      திணிந்த மண் கிடந்த கடல் <br/>
எரியும் தீயோடு இரு சுடர் தெய்வம் <br/>
      மற்றும் மற்றும் முற்றும் ஆய் <br/>
கரிய மேனியன் செய்ய தாமரைக் <br/>
      கண்ணன் கண்ணன் விண்ணோர் இறை <br/>
சுரியும் பல் கருங் குஞ்சி எங்கள் <br/>
      சுடர் முடி அண்ணல் தோற்றமே            	(5)<br/>
 	 	<br/>
3064  தோற்றம் கேடு அவை இல்லவன் உடையான் <br/>
      அவன் ஒரு மூர்த்தியாய் <br/>
சீற்றத்தோடு அருள் பெற்றவன் அடிக் <br/>
      கீழ்ப் புக நின்ற செங்கண்மால் <br/>
நாற்றம் தோற்றம் சுவை ஒலி உறல் <br/>
      ஆகி நின்ற எம் வானவர் <br/>
ஏற்றையே அன்றி மற்றொருவரை <br/>
      யான் இலேன் எழுமைக்குமே            	(6)<br/>
 	 	<br/>
3065  எழுமைக்கும் எனது ஆவிக்கு இன் <br/>
      அமுதத்தினை எனது ஆர் உயிர் <br/>
கெழுமிய கதிர்ச் சோதியை மணி<br/>
      வண்ணனை குடக் கூத்தனை <br/>
விழுமிய அமரர் முனிவர் <br/>
      விழுங்கும் கன்னல் கனியினை <br/>
தொழுமின் தூய மனத்தர் ஆய் <br/>
      இறையும் நில்லா துயரங்களே            	(7)<br/>
 	 	<br/>
3066  துயரமே தரு துன்ப இன்ப <br/>
      வினைகள் ஆய் அவை அல்லன் ஆய் <br/>
உயர நின்றது ஓர் சோதி ஆய் உலகு <br/>
      ஏழும் உண்டு உமிழ்ந்தான் தன்னை <br/>
அயர வாங்கும் நமன் தமர்க்கு அரு <br/>
      நஞ்சினை அச்சுதன் தன்னை <br/>
தயரதற்கு மகன் தன்னை அன்றி <br/>
      மற்று இலேன் தஞ்சமாகவே            	(8)<br/>
 	 	<br/>
3067  தஞ்சம் ஆகிய தந்தை தாயொடு <br/>
      தானும் ஆய் அவை அல்லன் ஆய் <br/>
எஞ்சல் இல் அமரர் குலமுதல் <br/>
      மூவர் தம்முள்ளும் ஆதியை <br/>
      அஞ்சி நீர் உலகத்துள்ளீர்கள் <br/>
      அவன் இவன் என்று கூழேன்மின் <br/>
நெஞ்சினால் நினைப்பான் எவன் அவன் <br/>
      ஆகும் நீள் கடல் வண்ணனே            	(9)<br/>
 	 	<br/>
3068  கடல் வண்ணன் கண்ணன் விண்ணவர் <br/>
      கருமாணிக்கம் எனது ஆர் உயிர் <br/>
பட அரவின் அணைக்கிடந்த <br/>
      பரஞ்சுடர் பண்டு நூற்றுவர் <br/>
      அட வரும் படை மங்க ஐவர்கட்கு <br/>
      ஆகி வெம் சமத்து அன்று தேர் <br/>
கடவிய பெருமான் கனை கழல் <br/>
      காண்பது என்றுகொல் கண்களே            	(10)<br/>
 	 	<br/>
3069  கண்கள் காண்டற்கு அரியன் <br/>
      ஆய் கருத்துக்கு நன்றும் எளியன் ஆய் <br/>
மண் கொள் ஞாலத்து உயிர்க்கு எல்லாம் <br/>
      அருள் செய்யும் வானவர் ஈசனை <br/>
பண் கொள் சோலை வழுதி நாடன் <br/>
      குருகைக்கோன் சடகோபன் சொல் <br/>
பண் கொள் ஆயிரத்து இப் பத்தால் <br/>
      பத்தர் ஆகக் கூடும் பயிலுமினே            	(11)<br/>
-------------<br/>
<br/>
<strong>  அடியார்களின் அடியார்களுக்குத் தாம் அடியவர் எனல்<br/>
</strong>  <br/>
3070  பயிலும் சுடர் ஒளி மூர்த்தியை பங்கயக் கண்ணனை <br/>
பயில இனிய நம் பாற்கடல் சேர்ந்த பரமனை <br/>
பயிலும் திரு உடையார் எவரேலும் அவர் கண்டீர் <br/>
பயிலும் பிறப்பிடை தோறு எம்மை ஆளும் பரமரே	(1)<br/>
 	 	<br/>
3071  ஆளும் பரமனை கண்ணனை ஆழிப் பிரான் தன்னை <br/>
தோளும் ஓர் நான்கு உடைத் தூ மணி வண்ணன் எம்மான் தன்னை <br/>
தாளும் தடக் கையும் கூப்பிப் பணியும் அவர் கண்டீர் <br/>
நாளும் பிறப்பிடைதோறு எம்மை ஆளுடை நாதரே 	(2)<br/>
 	 	<br/>
3072  நாதனை ஞாலமும் வானமும் ஏத்தும் நறும் துழாய்ப் <br/>
போதனை பொன் நெடும் சக்கரத்து எந்தை பிரான் தன்னை <br/>
பாதம் பணிய வல்லாரைப் பணியும் அவர் கண்டீர் <br/>
ஓதும் பிறப்பிடைதோறு எம்மை ஆளுடையார்களே 	(3)<br/>
 	 	<br/>
3073  உடை ஆர்ந்த ஆடையன் கண்டிகையன் உடை நாணினன் <br/>
புடை ஆர் பொன் நூலினன் பொன் முடியன் மற்றும் பல்கலன் <br/>
நடையா உடைத் திருநாரணன் தொண்டர் தொண்டர் கண்டீர் <br/>
இடை ஆர் பிறப்பிடைதோறு எமக்கு எம் பெருமக்களே	(4)<br/>
 	 	<br/>
3074  பெருமக்கள் உள்ளவர் தம் பெருமானை அமரர்கட்கு <br/>
அருமை ஒழிய அன்று ஆர் அமுது ஊட்டிய அப்பனை <br/>
பெருமை பிதற்ற வல்லாரைப் பிதற்றும் அவர் கண்டீர் <br/>
வருமையும் இம்மையும் நம்மை அளிக்கும் பிராக்களே	(5)<br/>
 	 	<br/>
3075  அளிக்கும் பரமனை கண்ணனை ஆழிப் பிரான் தன்னை <br/>
துளிக்கும் நறும் கண்ணித் தூ மணி வண்ணன் எம்மான் தன்னை <br/>
ஒளிக் கொண்ட சோதியை உள்ளத்துக் கொள்ளும் அவர் கண்டீர் <br/>
சலிப்பு இன்றி ஆண்டு எம்மைச் சன்ம சன்மாந்தரம் காப்பரே	(6)<br/>
 	 	<br/>
3076  சன்ம சன்மாந்தரம் காத்து அடியார்களைக் கொண்டுபோய் <br/>
தன்மை பெறுத்தித் தன் தாளிணைக்கீழ்க் கொள்ளும் அப்பனை <br/>
தொன்மை பிதற்ற வல்லாரைப் பிதற்றும் அவர் கண்டீர் <br/>
நன்மை பெறுத்து எம்மை நாள் உய்யக்கொள்கின்ற நம்பரே	(7)<br/>
 	 	<br/>
3077  நம்பனை ஞாலம் படைத்தவனை திரு மார்பனை <br/>
உம்பர் உலகினில் யார்க்கும் உணர்வு அரியான் தன்னை <br/>
கும்பி நரகர்கள் ஏத்துவரேலும் அவர் கண்டீர் <br/>
எம் பல் பிறப்பிடைதோறு எம் தொழுகுலம் தாங்களே	(8)<br/>
 	 	<br/>
3078  குலம் தாங்கு சாதிகள் நாலிலும் கீழ் இழிந்து எத்தனை <br/>
நலம் தான் இலாத சண்டாள சண்டாளர்கள் ஆகிலும் <br/>
வலம் தாங்கு சக்கரத்து அண்ணல் மணிவண்ணற்கு ஆள் என்று உள் <br/>
கலந்தார் அடியார் தம் அடியார் எம் அடிகளே	(9)<br/>
 	 	<br/>
3079  அடி ஆர்ந்த வையம் உண்டு ஆல் இலை அன்னவசம் செய்யும <br/>
்படி யாதும் இல் குழவிப்படி எந்தை பிரான் தனக்கு <br/>
அடியார் அடியார் தம் அடியார் அடியார் தமக்கு <br/>
அடியார் அடியார் தம் அடியார் அடியோங்களே	(10)<br/>
 	 	<br/>
3080  அடி ஓங்கு நூற்றுவர் வீய அன்று ஐவர்க்கு அருள்செய்த <br/>
நெடியோனைத் தென் குருகூர்ச் சடகோபன் குற்றேவல்கள் <br/>
அடி ஆர்ந்த ஆயிரத்துள் இவை பத்து அவன் தொண்டர்மேல் <br/>
முடிவு ஆரக் கற்கிற்கில் சன்மம் செய்யாமை முடியுமே	(11)<br/>
------------<br/>
<br/>
<strong>  கரணங்களும் தாமும் பெருவிடாய்ப்பட்டுப் பேசுதல்<br/>
</strong>  <br/>
3081  முடியானே மூவுலகும் தொழுது ஏத்தும் சீர் <br/>
அடியானே ஆழ் கடலைக் கடைந்தாய் புள் ஊர் <br/>
கொடியானே கொண்டல் வண்ணா அண்டத்து உம்பரில் <br/>
நெடியானே என்று கிடக்கும் என் நெஞ்சமே	(1)<br/>
 	 	<br/>
3082  நெஞ்சமே நீள் நகர் ஆக இருந்த என் <br/>
தஞ்சனே தண் இலங்கைக்கு இறையைச் செற்ற <br/>
நஞ்சனே ஞாலம் கொள்வான் குறள் ஆகிய <br/>
வஞ்சனே என்னும் எப்போதும் என் வாசகமே	(2)<br/>
 	 	<br/>
3083  வாசகமே ஏத்த அருள் செய்யும் வானவர் தம் <br/>
நாயகனே நாள் இளம் திங்களைக் கோள் விடுத்து <br/>
வேய் அகம் பால் வெண்ணெய் தொடு உண்ட ஆன் ஆயர் <br/>
தாயவனே என்று தடவும் என் கைகளே	(3)<br/>
 	 	<br/>
3084  கைகளால் ஆரத் தொழுது தொழுது உன்னை <br/>
வைகலும் மாத்திரைப் போதும் ஓர் வீடு இன்றி <br/>
பை கொள் பாம்பு ஏறி உறை பரனே உன்னை <br/>
மெய்கொள்ளக் காண விரும்பும் என் கண்களே	(4)<br/>
 	 	<br/>
3085  கண்களால் காண வருங்கொல் என்று ஆசையால் <br/>
மண் கொண்ட வாமனன் ஏற மகிழ்ந்து செல் <br/>
பண் கொண்ட புள்ளின் சிறகு ஒலி பாவித்து <br/>
திண் கொள்ள ஓர்க்கும் கிடந்து என் செவிகளே	(5)<br/>
 	 	<br/>
3086  செவிகளால் ஆர நின் கீர்த்திக் கனி என்னும் <br/>
கவிகளே காலப் பண் தேன் உறைப்பத் துற்று <br/>
புவியின்மேல் பொன் நெடும் சக்கரத்து உன்னையே <br/>
அவிவு இன்றி ஆதரிக்கும் எனது ஆவியே	(6)<br/>
 	 	<br/>
3087  ஆவியே ஆர் அமுதே என்னை ஆளுடைத் <br/>
தூவி அம் புள் உடையாய் சுடர் நேமியாய் <br/>
பாவியேன் நெஞ்சம் புலம்பப் பலகாலும் <br/>
கூவியும் காணப்பெறேன் உன கோலமே	(7)<br/>
 	 	<br/>
3088  கோலமே தாமரைக் கண்ணது ஓர் அஞ்சன <br/>
நீலமே நின்று எனது ஆவியை ஈர்கின்ற <br/>
சீலமே சென்று செல்லாதன முன் நிலாம் <br/>
காலமே உன்னை எந் நாள் கண்டுகொள்வனே?	(8)<br/>
 	 	<br/>
3089  கொள்வன் நான் மாவலி மூவடி தா என்ற <br/>
கள்வனே கஞ்சனை வஞ்சித்து வாணனை <br/>
உள் வன்மை தீர ஓர் ஆயிரம் தோள் துணித்த <br/>
புள் வல்லாய் உன்னை எஞ்ஞான்று பொருந்துவனே?	(9)<br/>
 	 	<br/>
3090  பொருந்திய மா மருதின் இடை போய எம் <br/>
பெருந்தகாய் உன் கழல் காணிய பேதுற்று <br/>
வருந்தி நான் வாசகமாலை கொண்டு உன்னையே <br/>
இருந்து இருந்து எத்தனை காலம் புலம்புவனே?	(10)<br/>
 	 	<br/>
3091  புலம்பு சீர்ப் பூமி அளந்த பெருமானை <br/>
நலம் கொள் சீர் நன் குருகூர்ச் சடகோபன்சொல் <br/>
வலம் கொண்ட ஆயிரத்துள் இவையும் ஓர் பத்து <br/>
இலங்கு வான் யாவரும் ஏறுவர் சொன்னாலே	(11)<br/>
-------------<br/>
<br/>

<strong>  மானிடரைப் பாடாது மாதவனை ஏத்தும் எனல்<br/>
</strong>  <br/>
3092  சொன்னால் விரோதம் இது ஆகிலும் சொல்லுவான் கேண்மினோ <br/>
என் நாவில் இன் கவி யான் ஒருவர்க்கும் கொடுக்கிலேன் <br/>
தென்னா தெனா என்று வண்டு முரல் திருவேங்கடத்து <br/>
என் ஆனை என் அப்பன் எம் பெருமான் உளனாகவே	(1)<br/>
 	 	<br/>
3093  உளனாகவே எண்ணி தன்னை ஒன்றாக தன் செல்வத்தை <br/>
வளனா மதிக்கும் இம் மானிடத்தைக் கவி பாடி என் <br/>
குளன் ஆர் கழனி சூழ் கண்ணன் குறுங்குடி மெய்ம்மையே <br/>
உளனாய எந்தையை எந்தை பெம்மானை ஒழியவே?	(2)<br/>
 	 	<br/>
3094  ஒழிவு ஒன்று இல்லாத பல் ஊழிதோறு ஊழி நிலாவப்போம் <br/>
வழியைத் தரும் நங்கள் வானவர் ஈசனை நிற்கப் போய் <br/>
கழிய மிக நல்லவான் கவி கொண்டு புலவீர்காள் <br/>
இழியக் கருதி ஓர் மானிடம் பாடல் என் ஆவதே?	(3)<br/>
 	 	<br/>
3095  என் ஆவது எத்தனை நாளைக்குப் போதும் புலவீர்காள் <br/>
மன்னா மனிசரைப் பாடிப் படைக்கும் பெரும் பொருள்? <br/>
மின் ஆர் மணி முடி விண்ணவர் தாதையைப் பாடினால் <br/>
தன்னாகவே கொண்டு சன்மம் செய்யாமையும் கொள்ளுமே	(4)<br/>
 	 	<br/>
3096  கொள்ளும் பயன் இல்லை குப்பை கிளர்த்தன்ன செல்வத்தை <br/>
வள்ளல் புகழ்ந்து நும் வாய்மை இழக்கும் புலவீர்காள் <br/>
கொள்ளக் குறைவு இலன் வேண்டிற்று எல்லாம் தரும் கோது இல் என் <br/>
வள்ளல் மணிவண்ணன் தன்னைக் கவி சொல்ல வம்மினோ	(5)<br/>
 	 	<br/>
3097  வம்மின் புலவீர் நும் மெய் வருத்திக் கைசெய்து உய்ம்மினோ <br/>
இம் மன் உலகினில் செல்வர் இப்போது இல்லை நோக்கினோம் <br/>
நும் இன் கவி கொண்டு நும் நும் இட்டா தெய்வம் ஏத்தினால் <br/>
செம் மின் சுடர் முடி என் திருமாலுக்குச் சேருமே	(6)<br/>
 	 	<br/>
3098  சேரும் கொடை புகழ் எல்லை இலானை ஓர் ஆயிரம் <br/>
பேரும் உடைய பிரானை அல்லால் மற்று யான் கிலேன் <br/>
மாரி அனைய கை மால் வரை ஒக்கும் திண் தோள் என்று <br/>
பாரில் ஓர் பற்றையைப் பச்சைப் பசும் பொய்கள் பேசவே	(7)<br/>
 	 	<br/>
3099  வேயின் மலிபுரை தோளி பின்னைக்கு மணாளனை <br/>
ஆய பெரும் புகழ் எல்லை இலாதன பாடிப்போய் <br/>
காயம் கழித்து அவன் தாள் இணைக்கீழ்ப் புகும் காதலன் <br/>
மாய மனிசரை என் சொல்ல வல்லேன் என் வாய்கொண்டே?	(8)<br/>
 	 	<br/>
3100  வாய்கொண்டு மானிடம் பாட வந்த கவியேன் அல்லேன் <br/>
ஆய்கொண்ட சீர் வள்ளல் ஆழிப் பிரான் எனக்கே உளன் <br/>
சாய் கொண்ட இம்மையும் சாதித்து வானவர் நாட்டையும் <br/>
நீ கண்டுகொள் என்று வீடும் தரும் நின்றுநின்றே	(9)<br/>
 	 	<br/>
3101  நின்றுநின்று பல நாள் உய்க்கும் இவ் உடல் நீங்கிப்போய் <br/>
சென்று சென்று ஆகிலும் கண்டு சன்மம் கழிப்பான் எண்ணி <br/>
ஒன்றிஒன்றி உலகம் படைத்தான் கவி ஆயினேற்கு <br/>
என்றும் என்றும் இனி மற்றொருவர் கவி ஏற்குமே? 	(10)<br/>
 	 	<br/>
3102  ஏற்கும் பெரும் புகழ் வானவர் ஈசன் கண்ணன் தனக்கு <br/>
ஏற்கும் பெரும் புகழ் வண் குருகூர்ச் சடகோபன் சொல் <br/>
ஏற்கும் பெரும் புகழ் ஆயிரத்துள் இவையும் ஓர் பத்து <br/>
ஏற்கும் பெரும் புகழ் சொல்ல வல்லார்க்கு இல்லை சன்மமே 	(11)<br/>
----------<br/>
<br/>
<strong>  திருமால் சீர் பரவப்பெற்ற எனக்கு ஒரு குறையும் இல்லை எனல்<br/>
</strong>  <br/>
3103  சன்மம் பலபல செய்து வெளிப்பட்டு <br/>
      சங்கொடு சக்கரம் வில் <br/>
ஒண்மை உடைய உலக்கை ஒள் வாள் <br/>
      தண்டு கொண்டு புள் ஊர்ந்து உலகில் <br/>
வன்மை உடைய அரக்கர் அசுரரை <br/>
      மாளப் படை பொருத <br/>
நன்மை உடையவன் சீர் பரவப் பெற்ற <br/>
      நான் ஓர் குறைவு இலனே	(1)<br/>
 	 	<br/>
3104  குறைவு இல் தடங் கடல் கோள் அரவு ஏறி தன் <br/>
      கோலச் செந்தாமரைக்கண் <br/>
உறைபவன் போல ஓர் யோகு புணர்ந்த ஒளி மணி <br/>
      வண்ணன் கண்ணன் <br/>
கறை அணி மூக்கு உடைப் புள்ளைக் கடாவி அசுரரைக் <br/>
      காய்ந்த அம்மான் <br/>
நிறை புகழ் ஏத்தியும் பாடியும் ஆடியும் <br/>
      யான் ஒரு முட்டு இலனே	(2)<br/>
 	 	<br/>
3105  முட்டு இல் பல் போகத்து ஒரு தனி நாயகன் <br/>
      மூவுலகுக்கு உரிய <br/>
கட்டியை தேனை அமுதை நன்பாலை <br/>
      கனியை கரும்பு தன்னை <br/>
மட்டு அவிழ் தண் அம் துழாய் முடியானை <br/>
      வணங்கி அவன் திறத்துப் <br/>
பட்ட பின்னை இறையாகிலும் யான் என் <br/>
      மனத்துப் பரிவு இலனே	(3)<br/>
 	 	<br/>
3106  பரிவு இன்றி வாணனைக் காத்தும் என்று அன்று <br/>
      படையொடும் வந்து எதிர்ந்த <br/>
திரிபுரம் செற்றவனும் மகனும் பின்னும் <br/>
      அங்கியும் போர் தொலைய <br/>
பொரு சிறைப் புள்ளைக் கடாவிய மாயனை <br/>
      ஆயனை பொன் சக்கரத்து<br/>
அரியினை அச்சுதனைப் பற்றி யான் <br/>
      இறையேனும் இடர் இலனே	(4)<br/>
 	 	<br/>
3107  இடர் இன்றியே ஒரு நாள் ஒரு போழ்தில் எல்லா <br/>
      உலகும் கழிய <br/>
படர் புகழ்ப் பார்த்தனும் வைதிகனும் உடன் ஏற <br/>
      திண் தேர் கடவி <br/>
சுடர் ஒளியாய் நின்ற தன்னுடைச் சோதியில் <br/>
      வைதிகன் பிள்ளைகளை <br/>
உடலொடும் கொண்டு கொடுத்தவனைப் பற்றி <br/>
      ஒன்றும் துயர் இலனே	(5)<br/>
 	 	<br/>
3108  துயர் இல் சுடர் ஒளி தன்னுடைச் சோதி <br/>
      நின்ற வண்ணம் நிற்கவே <br/>
துயரில் மலியும் மனிசர் பிறவியில் <br/>
      தோன்றி கண் காண வந்து <br/>
துயரங்கள் செய்து தன் தெய்வநிலை உலகில் <br/>
      புக உய்க்கும் அம்மான் <br/>
துயரம் இல் சீர்க் கண்ணன் மாயன் புகழ் துற்ற <br/>
      யான் ஓர் துன்பம் இலனே	(6)<br/>
 	 	<br/>
3109  துன்பமும் இன்பமும் ஆகிய செய்வினை <br/>
      ஆய் உலகங்களும் ஆய் <br/>
இன்பம் இல் வெம் நரகு ஆகி இனிய நல் வான் <br/>
      சுவர்க்கங்களும் ஆய் <br/>
மன் பல் உயிர்களும் ஆகி பலபல <br/>
      மாய மயக்குக்களால் <br/>
இன்புறும் இவ் விளையாட்டு உடையானைப் பெற்று <br/>
      ஏதும் அல்லல் இலனே	(7)<br/>
 	 	<br/>
3110  அல்லல் இல் இன்பம் அளவு இறந்து எங்கும் <br/>
      அழகு அமர் சூழ் ஒளியன் <br/>
அல்லி மலர் மகள் போக மயக்குக்கள் <br/>
      ஆகியும் நிற்கும் அம்மான் <br/>
எல்லை இல் ஞானத்தன் ஞானம் அஃதே கொண்டு <br/>
      எல்லாக் கருமங்களும் செய் <br/>
எல்லை இல் மாயனை கண்ணனைத் தாள் பற்றி <br/>
      யான் ஓர் துக்கம் இலனே	(8)<br/>
 	 	<br/>
3111  துக்கம் இல் ஞானச் சுடர் ஒளி மூர்த்தி <br/>
      துழாய் அலங்கல் பெருமான் <br/>
மிக்க பல் மாயங்களால் விகிர்தம் செய்து <br/>
      வேண்டும் உருவு கொண்டு <br/>
நக்க பிரானோடு அயன் முதலாக எல்லாரும் <br/>
      எவையும் தன்னுள் <br/>
ஒக்க ஒடுங்க விழுங்க வல்லானைப் பெற்று <br/>
      ஒன்றும் தளர்வு இலனே	(9)<br/>
 	 	<br/>
3112  தளர்வு இன்றியே என்றும் எங்கும் பரந்த <br/>
      தனிமுதல் ஞானம் ஒன்றாய் <br/>
அளவு உடை ஐம்புலன்கள் அறியாவகையால் <br/>
      அருவு ஆகி நிற்கும் <br/>
வளர் ஒளி ஈசனை மூர்த்தியை பூதங்கள் <br/>
      ஐந்தை இரு சுடரை <br/>
கிளர் ஒளி மாயனை கண்ணனைத் தாள் பற்றி <br/>
      யான் என்றும் கேடு இலனே	(10)<br/>
 	 	<br/>
3113  கேடு இல் விழுப் புகழ்க் கேசவனை <br/>
      குருகூர்ச் சடகோபன் சொன்ன <br/>
பாடல் ஓர் ஆயிரத்துள் இவை ஒரு பத்தும் <br/>
      பயிற்ற வல்லார்கட்கு அவன் <br/>
நாடும் நகரமும் நன்குடன் காண <br/>
      நலனிடை ஊர்தி பண்ணி <br/>
வீடும் பெறுத்தித் தன் மூவுலகுக்கும் <br/>
      தரும் ஒரு நாயகமே	(11)<br/>
-----------<br/>
<br/>
<strong>  செல்வம் நிலையாமையும் திருமாலடிமையின் நிலைபேறும்<br/>
</strong>  <br/>
3114  ஒரு நாயகமாய் ஓட உலகு உடன் ஆண்டவர் <br/>
கரு நாய் கவர்ந்த காலர் சிதைகிய பானையர் <br/>
பெரு நாடு காண இம்மையிலே பிச்சை தாம் கொள்வர் <br/>
திருநாரணன் தாள் காலம்பெறச் சிந்தித்து உய்ம்மினோ            	(1)<br/>
 	 	<br/>
3115  உய்ம்மின் திறைகொணர்ந்து என்று உலகு ஆண்டவர் இம்மையே <br/>
தம் இன்சுவை மடவாரைப் பிறர் கொள்ளத் தாம் விட்டு <br/>
வெம் மின் ஒளி வெயில் கானகம் போய்க் குமைதின்பர்கள் <br/>
செம்மின் முடித் திருமாலை விரைந்து அடி சேர்மினோ            	(2)<br/>
 	 	<br/>
3116  அடி சேர் முடியினர் ஆகி அரசர்கள் தாம் தொழ <br/>
இடி சேர் முரசங்கள் முற்றத்து இயம்ப இருந்தவர் <br/>
பொடி சேர் துகளாய்ப் போவர்கள் ஆதலில் நொக்கெனக் <br/>
கடி சேர் துழாய் முடிக் கண்ணன் கழல்கள் நினைமினோ            	(3)<br/>
 	 	<br/>
3117  நினைப்பான் புகில் கடல் எக்கலின் நுண்மணலில் பலர் <br/>
எனைத்தோர் உகங்களும் இவ் உலகு ஆண்டு கழிந்தவர் <br/>
மனைப்பால் மருங்கு அற மாய்தல் அல்லால் மற்றுக் கண்டிலம் <br/>
பனைத் தாள் மத களிறு அட்டவன் பாதம் பணிமினோ            	(4)<br/>
 	 	<br/>
3118  பணிமின் திருவருள் என்னும் அம் சீதப் பைம் பூம் பள்ளி <br/>
அணி மென் குழலார் இன்பக் கலவி அமுது உண்டார் <br/>
துணி முன்பு நால பல் ஏழையர் தாம் இழிப்ப செல்வர் <br/>
மணி மின்னு மேனி நம் மாயவன் பேர் சொல்லி வாழ்மினோ            	(5)<br/>
 	 	<br/>
3119  வாழ்ந்தார்கள் வாழ்ந்தது மா மழை மொக்குளின் மாய்ந்து மாய்ந்து <br/>
ஆழ்ந்தார் என்று அல்லால் அன்று முதல் இன்று அறுதியா <br/>
வாழ்ந்தார்கள் வாழ்ந்தே நிற்பர் என்பது இல்லை நிற்குறில் <br/>
ஆழ்ந்து ஆர் கடற்பள்ளி அண்ணல் அடியவர் ஆமினோ            	(6)<br/>
 	 	<br/>
3120  ஆம் இன் சுவை அவை ஆறோடு அடிசில் உண்டு ஆர்ந்தபின் <br/>
தூ மென் மொழி மடவார் இரக்கப் பின்னும் துற்றுவார் <br/>
ஈமின் எமக்கு ஒரு துற்று என்று இடறுவர் ஆதலின் <br/>
கோமின் துழாய் முடி ஆதி அம் சோதி குணங்களே            	(7)<br/>
 	 	<br/>
3121  குணம் கொள் நிறை புகழ் மன்னர் கொடைக்கடன் பூண்டிருந்து <br/>
இணங்கி உலகு உடன் ஆக்கிலும் ஆங்கு அவனை இல்லார் <br/>
மணம் கொண்ட போகத்து மன்னியும் மீள்வர்கள் மீள்வு இல்லை <br/>
பணம் கொள் அரவு அணையான் திருநாமம் படிமினோ            	(8)<br/>
 	 	<br/>
3122  படி மன்னு பல் கலன் பற்றோடு அறுத்து ஐம்புலன் வென்று <br/>
செடி மன்னு காயம் செற்றார்களும் ஆங்கு அவனை இல்லார் <br/>
குடி மன்னும் இன் சுவர்க்கம் எய்தியும் மீள்வர்கள் மீள்வு இல்லை <br/>
கொடி மன்னு புள் உடை அண்ணல் கழல்கள் குறுகுமினோ            	(9)<br/>
 	 	<br/>
3123  குறுக மிக உணர்வத்தொடு நோக்கி எல்லாம் விட்ட <br/>
இறுகல் இறப்பு என்னும் ஞானிக்கும் அப் பயன் இல்லையேல் <br/>
சிறுக நினைவது ஓர் பாசம் உண்டாம் பின்னும் வீடு இல்லை <br/>
மறுகல் இல் ஈசனைப் பற்றி விடாவிடில் வீடு அஃதே            	(10)<br/>
 	 	<br/>
3124  அஃதே உய்யப் புகும் ஆறு என்று கண்ணன் கழல்கள் மேல் <br/>
கொய் பூம் பொழில் சூழ் குருகூர்ச் சடகோபன் குற்றேவல் <br/>
செய் கோலத்து ஆயிரம் சீர்த் தொடைப் பாடல் இவை பத்தும் <br/>
அஃகாமல் கற்பவர் ஆழ் துயர் போய் உய்யற்பாலரே            	(11)<br/>
------------<br/>
<br/>
<strong>  காதல் கைகூடாது வருந்தும் தலைமகள் நிலைகண்டு தாய் இரங்கல்<br/>
</strong>  <br/>
3125  பாலன் ஆய் ஏழ் உலகு உண்டு பரிவு இன்றி <br/>
ஆல் இலை அன்னவசம் செய்யும் அண்ணலார் <br/>
தாள் இணைமேல் அணி தண் அம் துழாய் என்றே <br/>
மாலுமால் வல்வினையேன் மட வல்லியே            	(1)<br/>
 	 	<br/>
3126  வல்லி சேர் நுண் இடை ஆய்ச்சியர் தம்மொடும் <br/>
கொல்லைமை செய்து குரவை பிணைந்தவர் <br/>
நல் அடிமேல் அணி நாறு துழாய் என்றே <br/>
சொல்லுமால் சூழ் வினையாட்டியேன் பாவையே            	(2)<br/>
 	 	<br/>
3127  பா இயல் வேத நல் மாலை பல கொண்டு <br/>
தேவர்கள் மா முனிவர் இறைஞ்ச நின்ற <br/>
சேவடிமேல் அணி செம் பொன் துழாய் என்றே <br/>
கூவுமால் கோள் வினையாட்டியேன் கோதையே            	(3)<br/>
 	 	<br/>
3128  கோது இல வண் புகழ் கொண்டு சமயிகள் <br/>
பேதங்கள் சொல்லிப் பிதற்றும் பிரான் பரன் <br/>
பாதங்கள் மேல் அணி பைம் பொன் துழாய் என்றே <br/>
ஓதுமால் ஊழ்வினையேன் தடந் தோளியே            	(4)<br/>
 	 	<br/>
3129  தோளி சேர் பின்னை பொருட்டு எருது ஏழ் தழீஇக் <br/>
கோளியார் கோவலனார் குடக் கூத்தனார் <br/>
தாள் இணைமேல் அணி தண் அம் துழாய் என்றே <br/>
நாளும் நாள் நைகின்றதால் என் தன் மாதரே            	(5)<br/>
 	 	<br/>
3130  மாதர் மா மண்மடந்தைபொருட்டு ஏனம் ஆய் <br/>
ஆதி அம் காலத்து அகல் இடம் கீண்டவர் <br/>
பாதங்கள்மேல் அணி பைம் பொன் துழாய் என்றே <br/>
ஓதும் மால் எய்தினள் என் தன் மடந்தையே            	(6)<br/>
 	 	<br/>
3131  மடந்தையை வண் கமலத் திருமாதினை <br/>
தடம் கொள் தார் மார்பினில் வைத்தவர் தாளின்மேல் <br/>
வடம் கொள் பூம் தண் அம் துழாய் மலர்க்கே இவள் <br/>
மடங்குமால் வாள் நுதலீர்! என் மடக்கொம்பே            	(7)<br/>
 	 	<br/>
3132  கொம்பு போல் சீதைபொருட்டு இலங்கை நகர் <br/>
அம்பு எரி உய்த்தவர் தாள் இணைமேல் அணி <br/>
வம்பு அவிழ் தண் அம் துழாய் மலர்க்கே இவள் <br/>
நம்புமால் நான் இதற்கு என் செய்கேன் நங்கைமீர்?            	(8)<br/>
 	 	<br/>
3133  நங்கைமீர் நீரும் ஓர் பெண் பெற்று நல்கினீர் <br/>
எங்ஙனே சொல்லுகேன் யான் பெற்ற ஏழையை? <br/>
சங்கு என்னும் சக்கரம் என்னும் துழாய் என்னும் <br/>
இங்ஙனே சொல்லும் இராப் பகல் என்செய்கேன்?            	(9)<br/>
 	 	<br/>
3134  என் செய்கேன்? என்னுடைப் பேதை என் கோமளம் <br/>
என் சொல்லும் என் வசமும் அல்லள் நங்கைமீர் <br/>
மின் செய் பூண் மார்பினன் கண்ணன் கழல் துழாய் <br/>
பொன் செய் பூண் மென் முலைக்கு என்று மெலியுமே            	(10)<br/>
 	 	<br/>
3135  மெலியும் நோய் தீர்க்கும் நம் கண்ணன் கழல்கள்மேல் <br/>
மலி புகழ் வண் குருகூர்ச் சடகோபன் சொல் <br/>
ஒலி புகழ் ஆயிரத்து இப் பத்தும் வல்லவர் <br/>
மலி புகழ் வானவர்க்கு ஆவர் நல் கோவையே            	(11)<br/>
-----------<br/>
<br/>
<strong>  எம்பெருமானது சேர்க்கையால் பெற்ற இன்பம்<br/>
</strong>  <br/>
3136  கோவை வாயாள்பொருட்டு ஏற்றின் <br/>
      எருத்தம் இறுத்தாய் மதிள் இலங்கைக் <br/>
கோவை வீயச் சிலை குனித்தாய் <br/>
      குல நல் யானை மருப்பு ஒசித்தாய் <br/>
பூவை வீயா நீர் தூவிப் <br/>
      போதால் வணங்கேனேலும் நின் <br/>
பூவை வீயாம் மேனிக்குப் <br/>
      பூசும் சாந்து என் நெஞ்சமே            	(1)<br/>
 	 	<br/>
3137  பூசும் சாந்து என் நெஞ்சமே <br/>
      புனையும் கண்ணி எனதுடைய <br/>
வாசகம் செய் மாலையே <br/>
      வான் பட்டு ஆடையும் அஃதே <br/>
தேசம் ஆன அணிகலனும் <br/>
      என் கைகூப்புச் செய்கையே <br/>
ஈசன் ஞாலம் உண்டு உமிழ்ந்த <br/>
      எந்தை ஏக மூர்த்திக்கே            	(2)<br/>
 	 	<br/>
3138  ஏக மூர்த்தி இரு மூர்த்தி <br/>
      மூன்று மூர்த்தி பல மூர்த்தி <br/>
ஆகி ஐந்து பூதம் ஆய் <br/>
      இரண்டு சுடர் ஆய் அருவு ஆகி <br/>
நாகம் ஏறி நடுக் கடலுள் <br/>
      துயின்ற நாராயணனே உன் <br/>
ஆகம் முற்றும் அகத்து அடக்கி <br/>
      ஆவி அல்லல் மாய்த்ததே            	(3)<br/>
 	 	<br/>
3139  மாய்த்தல் எண்ணி வாய் முலை <br/>
      தந்த மாயப் பேய் உயிர் <br/>
மாய்த்த ஆய மாயனே வாமனனே மாதவா <br/>
பூத் தண் மாலை கொண்டு உன்னைப் <br/>
      போதால் வணங்கேனேலும் நின் <br/>
பூத் தண் மாலை நெடு முடிக்குப் <br/>
      புனையும் கண்ணி எனது உயிரே            	(4)<br/>
 	 	<br/>
3140  கண்ணி எனது உயிர் காதல் <br/>
      கனகச் சோதி முடி முதலா <br/>
எண் இல் பல் கலன்களும் <br/>
      ஏலும் ஆடையும் அஃதே <br/>
நண்ணி மூவுலகும் <br/>
      நவிற்றும் கீர்த்தியும் அஃதே <br/>
கண்ணன் எம் பிரான் எம்மான் <br/>
      கால சக்கரத்தானுக்கே            	(5)<br/>
 	 	<br/>
3141  கால சக்கரத்தொடு வெண் <br/>
      சங்கம் கை ஏந்தினாய் <br/>
ஞாலம் முற்றும் உண்டு உமிழ்ந்த <br/>
      நாராயணனே என்று என்று <br/>
ஓலம் இட்டு நான் அழைத்தால் <br/>
      ஒன்றும் வாராயாகிலும் <br/>
கோலம் ஆம் என் சென்னிக்கு உன் <br/>
      கமலம் அன்ன குரைகழலே            	(6)<br/>
 	 	<br/>
3142  குரை கழல்கள் நீட்டி மண் <br/>
      கொண்ட கோல வாமனா <br/>
குரை கழல் கைகூப்புவார்கள் <br/>
      கூட நின்ற மாயனே <br/>
விரை கொள் பூவும் நீரும் கொண்டு <br/>
      ஏத்தமாட்டேனேலும் உன் <br/>
உரை கொள் சோதித் திரு உருவம் <br/>
      என்னது ஆவி மேலதே            	(7)<br/>
 	 	<br/>
3143  என்னது ஆவி மேலையாய் <br/>
      ஏர் கொள் ஏழ் உலகமும் <br/>
துன்னி முற்றும் ஆகி நின்ற <br/>
      சோதி ஞான மூர்த்தியாய் <br/>
உன்னது என்னது ஆவியும் <br/>
      என்னது உன்னது ஆவியும் <br/>
இன்ன வண்ணமே நின்றாய் <br/>
      என்று உரைக்க வல்லேனே?            	(8)<br/>
 	 	<br/>
3144  உரைக்க வல்லேன் அல்லேன் உன் <br/>
      உலப்பு இல் கீர்த்தி வெள்ளத்தின் <br/>
கரைக்கண் என்று செல்வன் நான்? <br/>
      காதல் மையல் ஏறினேன் <br/>
புரைப்பு இலாத பரம்பரனே <br/>
      பொய் இலாத பரஞ்சுடரே <br/>
இரைத்து நல்ல மேன்மக்கள் <br/>
      ஏத்த யானும் ஏத்தினேன்            	(9)<br/>
 	 	<br/>
3145  யானும் ஏத்தி ஏழ் உலகும் <br/>
      முற்றும் ஏத்தி பின்னையும் <br/>
தானும் ஏத்திலும் தன்னை <br/>
      ஏத்த ஏத்த எங்கு எய்தும்? <br/>
தேனும் பாலும் கன்னலும் <br/>
      அமுதும் ஆகித் தித்திப்ப <br/>
யானும் எம் பிரானையே <br/>
      ஏத்தினேன் யான் உய்வானே            	(10)<br/>
 	 	<br/>
3146  உய்வு உபாயம் மற்று இன்மை தேறி <br/>
      கண்ணன் ஒண் கழல்கள் மேல் <br/>
செய்ய தாமரைப் பழனத் <br/>
      தென்னன் குருகூர்ச் சடகோபன் <br/>
பொய் இல் பாடல் ஆயிரத்துள் <br/>
      இவையும் பத்தும் வல்லார்கள் <br/>
வையம் மன்னி வீற்றிருந்து <br/>
      விண்ணும் ஆள்வர் மண்ணூடே            	(11)<br/>
 ----------<br/>
<br/>
<strong>  பிரிவு ஆற்றாது போலிப் பொருள்களைக் கண்டு வருந்தும் தலைவியின் நிலையைத் தாய்  உரைத்தல்</strong>  <br/>
<br/>
3147  மண்ணை இருந்து துழாவி <br/>
      வாமனன் மண் இது என்னும் <br/>
விண்ணைத் தொழுது அவன் மேவு <br/>
      வைகுந்தம் என்று கை காட்டும் <br/>
கண்ணை உள்நீர் மல்க நின்று <br/>
      கடல்வண்ணன் என்னும் அன்னே என் <br/>
பெண்ணைப் பெருமயல் செய்தாற்கு <br/>
      என் செய்கேன் பெய் வளையீரே?            	(1)<br/>
 	 	<br/>
3148  பெய்வளைக் கைகளைக் கூப்பி <br/>
      பிரான் கிடக்கும் கடல் என்னும் <br/>
செய்யது ஓர் ஞாயிற்றைக் காட்டி <br/>
      சிரீதரன் மூர்த்தி ஈது என்னும் <br/>
நையும் கண்ணீர் மல்க நின்று <br/>
      நாரணன் என்னும் அன்னே என் <br/>
தெய்வ உருவில் சிறுமான் <br/>
      செய்கின்றது ஒன்று அறியேனே            	(2)<br/>
 	 	<br/>
3149  அறியும் செந்தீயைத் தழுவி <br/>
      அச்சுதன் என்னும் மெய் வேவாள் <br/>
எறியும் தண் காற்றைத் தழுவி <br/>
      என்னுடைக் கோவிந்தன் என்னும் <br/>
வெறி கொள் துழாய் மலர் நாறும் <br/>
      வினையுடையாட்டியேன் பெற்ற <br/>
செறி வளை முன் கைச் சிறுமான் <br/>
      செய்கின்றது என் கண்ணுக்கு ஒன்றே?            	(3)<br/>
 	 	<br/>
3150  ஒன்றிய திங்களைக் காட்டி <br/>
      ஒளி மணி வண்ணனே என்னும் <br/>
நின்ற குன்றத்தினை நோக்கி <br/>
      நெடுமாலே வா என்று கூவும் <br/>
நன்று பெய்யும் மழை காணில் <br/>
      நாரணன் வந்தான் என்று ஆலும் <br/>
என்று இன மையல்கள் செய்தான் <br/>
      என்னுடைக் கோமளத்தையே?            	(4)<br/>
 	 	<br/>
3151  கோமள வான் கன்றைப் புல்கி <br/>
      கோவிந்தன் மேய்த்தன என்னும் <br/>
போம் இள நாகத்தின் பின் போய் <br/>
      அவன் கிடக்கை ஈது என்னும் <br/>
ஆம் அளவு ஒன்றும் அறியேன் <br/>
      அருவினையாட்டியேன் பெற்ற <br/>
கோமள வல்லியை மாயோன் <br/>
      மால் செய்து செய்கின்ற கூத்தே            	(5)<br/>
 	 	<br/>
3152  கூத்தர் குடம் எடுத்து ஆடில் <br/>
      கோவிந்தன் ஆம் எனா ஓடும் <br/>
வாய்த்த குழல் ஓசை கேட்கில் <br/>
      மாயவன் என்று மையாக்கும் <br/>
ஆய்ச்சியர் வெண்ணெய்கள் காணில் <br/>
      அவன் உண்ட வெண்ணெய் ஈது என்னும் <br/>
பேய்ச்சி முலை சுவைத்தாற்கு <br/>
      என் பெண்கொடி ஏறிய பித்தே            	(6)<br/>
 	 	<br/>
3153  ஏறிய பித்தினோடு எல்லா <br/>
      உலகும் கண்ணன் படைப்பு என்னும் <br/>
நீறு செவ்வே இடக் காணில் <br/>
      நெடுமால் அடியார் என்று ஓடும் <br/>
நாறு துழாய் மலர் காணில் <br/>
      நாரணன் கண்ணி ஈது என்னும் <br/>
தேறியும் தேறாதும் மாயோன் <br/>
      திறத்தனளே இத் திருவே            	(7)<br/>
 	 	<br/>
3154  திரு உடை மன்னரைக் காணில் <br/>
      திருமாலைக் கண்டேனே என்னும் <br/>
உரு உடை வண்ணங்கள் காணில் <br/>
      உலகு அளந்தான் என்று துள்ளும் <br/>
கரு உடைத் தேவு இல்கள் எல்லாம் <br/>
      கடல் வண்ணன் கோயிலே என்னும் <br/>
வெருவிலும் வீழ்விலும் ஓவாள் <br/>
      கண்ணன் கழல்கள் விரும்புமே            	(8)<br/>
 	 	<br/>
3155  விரும்பிப் பகவரைக் காணில் <br/>
      வியல் இடம் உண்டானே என்னும் <br/>
கரும் பெரு மேகங்கள் காணில் <br/>
      கண்ணன் என்று ஏறப் பறக்கும் <br/>
பெரும் புல ஆ நிரை காணில் <br/>
      பிரான் உளன் என்று பின் செல்லும் <br/>
அரும் பெறல் பெண்ணினை மாயோன் <br/>
      அலற்றி அயர்ப்பிக்கின்றானே            	(9)<br/>
 	 	<br/>
3156  அயர்க்கும் சுற்றும் பற்றி நோக்கி <br/>
      அகலவே நீள் நோக்குக் கொள்ளும் <br/>
வியர்க்கும் மழைக்கண் துளும்ப <br/>
      வெவ்வுயிர் கொள்ளும் மெய் சோரும் <br/>
பெயர்த்தும் கண்ணா என்று பேசும் <br/>
      பெருமானே வா என்று கூவும் <br/>
மயல் பெருங் காதல் என் பேதைக்கு <br/>
      என்செய்கேன் வல்வினையேனே?            	(10)<br/>
 	 	<br/>
3157  வல்வினை தீர்க்கும் கண்ணனை <br/>
      வண் குருகூர்ச் சடகோபன் <br/>
சொல் வினையால் சொன்ன பாடல் <br/>
      ஆயிரத்துள் இவை பத்தும் <br/>
நல் வினை என்று கற்பார்கள் <br/>
      நலனிடை வைகுந்தம் நண்ணி <br/>
தொல்வினை தீர எல்லாரும் <br/>
      தொழுது எழ வீற்றிருப்பாரே            	(11)<br/>
-------------<br/>
<br/>
<strong>  எம்பெருமானது இருப்பைக் கண்டு மகிழ்தல்<br/>
</strong>  <br/>
3158  வீற்றிருந்து ஏழ் உலகும் தனிக்கோல் செல்ல வீவு இல் சீர் <br/>
ஆற்றல் மிக்கு ஆளும் அம்மானை வெம் மா பிளந்தான் தன்னை <br/>
போற்றி என்றே கைகள் ஆரத் தொழுது சொல் மாலைகள் <br/>
ஏற்ற நோற்றேற்கு இனி என்ன குறை எழுமையுமே?            	(1)<br/>
 	 	<br/>
3159  மைய கண்ணாள் மலர் மேல் உறைவாள் உறை மார்பினன் <br/>
செய்ய கோலத் தடங் கண்ணன் விண்ணோர் பெருமான் தன்னை <br/>
மொய்ய சொல்லால் இசைமாலைகள் ஏத்தி உள்ளப்பெற்றேன் <br/>
வெய்ய நோய்கள் முழுதும் வியன் ஞாலத்து வீயவே            	(2)<br/>
 	 	<br/>
3160  வீவு இல் இன்பம் மிக எல்லை நிகழ்ந்த நம் அச்சுதன் <br/>
வீவு இல் சீரன் மலர்க் கண்ணன் விண்ணோர் பெருமான் தன்னை <br/>
வீவு இல் காலம் இசைமாலைகள் ஏத்தி மேவப்பெற்றேன் <br/>
வீவு இல் இன்பம் மிக எல்லை நிகழ்ந்தனன் மேவியே            	(3)<br/>
 	 	<br/>
3161  மேவி நின்று தொழுவார் வினை போக மேவும் பிரான் <br/>
தூவி அம் புள் உடையான் அடல் ஆழி அம்மான் தன்னை <br/>
நா இயலால் இசைமாலைகள் ஏத்தி நண்ணப் பெற்றேன் <br/>
ஆவி என் ஆவியை யான் அறியேன் செய்த ஆற்றையே            	(4)<br/>
 	 	<br/>
3162  ஆற்ற நல்ல வகை காட்டும் அம்மானை அமரர் தம் <br/>
ஏற்றை எல்லாப் பொருளும் விரித்தானை எம்மான் தன்னை <br/>
மாற்ற மாலைப் புனைந்து ஏத்தி நாளும் மகிழ்வு எய்தினேன் <br/>
காற்றின் முன்னம் கடுகி வினை நோய்கள் கரியவே            	(5)<br/>
 	 	<br/>
3163  கரிய மேனிமிசை வெளிய நீறு சிறிதே இடும் <br/>
பெரிய கோலத் தடங்கண்ணன் விண்ணோர் பெருமான் தன்னை <br/>
உரிய சொல்லால் இசைமாலைகள் ஏத்தி உள்ளப்பெற்றேற்கு <br/>
அரியது உண்டோ எனக்கு இன்று தொட்டும் இனி என்றுமே            	(6)<br/>
 	 	<br/>
3164  என்றும் ஒன்று ஆகி ஒத்தாரும் மிக்கார்களும் தன் தனக்கு <br/>
இன்றி நின்றானை எல்லா உலகும் உடையான் தன்னை <br/>
குன்றம் ஒன்றால் மழை காத்த பிரானை சொல் மாலைகள் <br/>
நன்று சூட்டும் விதி எய்தினம் என்ன குறை நமக்கே?            	(7)<br/>
 	 	<br/>
3165  நமக்கும் பூவின்மிசை நங்கைக்கும் இன்பனை ஞாலத்தார் <br/>
தமக்கும் வானத்தவர்க்கும் பெருமானை தண் தாமரை <br/>
சுமக்கும் பாதப் பெருமானை சொல்மாலைகள் சொல்லுமாறு <br/>
அமைக்க வல்லேற்கு இனி யாவர் நிகர் அகல் வானத்தே?            	(8)<br/>
 	 	<br/>
3166  வானத்தும் வானத்துள் உம்பரும் மண்ணுள்ளும் மண்ணின்கீழ்த் <br/>
தானத்தும் எண் திசையும் தவிராது நின்றான் தன்னை <br/>
கூனல் சங்கத் தடக்கையவனை குடம் ஆடியை <br/>
வானக் கோனை கவி சொல்ல வல்லேற்கு இனி மாறுஉண்டே?            	(9)<br/>
 	 	<br/>
3167  உண்டும் உமிழ்ந்தும் கடந்தும் இடந்தும் கிடந்தும் நின்றும் <br/>
கொண்ட கோலத்தொடு வீற்றிருந்தும் மணம் கூடியும் <br/>
கண்ட ஆற்றால் தனதே உலகு என நின்றான் தன்னை <br/>
வண் தமிழ் நூற்க நோற்றேன் அடியார்க்கு இன்ப மாரியே            	(10)<br/>
 	 	<br/>
3168  மாரி மாறாத தண் அம் மலை வேங்கடத்து அண்ணலை <br/>
வாரி மாறாத பைம் பூம் பொழில் சூழ் குருகூர் நகர்க் <br/>
காரி மாறன் சடகோபன் சொல் ஆயிரத்து இப் பத்தால் <br/>
வேரி மாறாத பூமேல் இருப்பாள் வினை தீர்க்குமே 11<br/>
------------<br/>
<br/>
<strong>  வெறி விலக்கு<br/>
</strong>  <br/>
3169  தீர்ப்பாரை யாம் இனி எங்ஙனம் நாடுதும் அன்னைமீர்! <br/>
ஓர்ப்பால் இவ் ஒள் நுதல் உற்ற நல் நோய் இது தேறினோம் <br/>
போர்ப்பாகு தான் செய்து அன்று ஐவரை வெல்வித்த மாயப்போர்த் <br/>
தேர்ப்பாகனார்க்கு இவள் சிந்தை துழாய்த் திசைக்கின்றதே?            	(1)<br/>
 	 	<br/>
3170  திசைக்கின்றதே இவள் நோய் இது மிக்க பெருந் தெய்வம் <br/>
இசைப்பு இன்றி நீர் அணங்கு ஆடும் இளந் தெய்வம் அன்று இது <br/>
திசைப்பு இன்றியே சங்கு சக்கரம் என்று இவள் கேட்க நீர் <br/>
இசைக்கிற்றிராகில் நன்றே இல் பெறும் இது காண்மினே            	(2)<br/>
 	 	<br/>
3171  இது காண்மின் அன்னைமீர் இக் கட்டுவிச்சி சொல் கொண்டு நீர் <br/>
எதுவானும் செய்து அங்கு ஓர் கள்ளும் இறைச்சியும் தூவேன் மின் <br/>
மது வார் துழாய் முடி மாயப் பிரான் கழல் வாழ்த்தினால் <br/>
அதுவே இவள் உற்ற நோய்க்கும் அரு மருந்து ஆகுமே            	(3)<br/>
 	 	<br/>
3172  மருந்து ஆகும் என்று அங்கு ஓர் மாய வலவை சொல் கொண்டு நீர் <br/>
கருஞ் சோறும் மற்றைச் செஞ் சோறும் களன் இழைத்து என் பயன்? <br/>
ஒருங்காகவே உலகு ஏழும் விழுங்கி உமிழ்ந்திட்ட <br/>
பெருந்தேவன் பேர் சொல்லகிற்கில் இவளைப் பெறுதிரே            	(4)<br/>
 	 	<br/>
3173  இவளைப் பெறும் பரிசு இவ் அணங்கு ஆடுதல் அன்று அந்தோ <br/>
குவளைத் தடங் கண்ணும் கோவைச் செவ்வாயும் பயந்தனள் <br/>
கவளக் கடாக் களிறு அட்ட பிரான் திருநாமத்தால் <br/>
தவளப் பொடிக் கொண்டு நீர் இட்டிடுமின் தணியுமே            	(5)<br/>
 	 	<br/>
3174  தணியும் பொழுது இல்லை நீர் அணங்கு ஆடுதிர் அன்னைமீர் <br/>
பிணியும் ஒழிகின்றது இல்லை பெருகும் இது அல்லால் <br/>
மணியின் அணி நிற மாயன் தமர் அடி நீறு கொண்டு <br/>
அணிய முயலின் மற்று இல்லை கண்டீர் இவ் அணங்குக்கே            	(6)<br/>
 	 	<br/>
3175  அணங்குக்கு அரு மருந்து என்று அங்கு ஓர் ஆடும் கள்ளும் பராய் <br/>
துணங்கை எறிந்து நும் தோள் குலைக்கப்படும் அன்னைமீர் <br/>
உணங்கல் கெடக் கழுதை உதடு ஆட்டம் கண்டு என் பயன்? <br/>
வணங்கீர்கள் மாயப் பிரான் தமர் வேதம் வல்லாரையே            	(7)<br/>
 	 	<br/>
3176  வேதம் வல்லார்களைக் கொண்டு விண்ணோர் பெருமான் திருப் <br/>
பாதம் பணிந்து இவள் நோய் இது தீர்த்துக் கொள்ளாது போய் <br/>
ஏதம் பறைந்து அல்ல செய்து கள் ஊடு கலாய்த் தூய் <br/>
கீதம் முழவு இட்டு நீர் அணங்கு ஆடுதல் கீழ்மையே            	(8)<br/>
 	 	<br/>
3177  கீழ்மையினால் அங்கு ஓர் கீழ்மகன் இட்ட முழவின் கீழ் <br/>
நாழ்மை பல சொல்லி நீர் அணங்கு ஆடும் பொய் காண்கிலேன் <br/>
ஏழ்மைப் பிறப்புக்கும் சேமம் இந் நோய்க்கும் ஈதே மருந்து <br/>
ஊழ்மையில் கண்ண பிரான் கழல் வாழ்த்துமின் உன்னித்தே            	(9)<br/>
 	 	<br/>
3178  உன்னித்து மற்று ஒரு தெய்வம் தொழாஅள் அவனை அல்லால் <br/>
நும் இச்சை சொல்லி நும் தோள் குலைக்கப்படும் அன்னைமீர் <br/>
மன்னப்படும் மறைவாணனை வண் துவராபதி <br/>
மன்னனை ஏத்துமின் ஏத்துதலும் தொழுது ஆடுமே            	(10)<br/>
 	 	<br/>
3179  தொழுது ஆடி தூ மணி வண்ணனுக்கு ஆட்செய்து நோய் தீர்ந்த <br/>
வழுவாத தொல் புகழ் வண் குருகூர்ச் சடகோபன் சொல் <br/>
வழுவாத ஆயிரத்துள் இவை பத்து வெறிகளும் <br/>
தொழுது ஆடிப் பாட வல்லார் துக்க சீலம் இலர்களே            	(11) <br/>
--------------<br/>
<br/>

<strong>  திருமாலை வந்தருளுமாறு தம் குறைகூறி வருந்தி அழைத்தல்<br/>
</strong>  <br/>
3180  சீலம் இல்லாச் சிறியனேலும் செய்வினையோ பெரிதால் <br/>
ஞாலம் உண்டாய் ஞான மூர்த்தி நாராயணா என்று என்று <br/>
காலந்தோறும் யான் இருந்து கைதலைபூசல் இட்டால் <br/>
கோல மேனி காண வாராய் கூவியும் கொள்ளாயே            	(1)<br/>
 	 	<br/>
3181  கொள்ள மாளா இன்ப வெள்ளம் கோது இல தந்திடும் என் <br/>
வள்ளலேயோ வையம் கொண்ட வாமனாவோ என்று என்று <br/>
நள் இராவும் நன் பகலும் நான் இருந்து ஓலம் இட்டால் <br/>
கள்ள மாயா உன்னை என் கண் காண வந்து ஈயாயே            	(2)<br/>
 	 	<br/>
3182  ஈவு இலாத தீவினைகள் எத்தனை செய்தனன்கொல்? <br/>
தாவி வையம் கொண்ட எந்தாய் தாமோதரா என்று என்று <br/>
கூவிக் கூவி நெஞ்சு உருகி கண்பனி சோர நின்றால் <br/>
பாவி நீ என்று ஒன்று சொல்லாய் பாவியேன் காண வந்தே            	(3)<br/>
 	 	<br/>
3183  காண வந்து என் கண்முகப்பே தாமரைக்கண் பிறழ <br/>
ஆணி செம்பொன் மேனி எந்தாய் நின்று அருளாய் என்று என்று <br/>
நாணம் இல்லாச் சிறு தகையேன் நான் இங்கு அலற்றுவது என் <br/>
பேணி வானோர் காணமாட்டாப் பீடு உடை அப்பனையே?            	(4)<br/>
 	 	<br/>
3184  அப்பனே அடல் ஆழியானே ஆழ் கடலைக் கடைந்த <br/>
துப்பனே உன் தோள்கள் நான்கும் கண்டிடக்கூடுங்கொல்? என்று <br/>
எப்பொழுதும் கண்ண நீர் கொண்டு ஆவி துவர்ந்து துவர்ந்து <br/>
இப்பொழுதே வந்திடாய் என்று ஏழையேன் நோக்குவனே            	(5)<br/>
 	 	<br/>
3185  நோக்கி நோக்கி உன்னைக் காண்பான் யான் எனது ஆவியுள்ளே <br/>
நாக்கு நீள்வன் ஞானம் இல்லை நாள்தோறும் என்னுடைய <br/>
ஆக்கையுள்ளும் ஆவியுள்ளும் அல்ல புறத்தினுள்ளும் <br/>
நீக்கம் இன்றி எங்கும் நின்றாய் நின்னை அறிந்து அறிந்தே            	(6)<br/>
 	 	<br/>
3186  அறிந்து அறிந்து தேறித் தேறி யான் எனது ஆவியுள்ளே <br/>
நிறைந்த ஞான மூர்த்தியாயை நின்மலமாக வைத்து <br/>
பிறந்தும் செத்தும் நின்று இடறும் பேதைமை தீர்ந்தொழிந்தேன் <br/>
நறுந் துழாயின் கண்ணி அம்மா நான் உன்னைக் கண்டுகொண்டே            	(7)<br/>
 	 	<br/>
3187  கண்டுகொண்டு என் கைகள் ஆர நின் திருப்பாதங்கள்மேல் <br/>
எண் திசையும் உள்ள பூக் கொண்டு ஏத்தி உகந்து உகந்து <br/>
தொண்டரோங்கள் பாடி ஆட சூழ் கடல் ஞாலத்துள்ளே <br/>
வண் துழாயின் கண்ணி வேந்தே வந்திடகில்லாயே            	(8)<br/>
 	 	<br/>
3188  இடகிலேன் ஒன்று அட்ட கில்லேன் ஐம்புலன் வெல்ல கில்லேன் <br/>
கடவன் ஆகி காலந்தோறும் பூப் பறித்து ஏத்த கில்லேன் <br/>
மட வல் நெஞ்சம் காதல் கூர வல்வினையேன் அயர்ப்பாய்த் <br/>
தடவுகின்றேன் எங்குக் காண்பன் சக்கரத்து அண்ணலையே?            	(9)<br/>
 	 	<br/>
3189  சக்கரத்து அண்ணலே என்று தாழ்ந்து கண்ணீர் ததும்ப <br/>
பக்கம் நோக்கி நின்று அலந்தேன் பாவியேன் காண்கின்றிலேன் <br/>
மிக்க ஞான மூர்த்தி ஆய வேத விளக்கினை என் <br/>
தக்க ஞானக் கண்களாலே கண்டு தழுவுவனே            	(10)<br/>
 	 	<br/>
3190  தழுவிநின்ற காதல் தன்னால் தாமரைக் கண்ணன் தன்னை <br/>
குழுவு மாடத் தென் குருகூர் மாறன் சடகோபன் சொல் <br/>
வழுவு இலாத ஒண் தமிழ்கள் ஆயிரத்துள் இப் பத்தும் <br/>
தழுவப் பாடி ஆட வல்லார் வைகுந்தம் ஏறுவரே            	(11)<br/>
-------------<br/>
<br/>
<strong>  எம்பெருமான் விரும்பாதவைகளால் தமக்குப் பயன் இல்லை என்று <br/>
   தலைவி கூற்றாகப் பேசுதல்<br/>
</strong>  <br/>
3191  ஏறு ஆளும் இறையோனும் திசைமுகனும் திருமகளும் <br/>
கூறு ஆளும் தனி உடம்பன் குலம் குலமா அசுரர்களை <br/>
நீறு ஆகும்படியாக நிருமித்து படை தொட்ட <br/>
மாறாளன் கவராத மணி மாமை குறைவு இலமே            	(1)<br/>
 	 	<br/>
3192  மணி மாமை குறைவு இல்லா மலர்மாதர் உறை மார்பன் <br/>
அணி மானத் தட வரைத்தோள் அடல் ஆழித் தடக்கையன் <br/>
பணி மானம் பிழையாமே அடியேனைப் பணிகொண்ட <br/>
மணிமாயன் கவராத மட நெஞ்சால் குறைவு இலமே            	(2)<br/>
 	 	<br/>
3193  மட நெஞ்சால் குறைவு இல்லா மகள்தாய்செய்து ஒரு பேய்ச்சி <br/>
விட நஞ்ச முலை சுவைத்த மிகு ஞானச் சிறு குழவி <br/>
பட நாகத்து அணைக் கிடந்த பரு வரைத் தோள் பரம்புருடன் <br/>
நெடுமாயன் கவராத நிறையினால் குறைவு இலமே            	(3)<br/>
 	 	<br/>
3194  நிறையினால் குறைவு இல்லா நெடும் பணைத் தோள் மடப் பின்னை <br/>
பொறையினால் முலை அணைவான் பொரு விடை ஏழ் அடர்த்து உகந்த <br/>
கறையினார் துவர் உடுக்கை கடை ஆவின் கழி கோல் கைச் <br/>
சறையினார் கவராத தளிர் நிறத்தால் குறைவு இலமே            	(4)<br/>
 	 	<br/>
3195  தளிர் நிறத்தால் குறைவு இல்லாத் தனிச் சிறையில் விளப்பு உற்ற <br/>
கிளிமொழியாள் காரணமாக் கிளர் அரக்கன் நகர் எரித்த <br/>
களி மலர்த் துழாய் அலங்கல் கமழ் முடியன் கடல் ஞாலத்து <br/>
அளிமிக்கான் கவராத அறிவினால் குறைவு இலமே            	(5)<br/>
 	 	<br/>
3196  அறிவினால் குறைவு இல்லா அகல் ஞாலத்தவர் அறிய <br/>
நெறி எல்லாம் எடுத்து உரைத்த நிறை ஞானத்து ஒருமூர்த்தி <br/>
குறிய மாண் உரு ஆகி கொடுங் கோளால் நிலம் கொண்ட <br/>
கிறி அம்மான் கவராத கிளர் ஒளியால் குறைவு இலமே            	(6)<br/>
 	 	<br/>
3197  கிளர் ஒளியால் குறைவு இல்லா அரி உருவாய்க் கிளர்ந்து எழுந்து <br/>
கிளர் ஒளிய இரணியனது அகல் மார்பம் கிழித்து உகந்த <br/>
வளர் ஒளிய கனல் ஆழி வலம்புரியன் மணி நீல <br/>
வளர் ஒளியான் கவராத வரி வளையால் குறைவு இலமே            	(7)<br/>
 	 	<br/>
3198  வரி வளையால் குறைவு இல்லாப் பெரு முழக்கால் அடங்காரை <br/>
எரி அழலம் புக ஊதி இரு நிலம் முன் துயர் தவிர்த்த <br/>
தெரிவு அரிய சிவன் பிரமன் அமரர் கோன் பணிந்து ஏத்தும் <br/>
விரி புகழான் கவராத மேகலையால் குறைவு இலமே            	(8)<br/>
 	 	<br/>
3199  மேகலையால் குறைவு இல்லா மெலிவு உற்ற அகல் அல்குல் <br/>
போகமகள் புகழ்த் தந்தை விறல் வாணன் புயம் துணித்து <br/>
நாகமிசைத் துயில்வான்போல் உலகு எல்லாம் நன்கு ஒடுங்க <br/>
யோகு அணைவான் கவராத உடம்பினால் குறைவு இலமே            	(9)<br/>
 	 	<br/>
3200  உடம்பினால் குறைவு இல்லா உயிர் பிரிந்த மலைத்துண்டம் <br/>
கிடந்தனபோல் துணி பலவா அசுரர் குழாம் துணித்து உகந்த <br/>
தடம் புனல சடைமுடியன் தனி ஒருகூறு அமர்ந்து உறையும் <br/>
உடம்பு உடையான் கவராத உயிரினால் குறைவு இலமே            	(10)<br/>
 	 	<br/>
3201  உயிரினால் குறைவு இல்லா உலகு ஏழ் தன்னுள் ஒடுக்கி <br/>
தயிர் வெண்ணெய் உண்டானைத் தடம் குருகூர்ச் சடகோபன் <br/>
செயிர் இல் சொல் இசைமாலை ஆயிரத்துள் இப் பத்தால் <br/>
வயிரம் சேர் பிறப்பு அறுத்து வைகுந்தம் நண்ணுவரே            	(11)<br/>
 -------------<br/>
<br/>
<strong>  உலக இயற்கையில் வெறுப்புற்ற ஆழ்வார் திருவடி சேர்க்குமாறு <br/>
  எம்பெருமானைப் பிரார்த்தித்தல்<br/>
</strong>  <br/>
3202  நண்ணாதார் முறுவலிப்ப நல் உற்றார் கரைந்து ஏங்க <br/>
எண் ஆராத் துயர் விளைக்கும் இவை என்ன உலகு இயற்கை <br/>
கண்ணாளா கடல் கடைந்தாய் உன கழற்கே வரும் பரிசு <br/>
தண்ணாவாது அடியேனைப் பணி கண்டாய் சாமாறே            	(1)<br/>
 	 	<br/>
3203  சாம் ஆறும் கெடும் ஆறும் தமர் உற்றார் தலைத்தலைப்பெய்து <br/>
ஏமாறிக் கிடந்து அலற்றும் இவை என்ன உலகு இயற்கை <br/>
ஆம் ஆறு ஒன்று அறியேன் நான் அரவு அணையாய் அம்மானே <br/>
கூமாறே விரைகண்டாய் அடியேனை குறிக்கொண்டே            	(2)<br/>
 	 	<br/>
3204  கொண்டாட்டும் குலம் புனைவும் தமர் உற்றார் விழு நிதியும் <br/>
வண்டு ஆர் பூங் குழலாளும் மனை ஒழிய உயிர் மாய்தல் <br/>
கண்டு ஆற்றேன் உலகு இயற்கை! கடல்வண்ணா அடியேனைப் <br/>
பண்டேபோல் கருதாது உன் அடிக்கே கூய்ப் பணிக்கொள்ளே            	(3)<br/>
 	 	<br/>
3205  கொள் என்று கிளர்ந்து எழுந்த பெரும் செல்வம் நெருப்பு ஆக <br/>
கொள் என்று தமம் மூடும் இவை என்ன உலகு இயற்கை <br/>
வள்ளலே மணிவண்ணா உன கழற்கே வரும்பரிசு <br/>
வள்ளல் செய்து அடியேனை உனது அருளால் வாங்காயே            	(4)<br/>
 	 	<br/>
3206  வாங்கு நீர் மலர் உலகில் நிற்பனவும் திரிவனவும் <br/>
ஆங்கு உயிர்கள் பிறப்பு இறப்புப் பிணி மூப்பால் தகர்ப்புண்ணும் <br/>
ஈங்கு இதன்மேல் வெம் நரகம் இவை என்ன உலகு இயற்கை <br/>
வாங்கு எனை நீ மணிவண்ணா அடியேனை மறுக்கேலே            	(5)<br/>
 	 	<br/>
3207  மறுக்கி வல் வலைப்படுத்தி குமைத்திட்டு கொன்று உண்பர் <br/>
அறப்பொருளை அறிந்து ஓரார் இவை என்ன உலகு இயற்கை <br/>
வெறித் துளவ முடியானே வினையேனை உனக்கு அடிமை <br/>
அறக்கொண்டாய் இனி என் ஆர் அமுதே கூயருளாயே            	(6)<br/>
 	 	<br/>
3208  ஆயே இவ் உலகத்து நிற்பனவும் திரிவனவும் <br/>
நீயே மற்று ஒரு பொருளும் இன்றி நீ நின்றமையால் <br/>
நோயே மூப்பு இறப்பு பிறப்பு பிணியே என்று இவை ஒழிய <br/>
கூயேகொள் அடியேனை கொடு உலகம் காட்டேலே            	(7)<br/>
 	 	<br/>
3209  காட்டி நீ கரந்து உமிழும் நிலம் நீர் தீ விசும்பு கால் <br/>
ஈட்டி நீ வைத்து அமைத்த இமையோர் வாழ் தனி முட்டைக் <br/>
கோட்டையினில் கழித்து என்னை உன் கொழும் சோதி உயரத்துக் <br/>
கூட்டு அரிய திருவடிக்கள் எஞ்ஞான்று கூட்டுதியே?            	(8)<br/>
 	 	<br/>
3210  கூட்டுதி நின் குரை கழல்கள் இமையோரும் தொழாவகைசெய்து <br/>
ஆட்டுதி நீ அரவு அணையாய் அடியேனும் அஃது அறிவன் <br/>
வேட்கை எல்லாம் விடுத்து என்னை உன் திருவடியே சுமந்து உழலக் <br/>
கூட்டு அரிய திருவடிக்கள் கூட்டினை நான் கண்டேனே            	(9)<br/>
 	 	<br/>
3211  கண்டு கேட்டு உற்று மோந்து உண்டு உழலும் ஐங்கருவி <br/>
கண்ட இன்பம் தெரிவு அரிய அளவு இல்லாச் சிற்றின்பம் <br/>
ஒண் தொடியாள் திருமகளும் நீயுமே நிலாநிற்ப <br/>
கண்ட சதிர் கண்டொழிந்தேன் அடைந்தேன் உன் திருவடியே            	(10)<br/>
 	 	<br/>
3212  திருவடியை நாரணனை கேசவனை பரஞ்சுடரை <br/>
திருவடி சேர்வது கருதி செழுங் குருகூர்ச் சடகோபன் <br/>
திருவடிமேல் உரைத்த தமிழ் ஆயிரத்துள் இப் பத்தும் <br/>
திருவடியே அடைவிக்கும் திருவடி சேர்ந்து ஒன்றுமினே            	(11)<br/>
----------<br/>
<br/>
<strong>  எம்பெருமான் எல்லாத் தேவதைகளுக்கும் மேற்பட்டவன்  (திருக்குருகூர்)<br/>
</strong>  <br/>
3213  ஒன்றும் தேவும் உலகும் உயிரும் <br/>
      மற்றும் யாதும் இல்லா <br/>
அன்று நான்முகன் தன்னொடு தேவர் <br/>
      உலகோடு உயிர் படைத்தான் <br/>
குன்றம் போல் மணி மாடம் நீடு <br/>
      திருக்குருகூர் அதனுள் <br/>
நின்ற ஆதிப்பிரான் நிற்க மற்றைத் தெய்வம் நாடுதிரே?            	(1)<br/>
 	 	<br/>
3214  நாடி நீர் வணங்கும் தெய்வமும் உம்மையும் <br/>
      முன் படைத்தான் <br/>
வீடு இல் சீர்ப் புகழ் ஆதிப்பிரான் அவன் <br/>
      மேவி உறை கோயில் <br/>
மாட மாளிகை சூழ்ந்து அழகு ஆய <br/>
      திருக்குருகூர் அதனைப் <br/>
பாடி ஆடி பரவிச் செல்மின்கள் <br/>
      பல் உலகீர் பரந்தே            	(2)<br/>
 	 	<br/>
3215  பரந்த தெய்வமும் பல் உலகும் படைத்து அன்று <br/>
      உடனே விழுங்கி <br/>
கரந்து உமிழ்ந்து கடந்து இடந்தது <br/>
      கண்டும் தெளியகில்லீர் <br/>
சிரங்களால் அமரர் வணங்கும் <br/>
      திருக்குருகூர் அதனுள் <br/>
பரன் திறம் அன்றி பல் உலகீர் தெய்வம் <br/>
      மற்று இல்லை பேசுமினே            	(3)<br/>
 	 	<br/>
3216  பேச நின்ற சிவனுக்கும் பிரமன் <br/>
      தனக்கும் பிறர்க்கும் <br/>
நாயகன் அவனே கபால நல் மோக்கத்துக் <br/>
      கண்டுகொண்மின் <br/>
தேச மா மதிள் சூழ்ந்து அழகு ஆய <br/>
      திருக்குருகூர் அதனுள் <br/>
ஈசன்பால் ஓர் அவம் பறைதல் என் ஆவது <br/>
      இலிங்கியர்க்கே?            	(4)<br/>
 	 	<br/>
3217  இலிங்கத்து இட்ட புராணத்தீரும் <br/>
      சமணரும் சாக்கியரும் <br/>
வலிந்து வாது செய்வீர்களும் மற்றும் நும் <br/>
      தெய்வமும் ஆகி நின்றான் <br/>
மலிந்து செந்நெல் கவரி வீசும் <br/>
      திருக்குருகூர் அதனுள் <br/>
பொலிந்து நின்ற பிரான் கண்டீர் ஒன்றும் <br/>
      பொய் இல்லை போற்றுமினே            	(5)<br/>
 	 	<br/>
3218  போற்றி மற்று ஓர் தெய்வம் பேணப் <br/>
      புறத்திட்டு உம்மை இன்னே <br/>
தேற்றி வைத்தது எல்லீரும் வீடு பெற்றால் <br/>
      உலகு இல்லை என்றே <br/>
சேற்றில் செந்நெல் கமலம் ஓங்கு <br/>
      திருக்குருகூர் அதனுள் <br/>
ஆற்ற வல்லவன் மாயம் கண்டீர் அது <br/>
      அறிந்து அறிந்து ஓடுமினே            	(6)<br/>
 	 	<br/>
3219  ஓடி ஓடி பல பிறப்பும் பிறந்து <br/>
      மற்று ஓர் தெய்வம் <br/>
பாடி ஆடிப் பணிந்து பல்படிகால் <br/>
      வழி ஏறிக் கண்டீர் <br/>
கூடி வானவர் ஏத்த நின்ற <br/>
      திருக்குருகூர் அதனுள் <br/>
ஆடு புள் கொடி ஆதி மூர்த்திக்கு <br/>
      அடிமைபுகுவதுவே            	(7)<br/>
 	 	<br/>
3220  புக்கு அடிமையினால் தன்னைக் கண்ட <br/>
      மார்க்கண்டேயன் அவனை <br/>
நக்க பிரானும் அன்று உய்யக்கொண்டது <br/>
      நாராயணன் அருளே <br/>
கொக்கு அலர் தடம் தாழை வேலித் <br/>
      திருக்குருகூர் அதனுள் <br/>
மிக்க ஆதிப்பிரான் நிற்க மற்றைத் <br/>
      தெய்வம் விளம்புதிரே            	(8)<br/>
 	 	<br/>
3221  விளம்பும் ஆறு சமயமும் அவைஆகியும் <br/>
      மற்றும் தன்பால் <br/>
அளந்து காண்டற்கு அரியன் ஆகிய <br/>
      ஆதிப்பிரான் அமரும் <br/>
      வளம் கொள் தண் பணை சூழ்ந்து அழகு ஆய <br/>
      திருக்குருகூர் அதனை <br/>
உளம் கொள் ஞானத்து வைம்மின் உம்மை <br/>
      உய்யக்கொண்டு போகுறிலே            	(9)<br/>
 	 	<br/>
3222  உறுவது ஆவது எத் தேவும் எவ் உலகங்களும் <br/>
      மற்றும் தன்பால் <br/>
மறு இல் மூர்த்தியோடு ஒத்து இத்தனையும் <br/>
      நின்றவண்ணம் நிற்கவே <br/>
செறுவில் செந்நெல் கரும்பொடு ஓங்கு <br/>
      திருக்குருகூர் அதனுள் <br/>
குறிய மாண் உரு ஆகிய நீள் குடக் <br/>
      கூத்தனுக்கு ஆள் செய்வதே            	(10)<br/>
 	 	<br/>
3223  ஆள் செய்து ஆழிப் பிரானைச் சேர்ந்தவன் <br/>
      வண் குருகூர்நகரான் <br/>
நாள் கமழ் மகிழ் மாலை மார்பினன் <br/>
      மாறன் சடகோபன் <br/>
வேட்கையால் சொன்ன பாடல் ஆயிரத்துள் <br/>
      இப் பத்தும் வல்லார் <br/>
மீட்சி இன்றி வைகுந்த மாநகர் <br/>
      மற்றது கையதுவே            	(11)<br/>
----------------<br/>
<br/>
<strong>  உண்மையான பக்தி இல்லாத நிலையிலும் சிறந்த பேற்றை அருளும் <br/>
  எம்பெருமானது   கருணைத்திறம்<br/>
</strong>  <br/>
3224  கை ஆர் சக்கரத்து என் கருமாணிக்கமே என்று என்று <br/>
பொய்யே கைம்மை சொல்லி புறமே புறமே ஆடி <br/>
மெய்யே பெற்றொழிந்தேன் விதி வாய்க்கின்று காப்பார் ஆர்? <br/>
ஐயோ கண்ண பிரான் அறையோ இனிப் போனாலே            	(1)<br/>
 	 	<br/>
3225  போனாய் மா மருதின் நடுவே என் பொல்லா மணியே <br/>
தேனே இன் அமுதே என்று என்றே சில கூத்துச் சொல்ல <br/>
தானேல் எம் பெருமான் அவன் என் ஆகி ஒழிந்தான் <br/>
வானே மா நிலமே மற்றும் முற்றும் என் உள்ளனவே            	(2)<br/>
 	 	<br/>
3226  உள்ளன மற்று உளவா புறமே சில மாயம் சொல்லி <br/>
வள்ளல் மணிவண்ணனே என்று என்றே உன்னையும் வஞ்சிக்கும் <br/>
கள்ள மனம் தவிர்ந்தே உன்னைக் கண்டுகொண்டு உய்ந்தொழிந்தேன் <br/>
வெள்ளத்து அணைக்கிடந்தாய் இனி உன்னை விட்டு என் கொள்வனே?            	(3)<br/>
 	 	<br/>
3227  என் கொள்வன் உன்னை விட்டு? என்னும் வாசகங்கள் சொல்லியும் <br/>
வன் கள்வனேன் மனத்தை வலித்து கண்ண நீர் கரந்து <br/>
நின்கண் நெருங்கவைத்தே எனது ஆவியை நீக்ககில்லேன் <br/>
என்கண் மலினம் அறுத்து என்னைக் கூவி அருளாய் கண்ணனே            	(4)<br/>
 	 	<br/>
3228  கண்ண பிரானை விண்ணோர் கருமாணிக்கத்தை அமுதை <br/>
நண்ணியும் நண்ணகில்லேன் நடுவே ஓர் உடம்பில் இட்டு <br/>
திண்ணம் அழுந்தக் கட்டிப் பல செய்வினை வன் கயிற்றால் <br/>
புண்ணை மறைய வரிந்து என்னைப் போர வைத்தாய் புறமே            	(5)<br/>
 	 	<br/>
3229  புறம் அறக் கட்டிக்கொண்டு இரு வல்வினையார் குமைக்கும் <br/>
முறை முறை யாக்கை புகல் ஒழியக் கண்டு கொண்டொழிந்தேன் <br/>
நிறம் உடை நால் தடம் தோள் செய்ய வாய் செய்ய தாமரைக்கண் <br/>
அறம் முயல் ஆழி அங்கைக் கருமேனி அம்மான் தன்னையே            	(6)<br/>
 	 	<br/>
3230  அம்மான் ஆழிப்பிரான் அவன் எவ் இடத்தான்? யான் ஆர்? <br/>
எம் மா பாவியர்க்கும் விதி வாய்க்கின்று வாய்க்கும் கண்டீர் <br/>
கைம்மா துன்பு ஒழித்தாய் என்று கைதலைபூசல் இட்டே <br/>
மெய்ம் மால் ஆயொழிந்தேன் எம்பிரானும் என் மேலானே            	(7)<br/>
 	 	<br/>
3231  மேலாத் தேவர்களும் நிலத் தேவரும் மேவித் தொழும் <br/>
மாலார் வந்து இனநாள் அடியேன் மனத்தே மன்னினார் <br/>
சேல் ஏய் கண்ணியரும் பெரும் செல்வமும் நன்மக்களும் <br/>
மேலாத் தாய் தந்தையும் அவரே இனி ஆவாரே   	(8)<br/>
 	 	<br/>
3232  ஆவார் ஆர் துணை? என்று அலை நீர்க் கடலுள் அழுந்தும் <br/>
நாவாய் போல் பிறவிக்கடலுள் நின்று நான் துளங்க <br/>
தேவு ஆர் கோலத்தொடும் திருச் சக்கரம் சங்கினொடும் <br/>
ஆஆ என்று அருள்செய்து அடியேனொடும் ஆனானே            	(9)<br/>
 	 	<br/>
3233  ஆனான் ஆளுடையான் என்று அஃதே கொண்டு உகந்து வந்து <br/>
தானே இன் அருள் செய்து என்னை முற்றவும் தான் ஆனான் <br/>
மீன் ஆய் ஆமையும் ஆய் நரசிங்கமும் ஆய் குறள் ஆய் <br/>
கான் ஆர் ஏனமும் ஆய் கற்கி ஆம் இன்னம் கார் வண்ணனே   	(10)<br/>
 	 	<br/>
3234  கார் வண்ணன் கண்ண பிரான் கமலத்தடங்கண்ணன் தன்னை <br/>
ஏர் வள ஒண் கழனிக் குருகூர்ச் சடகோபன் சொன்ன <br/>
சீர் வண்ணம் ஒண் தமிழ்கள் இவை ஆயிரத்துள் இப் பத்தும் <br/>
ஆர்வண்ணத்தால் உரைப்பார் அடிக்கீழ்ப் புகுவார் பொலிந்தே	(11)<br/>
-------------<br/>
<br/>
<strong>  அடியார் திருக்கூட்டத்தைக் கண்டு வாழ்த்தல்<br/>
</strong>  <br/>
3235  பொலிக பொலிக பொலிக <br/>
      போயிற்று வல் உயிர்ச் சாபம் <br/>
நலியும் நரகமும் நைந்த <br/>
      நமனுக்கு இங்கு யாது ஒன்றும் இல்லை <br/>
கலியும் கெடும் கண்டுகொண்மின் <br/>
      கடல்வண்ணன் பூதங்கள் மண்மேல் <br/>
மலியப் புகுந்து இசை பாடி <br/>
      ஆடி உழிதரக் கண்டோம்     	(1)<br/>
 	 	<br/>
3236  கண்டோம் கண்டோம் கண்டோம் <br/>
      கண்ணுக்கு இனியன கண்டோம் <br/>
தொண்டீர் எல்லீரும் வாரீர் <br/>
      தொழுது தொழுது நின்று ஆர்த்தும் <br/>
வண்டு ஆர் தண் அம் துழாயான் <br/>
      மாதவன் பூதங்கள் மண்மேல் <br/>
பண் தான் பாடி நின்று ஆடி <br/>
      பரந்து திரிகின்றனவே            	(2)<br/>
 	 	<br/>
3237  திரியும் கலியுகம் நீங்கி <br/>
      தேவர்கள் தாமும் புகுந்து <br/>
பெரிய கிதயுகம் பற்றி <br/>
      பேரின்ப வெள்ளம் பெருக <br/>
கரிய முகில்வண்ணன் எம்மான் <br/>
      கடல்வண்ணன் பூதங்கள் மண்மேல் <br/>
இரியப் புகுந்து இசை பாடி <br/>
      எங்கும் இடம் கொண்டனவே            	(3)<br/>
 	 	<br/>
3238  இடம் கொள் சமயத்தை எல்லாம் <br/>
      எடுத்துக் களைவன போலே <br/>
தடம் கடல் பள்ளிப் பெருமான் <br/>
      தன்னுடைப் பூதங்களே ஆய் <br/>
கிடந்தும் இருந்தும் எழுந்தும் <br/>
      கீதம் பலபல பாடி <br/>
நடந்தும் பறந்தும் குனித்தும் <br/>
      நாடகம் செய்கின்றனவே            	(4)<br/>
 	 	<br/>
3239  செய்கின்றது என் கண்ணுக்கு ஒன்றே <br/>
      ஒக்கின்றது இவ் உலகத்து <br/>
வைகுந்தன் பூதங்களே ஆய் <br/>
      மாயத்தினால் எங்கும் மன்னி <br/>
ஐயம் ஒன்று இல்லை அரக்கர் <br/>
      அசுரர் பிறந்தீர் உள்ளீரேல் <br/>
உய்யும் வகை இல்லை தொண்டீர் <br/>
      ஊழி பெயர்த்திடும் கொன்றே            	(5)<br/>
 	 	<br/>
3240  கொன்று உயிர் உண்ணும் விசாதி <br/>
      பகை பசி தீயன எல்லாம் <br/>
நின்று இவ் உலகில் கடிவான் <br/>
      நேமிப் பிரான் தமர் போந்தார் <br/>
 நன்று இசை பாடியும் துள்ளி <br/>
      ஆடியும் ஞாலம் பரந்தார் <br/>
 சென்று தொழுது உய்ம்மின் தொண்டீர்! <br/>
      சிந்தையைச் செந்நிறுத்தியே	(6)<br/>
 	 	<br/>
3241  நிறுத்தி நும் உள்ளத்துக் கொள்ளும் <br/>
      தெய்வங்கள் உம்மை உய்யக்கொள் <br/>
மறுத்தும் அவனோடே கண்டீர் <br/>
      மார்க்கண்டேயனும் கரியே <br/>
கறுத்த மனம் ஒன்றும் வேண்டா <br/>
      கண்ணன் அல்லால் தெய்வம் இல்லை <br/>
இறுப்பது எல்லாம் அவன் மூர்த்தி <br/>
      யாயவர்க்கே இறுமினே            	(7)<br/>
 	 	<br/>
3242  இறுக்கும் இறை இறுத்து உண்ண <br/>
      எவ் உலகுக்கும் தன் மூர்த்தி <br/>
நிறுத்தினான் தெய்வங்கள் ஆக <br/>
      அத் தெய்வ நாயகன் தானே <br/>
மறுத் திரு மார்வன் அவன் தன் <br/>
      பூதங்கள் கீதங்கள் பாடி <br/>
வெறுப்பு இன்றி ஞாலத்து மிக்கார் <br/>
      மேவித் தொழுது உய்ம்மின் நீரே            	(8)<br/>
 	 	<br/>
3243  மேவித் தொழுது உய்ம்மின் நீர்கள் <br/>
      வேதப் புனித இருக்கை <br/>
நாவில் கொண்டு அச்சுதன் தன்னை <br/>
      ஞானவிதி பிழையாமே <br/>
பூவில் புகையும் விளக்கும் <br/>
      சாந்தமும் நீரும் மலிந்து <br/>
மேவித் தொழும் அடியாரும் <br/>
      பகவரும் மிக்கது உலகே            	(9)<br/>
 	 	<br/>
3244  மிக்க உலகுகள் தோறும் <br/>
      மேவி கண்ணன் திருமூர்த்தி <br/>
நக்க பிரானோடு அயனும் <br/>
      இந்திரனும் முதலாகத் <br/>
தொக்க அமரர் குழாங்கள் <br/>
      எங்கும் பரந்தன தொண்டீர் <br/>
ஒக்கத் தொழ கிற்றிராகில் <br/>
      கலியுகம் ஒன்றும் இல்லையே            	(10)<br/>
 	 	<br/>
3245  கலியுகம் ஒன்றும் இன்றிக்கே தன் <br/>
      அடியார்க்கு அருள்செய்யும் <br/>
மலியும் சுடர் ஒளி மூர்த்தி <br/>
      மாயப் பிரான் கண்ணன் தன்னை <br/>
கலி வயல் தென் நன் குருகூர்க் <br/>
      காரிமாறன் சடகோபன் <br/>
ஒலி புகழ் ஆயிரத்து இப் பத்து <br/>
      உள்ளத்தை மாசு அறுக்குமே            	(11)<br/>
----------<br/>
<br/>
<strong>  பிரிவாற்றாமை மேலீட்டால் தலைமகள் காதல் கைமிக்கு மடலூரத் துணிதல்<br/>
</strong>  <br/>
3246  மாசு அறு சோதி என் செய்ய வாய் மணிக்குன்றத்தை <br/>
ஆசு அறு சீலனை ஆதி மூர்த்தியை நாடியே <br/>
பாசறவு எய்தி அறிவு இழந்து எனை நாளையம்? <br/>
ஏசு அறும் ஊரவர் கவ்வை தோழீ என் செய்யுமே?            	(1)<br/>
 	 	<br/>
3247  என் செய்யும் ஊரவர் கவ்வை தோழீ இனி நம்மை? <br/>
என் செய்ய தாமரைக் கண்ணன் என்னை நிறை கொண்டான் <br/>
முன் செய்ய மாமை இழந்து மேனி மெலிவு எய்தி <br/>
என் செய்ய வாயும் கருங் கண்ணும் பயப்பு ஊர்ந்தவே            	(2)<br/>
 	 	<br/>
3248  ஊர்ந்த சகடம் உதைத்த பாதத்தன் பேய்முலை <br/>
சார்ந்து சுவைத்த செவ்வாயன் என்னை நிறை கொண்டான் <br/>
பேர்ந்தும் பெயர்ந்தும் அவனோடு அன்றி ஓர் சொல் இலேன் <br/>
தீர்ந்த என் தோழீ என் செய்யும் ஊரவர் கவ்வையே?            	(3)<br/>
 	 	<br/>
3249  ஊரவர் கவ்வை எரு இட்டு அன்னை சொல் நீர் படுத்து <br/>
ஈர நெல் வித்தி முளைத்த நெஞ்சப் பெருஞ் செய்யுள் <br/>
பேர் அமர் காதல் கடல் புரைய விளைவித்த <br/>
கார் அமர் மேனி நம் கண்ணன் தோழீ கடியனே            	(4)<br/>
 	 	<br/>
3250  கடியன் கொடியன் நெடிய மால் உலகம் கொண்ட <br/>
அடியன் அறிவு அரு மேனி மாயத்தன் ஆகிலும் <br/>
கொடிய என் நெஞ்சம் அவன் என்றே கிடக்கும் எல்லே <br/>
துடி கொள் இடை மடத் தோழீ அன்னை என் செய்யுமே?            	(5)<br/>
 	 	<br/>
3251  அன்னை என் செய்யில் என்? ஊர் என் சொல்லில் என்? தோழிமீர் <br/>
என்னை இனி உமக்கு ஆசை இல்லை அகப்பட்டேன் <br/>
முன்னை அமரர் முதல்வன் வண் துவராபதி <br/>
மன்னன் மணிவண்ணன் வாசுதேவன் வலையுளே            	(6)<br/>
 	 	<br/>
3252  வலையுள் அகப்படுத்து என்னை நல் நெஞ்சம் கூவிக்கொண்டு <br/>
அலை கடல் பள்ளி அம்மானை ஆழிப்பிரான் தன்னை <br/>
கலை கொள் அகல் அல்குல் தோழீ நம் கண்களால் கண்டு <br/>
தலையில் வணங்கவும் ஆம் கொலோ தையலார் முன்பே?            	(7)<br/>
 	 	<br/>
3253  பேய் முலை உண்டு சகடம் பாய்ந்து மருது இடை <br/>
போய் முதல் சாய்த்து புள் வாய் பிளந்து களிறு அட்ட <br/>
தூ முறுவல் தொண்டைவாய்ப் பிரானை எந் நாள்கொலோ <br/>
யாம் உறுகின்றது தோழீ அன்னையர் நாணவே?            	(8)<br/>
 	 	<br/>
3254  நாணும் நிறையும் கவர்ந்து என்னை நல் நெஞ்சம் கூவிக்கொண்டு <br/>
சேண் உயர் வானத்து இருக்கும் தேவ பிரான் தன்னை <br/>
ஆணை என் தோழீ உலகுதோறு அலர் தூற்றி ஆம் <br/>
கோணைகள் செய்து குதிரியாய் மடல் ஊர்துமே            	(9)<br/>
 	 	<br/>
3255  யாம் மடல் ஊர்ந்தும் எம் ஆழி அங்கைப் பிரான் உடை<br/>
தூ மடல் தண் அம் துழாய் மலர் கொண்டு சூடுவோம் <br/>
ஆம் மடம் இன்றி தெருவுதோறு அயல் தையலார்<br/>
நா மடங்காப் பழி தூற்றி நாடும் இரைக்கவே            	(10)<br/>
 	 	<br/>
3256  இரைக்கும் கருங் கடல் வண்ணன் கண்ண பிரான் தன்னை <br/>
விரைக் கொள் பொழில் குருகூர்ச் சடகோபன் சொன்ன <br/>
நிரைக் கொள் அந்தாதி ஓர் ஆயிரத்துள் இப் பத்தும் <br/>
உரைக்க வல்லார்க்கு வைகுந்தம் ஆகும் தம் ஊர் எல்லாம்            	(11)<br/>
----------<br/>
<br/>
<strong>  தலைவி இரவு நீட்டிப்புக்கு வருந்திக் கூறல்<br/>
</strong>  <br/>
3257  ஊர் எல்லாம் துஞ்சி உலகு எல்லாம் நள் இருள் ஆய் <br/>
நீர் எல்லாம் தேறி ஓர் நீள் இரவு ஆய் நீண்டதால் <br/>
பார் எல்லாம் உண்ட நம் பாம்பு அணையான் வாரானால் <br/>
ஆர் எல்லே வல்வினையேன் ஆவி காப்பார் இனியே?            	(1)<br/>
 	 	<br/>
3258  ஆவி காப்பார் இனி யார்? ஆழ் கடல் மண் விண் மூடி <br/>
மா விகாரம் ஆய் ஓர் வல் இரவு ஆய் நீண்டதால் <br/>
காவி சேர் வண்ணன் என் கண்ணனும் வாரானால் <br/>
பாவியேன் நெஞ்சமே நீயும் பாங்கு அல்லையே.            	(2)<br/>
 	 	<br/>
3259  நீயும் பாங்கு அல்லைகாண் நெஞ்சமே நீள் இரவும் <br/>
ஓயும் பொழுது இன்றி ஊழி ஆய் நீண்டதால் <br/>
காயும் கடும் சிலை என் காகுத்தன் வாரானால் <br/>
மாயும் வகை அறியேன் வல்வினையேன் பெண் பிறந்தே            	(3)<br/>
 	 	<br/>
3260  பெண் பிறந்தார் எய்தும் பெரும் துயர் காண்கிலேன் என்று <br/>
ஒண் சுடரோன் வாராது ஒளித்தான் இம் மண் அளந்த <br/>
கண் பெரிய செவ்வாய் எம் கார் ஏறு வாரானால் <br/>
எண் பெரிய சிந்தை நோய் தீர்ப்பார் ஆர் என்னையே?            	(4)<br/>
 	 	<br/>
3261  ஆர் என்னை ஆராய்வார்? அன்னையரும் தோழியரும் <br/>
நீர் என்னே என்னாதே நீள் இரவும் துஞ்சுவரால் <br/>
கார் அன்ன மேனி நம் கண்ணனும் வாரானால் <br/>
பேர் என்னை மாயாதால் வல்வினையேன் பின் நின்றே            	(5)<br/>
 	 	<br/>
3262  பின்நின்று காதல் நோய் நெஞ்சம் பெரிது அடுமால் <br/>
முன்நின்று இரா ஊழி கண் புதைய மூடிற்றால் <br/>
மன் நின்ற சக்கரத்து எம் மாயவனும் வாரானால் <br/>
இந் நின்ற நீள் ஆவி காப்பார் ஆர் இவ் இடத்தே?            	(6)<br/>
 	 	<br/>
3263  காப்பார் ஆர் இவ் இடத்து? கங்கு இருளின் நுண் துளி ஆய் <br/>
சேண் பாலது ஊழி ஆய் செல்கின்ற கங்குல்வாய்த் <br/>
தூப் பால வெண் சங்கு சக்கரத்தன் தோன்றானால் <br/>
தீப் பால வல்வினையேன் தெய்வங்காள் என் செய்கேனோ?            	(7)<br/>
 	 	<br/>
3264  தெய்வங்காள் என் செய்கேன்? ஓர் இரவு ஏழ் ஊழி ஆய் <br/>
மெய் வந்து நின்று எனது ஆவி மெலிவிக்கும் <br/>
கைவந்த சக்கரத்து என் கண்ணனும் வாரானால் <br/>
தைவந்த தண் தென்றல் வெம் சுடரில் தான் அடுமே            	(8)<br/>
 	 	<br/>
3265  வெம் சுடரில் தான் அடுமால் வீங்கு இருளின் நுண் துளி ஆய் <br/>
அம் சுடர வெய்யோன் அணி நெடும் தேர் தோன்றாதால் <br/>
செஞ் சுடர்த் தாமரைக்கண் செல்வனும் வாரானால் <br/>
நெஞ்சு இடர் தீர்ப்பார் இனி யார்? நின்று உருகுகின்றேனே            	(9)<br/>
 	 	<br/>
3266  நின்று உருகுகின்றேனே போல நெடு வானம் <br/>
சென்று உருகி நுண் துளி ஆய் செல்கின்ற கங்குல்வாய் <br/>
அன்று ஒருகால் வையம் அளந்த பிரான் வாரான் என்று <br/>
ஒன்று ஒருகால் சொல்லாது உலகோ உறங்குமே            	(10)<br/>
 	 	<br/>
3267  உறங்குவான் போல் யோகுசெய்த பெருமானை <br/>
சிறந்த பொழில் சூழ் குருகூர்ச் சடகோபன் சொல் <br/>
நிறம் கிளர்ந்த அந்தாதி ஆயிரத்துள் இப் பத்தால் <br/>
இறந்து போய் வைகுந்தம் சேராவாறு எங்ஙனேயோ?            	(11)<br/>
----------<br/>
<br/>

<strong>  உருவெளிப்பாடு கண்ட தலைவி தாயரை மறுத்துரைத்தல்  (திருக்குறுங்குடி)<br/>
</strong>  <br/>
3268  எங்ஙனேயோ அன்னைமீர்காள் <br/>
      என்னை முனிவது நீர்? <br/>
நங்கள் கோலத் திருக்குறுங்குடி <br/>
      நம்பியை நான் கண்டபின் <br/>
சங்கினோடும் நேமியோடும் <br/>
      தாமரைக் கண்களோடும் <br/>
செங்கனி வாய் ஒன்றினோடும் <br/>
      செல்கின்றது என் நெஞ்சமே            	(1)<br/>
 	 	<br/>
3269  என் நெஞ்சினால் நோக்கிக் காணீர் <br/>
      என்னை முனியாதே <br/>
தென் நன் சோலைத் திருக்குறுங்குடி <br/>
      நம்பியை நான் கண்டபின் <br/>
மின்னு நூலும் குண்டலமும் <br/>
      மார்பில் திருமறுவும் <br/>
மன்னு பூணும் நான்கு தோளும் <br/>
      வந்து எங்கும் நின்றிடுமே            	(2)<br/>
 	 	<br/>
3270  நின்றிடும் திசைக்கும் நையும் என்று <br/>
      அன்னையரும் முனிதிர் <br/>
குன்ற மாடத் திருக்குறுங்குடி <br/>
      நம்பியை நான் கண்டபின் <br/>
வென்றி வில்லும் தண்டும் வாளும் <br/>
      சக்கரமும் சங்கமும் <br/>
நின்று தோன்றிக் கண்ணுள் நீங்கா <br/>
      நெஞ்சுள்ளும் நீங்காவே            	(3)<br/>
 	 	<br/>
3271  நீங்க நில்லா கண்ண நீர்கள் என்று <br/>
      அன்னையரும் முனிதிர் <br/>
தேன் கொள் சோலைத் திருக்குறுங்குடி <br/>
      நம்பியை நான் கண்டபின் <br/>
பூந் தண் மாலைத் தண் துழாயும் <br/>
      பொன் முடியும் வடிவும் <br/>
பாங்கு தோன்றும் பட்டும் நாணும் <br/>
      பாவியேன் பக்கத்தவே            	(4)<br/>
 	 	<br/>
3272  பக்கம் நோக்கி நிற்கும் நையும் என்று <br/>
      அன்னையரும் முனிதிர் <br/>
தக்க கீர்த்தித் திருக்குறுங்குடி <br/>
      நம்பியை நான் கண்டபின் <br/>
தொக்க சோதித் தொண்டை வாயும் <br/>
      நீண்ட புருவங்களும் <br/>
தக்க தாமரைக் கண்ணும் பாவியேன் <br/>
      ஆவியின் மேலனவே            	(5)<br/>
 	 	<br/>
3273  மேலும் வன் பழி நம் குடிக்கு இவள் என்று <br/>
      அன்னை காணக்கொடாள் <br/>
சோலை சூழ் தண் திருக்குறுங்குடி <br/>
      நம்பியை நான் கண்டபின் <br/>
கோல நீள் கொடி மூக்கும் தாமரைக் <br/>
      கண்ணும் கனி வாயும் <br/>
நீல மேனியும் நான்கு தோளும் <br/>
      என் நெஞ்சம் நிறைந்தனவே            	(6)<br/>
 	 	<br/>
3274  நிறைந்த வன் பழி நம் குடிக்கு இவள் என்று <br/>
      அன்னை காணக்கொடாள் <br/>
சிறந்த கீர்த்தித் திருக்குறுங்குடி <br/>
      நம்பியை நான் கண்டபின் <br/>
நிறைந்த சோதி வெள்ளம் சூழ்ந்த <br/>
      நீண்ட பொன் மேனியொடும் <br/>
நிறைந்து என் உள்ளே நின்றொழிந்தான் <br/>
      நேமி அங்கை உளதே           	(7)<br/>
 	 	<br/>
3275  கையுள் நன் முகம் வைக்கும் நையும் என்று <br/>
      அன்னையரும் முனிதிர் <br/>
மை கொள் மாடத் திருக்குறுங்குடி <br/>
      நம்பியை நான் கண்டபின் <br/>
செய்ய தாமரைக் கண்ணும் அல்குலும் <br/>
      சிற்றிடையும் வடிவும் <br/>
மொய்ய நீள் குழல் தாழ்ந்த தோள்களும் <br/>
      பாவியேன் முன் நிற்குமே            	(8)<br/>
 	 	<br/>
3276  முன் நின்றாய் என்று தோழிமார்களும் <br/>
      அன்னையரும் முனிதிர் <br/>
மன்னு மாடத் திருக்குறுங்குடி <br/>
      நம்பியை நான் கண்டபின் <br/>
சென்னி நீள் முடி ஆதி ஆய <br/>
      உலப்பு இல் அணிகலத்தன் <br/>
கன்னல் பால் அமுது ஆகி வந்து என் <br/>
      நெஞ்சம் கழியானே            	(9)<br/>
 	 	<br/>
3277  கழிய மிக்கது ஓர் காதலள் இவள் என்று <br/>
      அன்னை காணக்கொடாள் <br/>
வழு இல் கீர்த்தித் திருக்குறுங்குடி <br/>
      நம்பியை நான் கண்டபின் <br/>
குழுமித் தேவர் குழாங்கள் கைதொழச் <br/>
      சோதி வெள்ளத்தினுள்ளே <br/>
எழுவது ஓர் உரு என் நெஞ்சுள் எழும் <br/>
      ஆர்க்கும் அறிவு அரிதே	(10)<br/>
 	 	<br/>
3278  அறிவு அரிய பிரானை <br/>
      ஆழி அங்கையனையே அலற்றி <br/>
நறிய நன் மலர் நாடி <br/>
      நன் குருகூர்ச் சடகோபன் சொன்ன <br/>
குறி கொள் ஆயிரத்துள் இவை பத்தும் <br/>
      திருக்குறுங்குடி அதன்மேல் <br/>
அறியக் கற்று வல்லார் <br/>
      வைட்டவர் ஆழ் கடல் ஞாலத்துள்ளே           	(11)<br/>
-------------<br/>
<br/>
<strong>  தலைவன் தன்மைகளைத் தன்னதாகக்கொண்டு பேசும் தலைவியின் <br/>
   நிலைகண்ட தாய் ‘ஆவேசமோ என்று நொந்து கூறல்<br/>
</strong>  <br/>
3279  கடல் ஞாலம் செய்தேனும் யானே என்னும் <br/>
      கடல் ஞாலம் ஆவேனும் யானே என்னும் <br/>
கடல் ஞாலம் கொண்டேனும் யானே என்னும் <br/>
      கடல் ஞாலம் கீண்டேனும் யானே என்னும் <br/>
கடல் ஞாலம் உண்டேனும் யானே என்னும் <br/>
      கடல் ஞாலம் ஈசன் வந்து ஏறக்கொலோ? <br/>
கடல் ஞாலத்தீர்க்கு இவை என் சொல்லுகேன் <br/>
      கடல் ஞாலத்து என் மகள் கற்கின்றவே?	(1)<br/>
 	 	<br/>
3280  கற்கும் கல்விக்கு எல்லை இலனே என்னும் <br/>
      கற்கும் கல்வி ஆவேனும் யானே என்னும் <br/>
கற்கும் கல்விச் செய்வேனும் யானே என்னும் <br/>
      கற்கும் கல்வி தீர்ப்பேனும் யானே என்னும் <br/>
கற்கும் கல்விச் சாரமும் யானே என்னும் <br/>
      கற்கும் கல்வி நாதன் வந்து ஏறக்கொலோ? <br/>
கற்கும் கல்வியீர்க்கு இவை என் சொல்லுகேன் <br/>
      கற்கும் கல்வி என் மகள் காண்கின்றவே?	(2)<br/>
 	 	<br/>
3281  காண்கின்ற நிலம் எல்லாம் யானே என்னும் <br/>
      காண்கின்ற விசும்பு எல்லாம் யானே என்னும் <br/>
காண்கின்ற வெம் தீ எல்லாம் யானே என்னும் <br/>
      காண்கின்ற இக் காற்று எல்லாம் யானே என்னும் <br/>
காண்கின்ற கடல் எல்லாம் யானே என்னும் <br/>
      காண்கின்ற கடல்வண்ணன் ஏறக்கொலோ? <br/>
காண்கின்ற உலகத்தீர்க்கு என் சொல்லுகேன் <br/>
      காண்கின்ற என் காரிகை செய்கின்றவே?            	(3)<br/>
 	 	<br/>
3282  செய்கின்ற கிதி எல்லாம் யானே என்னும் <br/>
      செய்வான் நின்றனகளும் யானே என்னும் <br/>
செய்து முன் இறந்தவும் யானே என்னும் <br/>
      செய்கைப் பயன் உண்பேனும் யானே என்னும் <br/>
      செய்வார்களைச் செய்வேனும் யானே என்னும் <br/>
      செய்ய கமலக்கண்ணன் ஏறக்கொலோ? <br/>
செய்ய உலகத்தீர்க்கு இவை என் சொல்லுகேன் <br/>
      செய்ய கனி வாய் இள மான் திறத்தே?           	(4)<br/>
 	 	<br/>
3283  திறம்பாமல் மண் காக்கின்றேன் யானே என்னும் <br/>
      திறம்பாமல் மலை எடுத்தேனே என்னும் <br/>
திறம்பாமல் அசுரரைக் கொன்றேனே என்னும் <br/>
      திறம் காட்டி அன்று ஐவரைக் காத்தேனே என்னும் <br/>
திறம்பாமல் கடல் கடைந்தேனே என்னும் <br/>
      திறம்பாத கடல்வண்ணன் ஏறக்கொலோ? <br/>
திறம்பாத உலகத்தீர்க்கு என் சொல்லுகேன் <br/>
      திறம்பாது என் திருமகள் எய்தினவே?           	(5)<br/>
 	 	<br/>
3284  இன வேய் மலை ஏந்தினேன் யானே என்னும் <br/>
      இன ஏறுகள் செற்றேனும் யானே என்னும் <br/>
இன ஆன் கன்று மேய்த்தேனும் யானே என்னும் <br/>
      இன ஆ நிரை காத்தேனும் யானே என்னும் <br/>
இன ஆயர் தலைவனும் யானே என்னும் <br/>
      இனத் தேவர் தலைவன் வந்து ஏறக்கொலோ? <br/>
இன வேல் கண் நல்லீர்க்கு இவை என் சொல்லுகேன் <br/>
      இன வேல் கண்ணி என் மகள் உற்றனவே?           	(6)<br/>
 	 	<br/>
3285  உற்றார்கள் எனக்கு இல்லை யாரும் என்னும் <br/>
      உற்றார்கள் எனக்கு இங்கு எல்லாரும் என்னும் <br/>
உற்றார்களைச் செய்வேனும் யானே என்னும் <br/>
      உற்றார்களை அழிப்பேனும் யானே என்னும் <br/>
உற்றார்களுக்கு உற்றேனும் யானே என்னும் <br/>
      உற்றார் இலி மாயன் வந்து ஏறக்கொலோ? <br/>
உற்றீர்கட்கு என் சொல்லிச் சொல்லுகேன் யான் <br/>
      உற்று என்னுடைப் பேதை உரைக்கின்றவே?            	(7)<br/>
 	 	<br/>
3286  உரைக்கின்ற முக்கண் பிரான் யானே என்னும் <br/>
      உரைக்கின்ற திசைமுகன் யானே என்னும் <br/>
உரைக்கின்ற அமரரும் யானே என்னும் <br/>
      உரைக்கின்ற அமரர் கோன் யானே என்னும் <br/>
உரைக்கின்ற முனிவரும் யானே என்னும் <br/>
      உரைக்கின்ற முகில்வண்ணன் ஏறக்கொலோ? <br/>
உரைக்கின்ற உலகத்தீர்க்கு என் சொல்லுகேன் <br/>
      உரைக்கின்ற என் கோமள ஒண் கொடிக்கே?           	(8)<br/>
 	 	<br/>
3287  கொடிய வினை யாதும் இலனே என்னும் <br/>
      கொடிய வினை ஆவேனும் யானே என்னும் <br/>
கொடிய வினை செய்வேனும் யானே என்னும் <br/>
      கொடிய வினை தீர்ப்பேனும் யானே என்னும் <br/>
கொடியான் இலங்கை செற்றேனே என்னும் <br/>
      கொடிய புள் உடையவன் ஏறக்கொலோ? <br/>
கொடிய உலகத்தீர்க்கு இவை என் சொல்லுகேன் <br/>
      கொடியேன் கொடி என் மகள் கோலங்களே?           	(9)<br/>
 	 	<br/>
3288  கோலம் கொள் சுவர்க்கமும் யானே என்னும் <br/>
      கோலம் இல் நரகமும் யானே என்னும் <br/>
கோலம் திகழ் மோக்கமும் யானே என்னும் <br/>
      கோலம் கொள் உயிர்களும் யானே என்னும் <br/>
கோலம் கொள் தனிமுதல் யானே என்னும் <br/>
      கோலம் கொள் முகில்வண்ணன் ஏறக்கொலோ? <br/>
கோலம் கொள் உலகத்தீர்க்கு என் சொல்லுகேன் <br/>
      கோலம் திகழ் கோதை என் கூந்தலுக்கே?           	(10)<br/>
 	 	<br/>
3289  கூந்தல் மலர் மங்கைக்கும் மண் மடந்தைக்கும் <br/>
      குல ஆயர் கொழுந்துக்கும் கேள்வன் தன்னை <br/>
வாய்ந்த வழுதி வள நாடன் மன்னு <br/>
      குருகூர்ச் சடகோபன் குற்றேவல் செய்து <br/>
ஆய்ந்த தமிழ் மாலை ஆயிரத்துள் <br/>
      இவையும் ஓர் பத்தும் வல்லார் உலகில் <br/>
ஏந்து பெரும் செல்வத்தராய்த் திருமால் <br/>
      அடியார்களைப் பூசிக்க நோற்றார்களே           	(11)<br/>
-----------<br/>
<br/>
<strong>  வானமாமலைப் பெருமானது அருளை வேண்டல்  (சிரீவரமங்கலம்)<br/>
</strong>  <br/>
3290  நோற்ற நோன்பு இலேன் நுண் அறிவு இலேன் ஆகிலும் <br/>
      இனி உன்னை விட்டு ஒன்றும் <br/>
ஆற்ற கிற்கின்றிலேன் அரவின் அணை அம்மானே <br/>
சேற்றுத் தாமரை செந்நெல் ஊடு மலர் <br/>
      சிரீவரமங்கல நகர் <br/>
வீற்றிருந்த எந்தாய் உனக்கு மிகை அல்லேன் அங்கே            	(1)<br/>
 	 	<br/>
3291  அங்குற்றேன் அல்லேன் இங்குற்றேன் அல்லேன் உன்னைக் <br/>
      காணும் அவாவில் வீழ்ந்து நான் <br/>
எங்குற்றேனும் அல்லேன் இலங்கை செற்ற அம்மானே <br/>
திங்கள் சேர் மணி மாடம் நீடு <br/>
      சிரீவரமங்கலநகர் உறை <br/>
சங்கு சக்கரத்தாய் தமியேனுக்கு அருளாயே            	(2)<br/>
 	 	<br/>
3292  கருளப் புள் கொடி சக்கரப் படை வான நாட என் <br/>
      கார்முகில் வண்ணா <br/>
பொருள் அல்லாத என்னைப் பொருளாக்கி அடிமைகொண்டாய் <br/>
தெருள் கொள் நான்மறை வல்லவர் பலர் வாழ் <br/>
      சிரீவரமங்கலநகர்க்கு <br/>
அருள்செய்து அங்கு இருந்தாய் அறியேன் ஒரு கைம்மாறே            	(3)<br/>
 	 	<br/>
3293  மாறு சேர் படை நூற்றுவர் மங்க ஓர் ஐவர்க்கு ஆய் அன்று <br/>
      மாயப்போர் பண்ணி <br/>
நீறு செய்த எந்தாய் நிலம் கீண்ட அம்மானே <br/>
தேறு ஞானத்தர் வேத வேள்வி அறாச் <br/>
      சிரீவரமங்கலநகர் <br/>
ஏறி வீற்றிருந்தாய் உன்னை எங்கு எய்தக் கூவுவனே?     	(4)<br/>
 	 	<br/>
3294  எய்தக் கூவுதல் ஆவதே எனக்கு? எவ்வ <br/>
      தெவ்வத்துள் ஆயுமாய் நின்று <br/>
கைதவங்கள் செய்யும் கரு மேனி அம்மானே <br/>
செய்த வேள்வியர் வையத்தேவர் அறாச் <br/>
      சிரீவரமங்கலநகர் <br/>
கைதொழ இருந்தாய் அது நானும் கண்டேனே            	(5)<br/>
 	 	<br/>
3295  ஏனம் ஆய் நிலம் கீண்ட என் அப்பனே கண்ணா என்றும் <br/>
      என்னை ஆளுடை <br/>
வான நாயகனே மணி மாணிக்கச்சுடரே <br/>
தேன மாம்பொழில் தண் சிரீவரமங்கலத்தவர் <br/>
      கைதொழ உறை <br/>
வானமாமலையே அடியேன் தொழ வந்தருளே            	(6)<br/>
 	 	<br/>
3296  வந்தருளி என் நெஞ்சு இடம் கொண்ட வானவர் <br/>
      கொழுந்தே உலகுக்கு ஓர் <br/>
முந்தைத் தாய் தந்தையே முழு ஏழ் உலகும் உண்டாய் <br/>
செந்தொழிலவர் வேத வேள்வி அறாச் <br/>
      சிரீவரமங்கலநகர் <br/>
அந்தம் இல் புகழாய் அடியேனை அகற்றேலே            	(7)<br/>
 	 	<br/>
3297  அகற்ற நீ வைத்த மாய வல் ஐம்புலன்களாம் அவை <br/>
      நன்கு அறிந்தனன் <br/>
அகற்றி என்னையும் நீ அரும் சேற்றில் வீழ்த்திகண்டாய் <br/>
பகல் கதிர் மணி மாடம் நீடு சிரீவரமங்கை <br/>
      வாணனே என்றும் <br/>
புகற்கு அரிய எந்தாய் புள்ளின் வாய் பிளந்தானே            	(8)<br/>
 	 	<br/>
3298  புள்ளின் வாய் பிளந்தாய் மருது இடை போயினாய் <br/>
      எருது ஏழ் அடர்த்த என் <br/>
கள்ள மாயவனே கருமாணிக்கச் சுடரே <br/>
தெள்ளியார் திரு நான்மறைகள் வல்லார் மலி <br/>
      தண் சிரீவரமங்கை <br/>
யுள் இருந்த எந்தாய் அருளாய் உய்யுமாறு எனக்கே            	(9)<br/>
 	 	<br/>
3299  ஆறு எனக்கு நின் பாதமே சரண் ஆகத் தந்தொழிந்தாய் <br/>
      உனக்கு ஓர்கைம் <br/>
மாறு நான் ஒன்று இலேன் எனது ஆவியும் உனதே <br/>
சேறு கொள் கரும்பும் பெரும் செந்நெலும் மலி <br/>
      தண் சிரீவரமங்கை <br/>
நாறு பூந் தண் துழாய் முடியாய் தெய்வ நாயகனே            	(10)<br/>
 	 	<br/>
3300  தெய்வ நாயகன் நாரணன் <br/>
      திரிவிக்கிரமன் அடி இணைமிசை <br/>
கொய் கொள் பூம் பொழில் <br/>
      சூழ் குருகூர்ச் சடகோபன் <br/>
செய்த ஆயிரத்துள் இவை தண் <br/>
      சிரீவரமங்கை மேய பத்துடன் <br/>
வைகல் பாட வல்லார் <br/>
      வானோர்க்கு ஆரா அமுதே            	(11)<br/>
------------<br/>
<br/>
<strong>  ஆராவமுதாழ்வார் பேறுகளைத் தாராமையால் ஆழ்வார் தீராத ஆசையுடன் ஆற்றாமைபேசி அலமருதல்  (திருக்குடந்தை)<br/>
</strong>  <br/>
3301  ஆரா அமுதே அடியேன் உடலம் நின்பால் அன்பாயே <br/>
நீராய் அலைந்து கரைய உருக்குகின்ற நெடுமாலே <br/>
சீர் ஆர் செந்நெல் கவரி வீசும் செழு நீர்த் திருக்குடந்தை <br/>
ஏர் ஆர் கோலம் திகழக் கிடந்தாய் கண்டேன் எம்மானே            	(1)<br/>
 	 	<br/>
3302  எம்மானே என் வெள்ளை மூர்த்தி என்னை ஆள்வானே <br/>
எம் மா உருவும் வேண்டும் ஆற்றால் ஆவாய் எழில் ஏறே <br/>
செம் மா கமலம் செழு நீர்மிசைக்கண் மலரும் திருக்குடந்தை <br/>
அம் மா மலர்க்கண் வளர்கின்றானே என் நான் செய்கேனே            	(2)<br/>
 	 	<br/>
3303  என் நான் செய்கேன்? யாரே களைகண்? என்னை என் செய்கின்றாய்? <br/>
உன்னால் அல்லால் யாவராலும் ஒன்றும் குறை வேண்டேன் <br/>
கன் ஆர் மதிள் சூழ் குடந்தைக் கிடந்தாய் அடியேன் அரு வாழ்நாள் <br/>
செல் நாள் எந் நாள்? அந் நாள் உன தாள் பிடித்தே செலக்காணே	(3)<br/>
 	 	<br/>
3304  செலக் காண்கிற்பார் காணும் அளவும் செல்லும் கீர்த்தியாய் <br/>
உலப்பு இலானே எல்லா உலகும் உடைய ஒரு மூர்த்தி <br/>
நலத்தால் மிக்கார் குடந்தைக் கிடந்தாய் உன்னைக் காண்பான் நான் <br/>
அலப்பு ஆய் ஆகாசத்தை நோக்கி அழுவன் தொழுவனே            	(4)<br/>
 	 	<br/>
3305  அழுவன் தொழுவன் ஆடிக் காண்பான் பாடி அலற்றுவன் <br/>
தழு வல்வினையால் பக்கம் நோக்கி நாணிக் கவிழ்ந்திருப்பன் <br/>
செழு ஒண் பழனக் குடந்தைக் கிடந்தாய் செந்தாமரைக் கண்ணா <br/>
தொழுவனேனை உன தாள் சேரும்வகையே சூழ்கண்டாய்            	(5)<br/>
 	 	<br/>
3306  சூழ்கண்டாய் என் தொல்லை வினையை அறுத்து உன் அடிசேரும் <br/>
ஊழ் கண்டிருந்தே தூராக்குழி தூர்த்து எனை நாள் அகன்று இருப்பன்? <br/>
வாழ் தொல் புகழார் குடந்தைக் கிடந்தாய் வானோர் கோமானே <br/>
யாழின் இசையே அமுதே அறிவின் பயனே அரிஏறே            	(6)<br/>
 	 	<br/>
3307  அரிஏறே என் அம் பொன் சுடரே செங்கண் கரு முகிலே <br/>
எரி ஏய் பவளக் குன்றே நால் தோள் எந்தாய் உனது அருளே <br/>
பிரியா அடிமை என்னைக் கொண்டாய் குடந்தைத் திருமாலே <br/>
தரியேன் இனி உன் சரணம் தந்து என் சன்மம் களையாயே            	(7)<br/>
 	 	<br/>
3308  களைவாய் துன்பம் களையாது ஒழிவாய் களைகண் மற்று இலேன் <br/>
வளை வாய் நேமிப் படையாய் குடந்தைக் கிடந்த மா மாயா <br/>
தளரா உடலம் எனது ஆவி சரிந்து போம்போது <br/>
இளையாது உன தாள் ஒருங்கப் பிடித்துப் போத இசை நீயே            	(8)<br/>
 	 	<br/>
3309  இசைவித்து என்னை உன் தாள் இணைக்கீழ் இருத்தும் அம்மானே <br/>
அசைவு இல் அமரர் தலைவர் தலைவா ஆதிப் பெரு மூர்த்தி <br/>
திசை வில் வீசும் செழு மா மணிகள் சேரும் திருக்குடந்தை <br/>
அசைவு இல் உலகம் பரவக் கிடந்தாய் காண வாராயே            	(9)<br/>
 	 	<br/>
3310  வாரா அருவாய் வரும் என் மாயா மாயா மூர்த்தியாய் <br/>
ஆரா அமுதாய் அடியேன் ஆவி அகமே தித்திப்பாய் <br/>
தீரா வினைகள் தீர என்னை ஆண்டாய் திருக்குடந்தை <br/>
ஊராய் உனக்கு ஆள் பட்டும் அடியேன் இன்னம் உழல்வேனோ?	(10)<br/>
 	 	<br/>
3311  உழலை என்பில் பேய்ச்சி முலையூடு அவளை உயிர் உண்டான் <br/>
கழல்கள் அவையே சரண் ஆகக் கொண்ட குருகூர்ச் சடகோபன் <br/>
குழலின் மலியச் சொன்ன ஓர் ஆயிரத்துள் இப் பத்தும் <br/>
மழலை தீர வல்லார் காமர் மான் ஏய் நோக்கியர்க்கே            	(11)<br/>
------------<br/>
<br/>
<strong>  திருவல்லவாழ் செல்லுதலைத் தடுக்கும் தோழியர்க்குத் தலைவி கூறுதல்  (திருவல்லவாழ்)<br/>
</strong>  <br/>
3312  மான் ஏய் நோக்கு நல்லீர் வைகலும் வினையேன் மெலிய <br/>
வான் ஆர் வண் கமுகும் மது மல்லிகை கமழும் <br/>
தேன் ஆர் சோலைகள் சூழ் திருவல்லவாழ் உறையும் <br/>
கோனாரை அடியேன் அடிகூடுவது என்றுகொலோ?            	(1)<br/>
 	 	<br/>
3313  என்று கொல் தோழிமீர்காள் எம்மை நீர் நலிந்து என் செய்தீரோ? <br/>
பொன்திகழ் புன்னை மகிழ் புது மாதவி மீது அணவி <br/>
தென்றல் மணம் கமழும் திருவல்லவாழ் நகருள் <br/>
நின்ற பிரான் அடிநீறு அடியோம் கொண்டு சூடுவதே?            	(2)<br/>
 	 	<br/>
3314  சூடு மலர்க்குழலீர் துயராட்டியேன் மெலிய <br/>
பாடும் நல் வேத ஒலி பரவைத் திரை போல் முழங்க <br/>
மாடு உயர்ந்து ஓமப் புகை கமழும் தண் திருவல்லவாழ் <br/>
நீடு உறைகின்ற பிரான் கழல் காண்டும்கொல் நிச்சலுமே?            	(3)<br/>
 	 	<br/>
3315  நிச்சலும் தோழிமீர்காள் எம்மை நீர் நலிந்து என் செய்தீரோ? <br/>
பச்சிலை நீள் கமுகும் பலவும் தெங்கும் வாழைகளும் <br/>
மச்சு அணி மாடங்கள் மீது அணவும் தண் திருவல்லவாழ் <br/>
நச்சு அரவின் அணைமேல் நம்பிரானது நல் நலமே            	(4)<br/>
 	 	<br/>
3316  நல் நலத் தோழிமீர்காள் நல்ல அந்தணர் வேள்விப் புகை <br/>
மைந் நலம் கொண்டு உயர் விண் மறைக்கும் தண் திருவல்லவாழ் <br/>
கன்னல் அம் கட்டி தன்னை கனியை இன் அமுதம் தன்னை <br/>
என் நலம் கொள் சுடரை என்றுகொல் கண்கள் காண்பதுவே?            	(5)<br/>
 	 	<br/>
3317  காண்பது எஞ்ஞான்றுகொலோ வினையேன் கனிவாய் மடவீர் <br/>
பாண் குரல் வண்டினொடு பசுந் தென்றலும் ஆகி எங்கும் <br/>
சேண் சினை ஓங்கு மரச் செழுங் கானல் திருவல்லவாழ் <br/>
மாண் குறள் கோலப் பிரான் மலர்த் தாமரைப் பாதங்களே?            	(6)<br/>
 	 	<br/>
3318  பாதங்கள்மேல் அணி பூந் தொழக் கூடுங்கொல் பாவை நல்லீர் <br/>
ஓத நெடுந் தடத்துள் உயர் தாமரை செங்கழுநீர் <br/>
மாதர்கள் வாள் முகமும் கண்ணும் ஏந்தும் திருவல்லவாழ் <br/>
நாதன் இஞ் ஞாலம் உண்ட நம் பிரான் தன்னை நாள்தொறுமே?            	(7)<br/>
 	 	<br/>
3319  நாள்தொறும் வீடு இன்றியே தொழக் கூடுங்கொல் நல் நுதலீர் <br/>
ஆடு உறு தீங் கரும்பும் விளை செந்நெலும் ஆகி எங்கும் <br/>
மாடு உறு பூந் தடம் சேர் வயல் சூழ் தண் திருவல்லவாழ் <br/>
நீடு உறைகின்ற பிரான் நிலம் தாவிய நீள் கழலே?            	(8)<br/>
 	 	<br/>
3320  கழல் வளை பூரிப்ப யாம் கண்டு கைதொழக் கூடுங்கொலோ <br/>
குழல் என்ன யாழும் என்ன குளிர் சோலையுள் தேன் அருந்தி <br/>
மழலை வரி வண்டுகள் இசை பாடும் திருவல்லவாழ் <br/>
சுழலின் மலி சக்கரப் பெருமானது தொல் அருளே?            	(9)<br/>
 	 	<br/>
3321  தொல் அருள் நல் வினையால் சொலக் கூடுங்கொல் தோழிமீர்காள் <br/>
தொல் அருள் மண்ணும் விண்ணும் தொழ நின்ற திருநகரம் <br/>
நல் அருள் ஆயிரவர் நலன் ஏந்தும் திருவல்லவாழ் <br/>
நல் அருள் நம் பெருமான் நாராயணன் நாமங்களே?            	(10)<br/>
 	 	<br/>
3322  நாமங்கள் ஆயிரம் உடைய நம் பெருமான் அடிமேல் <br/>
சேமம் கொள் தென் குருகூர்ச் சடகோபன் தெரிந்து உரைத்த <br/>
நாமங்கள் ஆயிரத்துள் இவை பத்தும் திருவல்லவாழ் <br/>
சேமம் கொள் தென் நகர்மேல் செப்புவார் சிறந்தார் பிறந்தே            	(11)<br/>
------------<br/>
<br/>
<strong>  ஆழ்வார் தாம் சேர்ந்து அனுபவிக்கும் நிலையைச் செய் என எம்பெருமானை வேண்டுதல்<br/></strong>  
<br/>
3323  பிறந்த ஆறும் வளர்ந்த ஆறும் பெரிய பாரதம் <br/>
      கைசெய்து ஐவர்க்குத் <br/>
திறங்கள் காட்டியிட்டுச் செய்து போன மாயங்களும் <br/>
நிறம் தன் ஊடு புக்கு எனது ஆவியை நின்று நின்று <br/>
      உருக்கி உண்கின்ற இச் <br/>
சிறந்த வான் சுடரே உன்னை என்றுகொல் சேர்வதுவே?            	(1)<br/>
 	 	<br/>
3324  வதுவை வார்த்தையுள் ஏறு பாய்ந்ததும் மாய மாவினை <br/>
      வாய் பிளந்ததும் <br/>
மதுவை வார் குழலார் குரவை பிணைந்த குழகும் <br/>
அது இது உது என்னலாவன அல்ல என்னை உன் <br/>
      செய்கை நைவிக்கும் <br/>
முது வைய முதல்வா உன்னை என்று தலைப்பெய்வனே?            	(2)<br/>
 	 	<br/>
3325  பெய்யும் பூங் குழல் பேய் முலை உண்ட பிள்ளைத் தேற்றமும் <br/>
      பேர்ந்து ஓர் சாடு இறச் <br/>
செய்ய பாதம் ஒன்றால் செய்த நின் சிறுச் சேவகமும் <br/>
நெய் உண் வார்த்தையுள் அன்னை கோல் கொள்ள நீ உன் <br/>
      தாமரைக் கண்கள் நீர் மல்க <br/>
பையவே நிலையும் வந்து என் நெஞ்சை உருக்குங்களே            	(3)<br/>
 	 	<br/>
3326  கள்ள வேடத்தைக் கொண்டு போய் புரம் புக்க ஆறும் <br/>
      கலந்து அசுரரை <br/>
உள்ளம் பேதம் செய்திட்டு உயிர் உண்ட உபாயங்களும் <br/>
வெள்ள நீர்ச் சடையானும் நின்னிடை வேறு அலாமை <br/>
      விளங்க நின்றதும் <br/>
உள்ளம் உள் குடைந்து என் உயிரை உருக்கி உண்ணுமே            	(4)<br/>
 	 	<br/>
3327  உண்ண வானவர் கோனுக்கு ஆயர் ஒருப்படுத்த <br/>
      அடிசில் உண்டதும் <br/>
வண்ண மால் வரையை எடுத்து மழை காத்தலும் <br/>
மண்ணை முன் படைத்து உண்டு உமிழ்ந்து கடந்து இடந்து <br/>
      மணந்த மாயங்கள் <br/>
எண்ணும்தோறும் என் நெஞ்சு எரிவாய் மெழுகு ஒக்கும் நின்றே           	(5)<br/>
 	 	<br/>
3328  நின்ற ஆறும் இருந்த ஆறும் கிடந்த ஆறும் <br/>
      நினைப்பு அரியன <br/>
ஒன்று அலா உருவு ஆய் அருவு ஆய நின் மாயங்கள் <br/>
நின்று நின்று நினைக்கின்றேன் உன்னை எங்ஙனம் <br/>
      நினைகிற்பன்? பாவியேற்கு <br/>
ஒன்று நன்கு உரையாய் உலகம் உண்ட ஒண் சுடரே            	(6)<br/>
 	 	<br/>
3329  ஒண் சுடரோடு இருளுமாய் நின்ற ஆறும் உண்மையோடு <br/>
      இன்மையாய் வந்து என் <br/>
கண் கொளாவகை நீ கரந்து என்னைச் செய்கின்றன <br/>
எண் கொள் சிந்தையுள் நைகின்றேன் என் கரிய <br/>
      மாணிக்கமே என் கண்கட்குத் <br/>
திண் கொள்ள ஒரு நாள் அருளாய் உன் திரு உருவே            	(7)<br/>
 	 	<br/>
3330  திரு உருவு கிடந்த ஆறும் கொப்பூழ்ச் <br/>
      செந்தாமரைமேல் திசைமுகன் <br/>
கருவுள் வீற்றிருந்து படைத்திட்ட கருமங்களும் <br/>
பொரு இல் உன் தனி நாயகம் அவை கேட்கும்தோறும் <br/>
      என் நெஞ்சம் நின்று நெக்கு <br/>
அருவி சோரும் கண்ணீர் என் செய்கேன் அடியேனே?            	(8)<br/>
 	 	<br/>
3331  அடியை மூன்றை இரந்த ஆறும் அங்கே நின்று ஆழ் கடலும் <br/>
      மண்ணும் விண்ணும் <br/>
முடிய ஈர் அடியால் முடித்துக்கொண்ட முக்கியமும் <br/>
நொடியுமாறு அவை கேட்கும்தோறும் என் நெஞ்சம் <br/>
      நின் தனக்கே கரைந்து உகும் <br/>
கொடிய வல்வினையேன் உன்னை என்றுகொல் கூடுவதே?            	(9)<br/>
 	 	<br/>
3332  கூடி நீரைக் கடைந்த ஆறும் அமுதம் தேவர் <br/>
      உண்ண அசுரரை <br/>
வீடும் வண்ணங்களே செய்து போன வித்தகமும் <br/>
ஊடு புக்கு எனது ஆவியை உருக்கி <br/>
      உண்டிடுகின்ற நின் தன்னை <br/>
நாடும் வண்ணம் சொல்லாய் நச்சு நாகு அணையானே            	(10)<br/>
 	 	<br/>
3333  நாகு அணைமிசை நம் பிரான் சரணே சரண் <br/>
      நமக்கு என்று நாள்தொறும் <br/>
ஏக சிந்தையனாய்க் குருகூர்ச் <br/>
      சடகோபன் மாறன் <br/>
ஆக நூற்ற அந்தாதி ஆயிரத்துள் <br/>
      இவையும் ஓர் பத்தும் வல்லார் <br/>
மாக வைகுந்தத்து <br/>
      மகிழ்வு எய்துவர் வைகலுமே            	(11)<br/>
------------<br/>
<br/>
 
<strong>  திருவண்வண்டூர்ப் பெருமானிடம் தலைவி பறவைகளைத் தூதுவிடல்  <br/>
(திருவண்வண்டூர்)<br/></strong>  
<br/>
3334  வைகல் பூங் கழிவாய் வந்து மேயும் குருகினங்காள் <br/>
செய் கொள் செந்நெல் உயர் திருவண்வண்டூர் உறையும் <br/>
கை கொள் சக்கரத்து என் கனிவாய்ப் பெருமானைக் கண்டு <br/>
கைகள் கூப்பி சொல்லீர் வினையாட்டியேன் காதன்மையே            	(1)<br/>
 	 	<br/>
3335  காதல் மென் பெடையோடு உடன் மேயும் கரு நாராய் <br/>
வேத வேள்வி ஒலி முழங்கும் தண் திருவண்வண்டூர் <br/>
நாதன் ஞாலம் எல்லாம் உண்ட நம் பெருமானைக் கண்டு <br/>
பாதம் கைதொழுது பணியீர் அடியேன் திறமே            	(2)<br/>
 	 	<br/>
3336  திறங்கள் ஆகி எங்கும் செய்கள் ஊடு உழல் புள்ளினங்காள் <br/>
சிறந்த செல்வம் மல்கு திருவண்வண்டூர் உறையும் <br/>
கறங்கு சக்கரக் கைக் கனிவாய்ப் பெருமானைக் கண்டு <br/>
இறங்கி நீர் தொழுது பணியீர் அடியேன் இடரே            	(3)<br/>
 	 	<br/>
3337  இடர் இல் போகம் மூழ்கி இணைந்து ஆடும் மட அன்னங்காள் <br/>
விடல் இல் வேத ஒலி முழங்கும் தண் திருவண்வண்டூர் <br/>
கடலின் மேனிப்பிரான் கண்ணனை நெடுமாலைக் கண்டு <br/>
உடலம் நைந்து ஒருத்தி உருகும் என்று உணர்த்துமினே            	(4)<br/>
 	 	<br/>
3338  உணர்த்தல் ஊடல் உணர்ந்து உடன் மேயும் மட அன்னங்காள் <br/>
திணர்த்த வண்டல்கள்மேல் சங்கு சேரும் திருவண்வண்டூர் <br/>
புணர்த்த பூந் தண் துழாய் முடி நம் பெருமானைக் கண்டு <br/>
புணர்த்த கையினராய் அடியேனுக்கும் போற்றுமினே            	(5)<br/>
 	 	<br/>
3339  போற்றி யான் இரந்தேன் புன்னைமேல் உறை பூங் குயில்காள் <br/>
சேற்றில் வாளை துள்ளும் திருவண்வண்டூர் உறையும் <br/>
ஆற்றல் ஆழி அங்கை அமரர் பெருமானைக் கண்டு <br/>
மாற்றம் கொண்டருளீர் மையல் தீர்வது ஒருவண்ணமே            	(6)<br/>
 	 	<br/>
3340  ஒருவண்ணம் சென்று புக்கு எனக்கு ஒன்று உரை ஒண் கிளியே <br/>
செரு ஒண் பூம் பொழில் சூழ் செக்கர் வேலைத் திருவண்வண்டூர் <br/>
கரு வண்ணம் செய்ய வாய் செய்ய கண் செய்ய கை செய்ய கால் <br/>
செரு ஒண் சக்கரம் சங்கு அடையாளம் திருந்தக் கண்டே            	(7)<br/>
 	 	<br/>
3341  திருந்தக் கண்டு எனக்கு ஒன்று உரையாய் ஒண் சிறு பூவாய் <br/>
செருந்தி ஞாழல் மகிழ் புன்னை சூழ் தண் திருவண்வண்டூர் <br/>
பெரும் தண் தாமரைக்கண் பெரு நீள் முடி நால் தடந்தோள் <br/>
கருந் திண் மா முகில் போல் திருமேனி அடிகளையே            	(8)<br/>
 	 	<br/>
3342  அடிகள் கைதொழுது அலர்மேல் அசையும் அன்னங்காள் <br/>
விடிவை சங்கு ஒலிக்கும் திருவண்வண்டூர் உறையும் <br/>
கடிய மாயன் தன்னை கண்ணனை நெடுமாலைக் கண்டு <br/>
கொடிய வல்வினையேன் திறம் கூறுமின் வேறுகொண்டே            	(9)<br/>
 	 	<br/>
3343  வேறுகொண்டு உம்மை யான் இரந்தேன் வெறி வண்டினங்காள் <br/>
தேறு நீர்ப் பம்பை வடபாலைத் திருவண்வண்டூர் <br/>
மாறு இல் போர் அரக்கன் மதிள் நீறு எழச் செற்று உகந்த <br/>
ஏறு சேவகனார்க்கு என்னையும் உளள் என்மின்களே            	(10)<br/>
 	 	<br/>
3344  மின் கொள் சேர் புரிநூல் குறள் ஆய் அகல் ஞாலம் கொண்ட <br/>
வன் கள்வன் அடிமேல் குருகூர்ச் சடகோபன் சொன்ன <br/>
பண் கொள் ஆயிரத்துள் இவை பத்தும் திருவண்வண்டூர்க்கு <br/>
இன்கொள் பாடல் வல்லார் மதனர் மின்னிடை யவர்க்கே            	(11)<br/>
-------------<br/>
<br/>
<strong>  தலைவன் காலம் தாழ்த்து வரக்கண்ட தலைவி ஊடல்கொண்டு உரைத்தல்<br/>
<br/></strong>  
3345  மின் இடை மடவார்கள் நின் அருள் சூடுவார் முன்பு <br/>
      நான் அது அஞ்சுவன் <br/>
மன் உடை இலங்கை அரண் காய்ந்த மாயவனே <br/>
உன்னுடைய சுண்டாயம் நான் அறிவன் இனி <br/>
      அதுகொண்டு செய்வது என்? <br/>
என்னுடைய பந்தும் கழலும் தந்து போகு நம்பீ            	(1)<br/>
 	 	<br/>
3346  போகு நம்பீ உன் தாமரைபுரை கண் இணையும் <br/>
      செவ்வாய் முறுவலும் <br/>
ஆகுலங்கள் செய்ய அழிதற்கே நோற்றோமே யாம் <br/>
தோகை மா மயிலார்கள் நின் அருள் சூடுவார் <br/>
      செவி ஓசை வைத்து எழ <br/>
ஆகள் போகவிட்டு குழல் ஊது போயிருந்தே            	(2)<br/>
 	 	<br/>
3347  போயிருந்து நின் புள்ளுவம் அறியாதவர்க்கு உரை <br/>
      நம்பீ நின் செய்ய <br/>
வாய் இருங் கனியும் கண்களும் விபரீதம் இந் நாள் <br/>
வேய் இரும் தடம் தோளினார் இத் திருவருள் <br/>
      பெறுவார் எவர்கொல் <br/>
மா இரும் கடலைக் கடைந்த பெருமானாலே?            	(3)<br/>
 	 	<br/>
3348  ஆலின் நீள் இலை ஏழ் உலகும் உண்டு அன்று நீ <br/>
      கிடந்தாய் உன் மாயங்கள் <br/>
மேலை வானவரும் அறியார் இனி எம் பரமே? <br/>
வேலின் நேர் தடம் கண்ணினார் விளையாடு <br/>
      சூழலைச் சூழவே நின்று <br/>
காலி மேய்க்க வல்லாய் எம்மை நீ கழறேலே            	(4)<br/>
 	 	<br/>
3349  கழறேல் நம்பீ உன் கைதவம் மண்ணும் விண்ணும் <br/>
      நன்கு அறியும் திண் சக்கர <br/>
நிழறு தொல் படையாய் உனக்கு ஒன்று உணர்த்துவன் நான் <br/>
மழறு தேன் மொழியார்கள் நின் அருள் சூடுவார் <br/>
      மனம் வாடி நிற்க எம் <br/>
குழறு பூவையொடும் கிளியோடும் குழகேலே            	(5)<br/>
 	 	<br/>
3350  குழகி எங்கள் குழமணன்கொண்டு கோயின்மை செய்து <br/>
      கன்மம் ஒன்று இல்லை <br/>
பழகி யாம் இருப்போம் பரமே இத் திரு அருள்கள்? <br/>
அழகியார் இவ் உலகம் மூன்றுக்கும் தேவிமை <br/>
      ஈதகுவார் பலர் உளர் <br/>
கழகம் ஏறேல் நம்பீ உனக்கும் இளைதே கன்மமே            	(6)<br/>
 	 	<br/>
3351  கன்மம் அன்று எங்கள் கையில் பாவை பறிப்பது <br/>
      கடல் ஞாலம் உண்டிட்ட <br/>
நின்மலா நெடியாய் உனக்கேலும் பிழை பிழையே <br/>
வன்மமே சொல்லி எம்மை நீ விளையாடுதி அது <br/>
      கேட்கில் என் ஐம்மார் <br/>
தன்ம பாவம் என்னார் ஒரு நான்று தடி பிணக்கே            	(7)<br/>
 	 	<br/>
3352  பிணக்கி யாவையும் யாவரும் பிழையாமல் பேதித்தும் <br/>
      பேதியாதது ஓர் <br/>
கணக்கு இல் கீர்த்தி வெள்ளக் கதிர் ஞான மூர்த்தியினாய் <br/>
இணக்கி எம்மை எம் தோழிமார் விளையாடப் போதுமின் <br/>
      என்னப் போந்தோமை <br/>
உணக்கி நீ வளைத்தால் என் சொல்லார் உகவாதவரே?            	(8)<br/>
 	 	<br/>
3353  உகவையால் நெஞ்சம் உள் உருகி உன் தாமரைத் <br/>
      தடம் கண் விழிகளின் <br/>
அக வலைப் படுப்பான் அழித்தாய் உன் திருவடியால் <br/>
தகவு செய்திலை எங்கள் சிற்றிலும் யாம் அடு <br/>
      சிறு சோறும் கண்டு நின் <br/>
முக ஒளி திகழ முறுவல் செய்து நின்றிலையே            	(9)<br/>
 	 	<br/>
3354  நின்று இலங்கு முடியினாய் இருபத்தோர் கால் <br/>
      அரசு களைகட்ட <br/>
வென்றி நீள் மழுவா வியன் ஞாலம் முன் படைத்தாய் <br/>
இன்று இவ் ஆயர் குலத்தை வீடு உய்யத் தோன்றிய <br/>
      கருமாணிக்கச் சுடர் <br/>
நின்தன்னால் நலிவே படுவோம் என்றும் ஆய்ச்சியோமே            	(10)<br/>
 	 	<br/>
3355  ஆய்ச்சி ஆகிய அன்னையால் அன்று வெண்ணெய் <br/>
      வார்த்தையுள் சீற்ற முண்டு அழு <br/>
கூத்த அப்பன் தன்னை குருகூர்ச் சடகோபன் <br/>
ஏத்திய தமிழ் மாலை ஆயிரத்துள் இவையும் ஓர் பத்து <br/>
      இசை யொடும் <br/>
நாத்தன்னால் நவில உரைப்பார்க்கு இல்லை நல்குரவே            	(11)<br/>
------------<br/>
<br/>
<strong>  தம்மை வசீகரித்தவன் ஸர்வே#வரன் என்று அருளிச் செய்தல் (திருவிண்ணகர்)<br/>
</strong>  <br/>
3356  நல்குரவும் செல்வும் நரகும் சுவர்க்கமும் ஆய் <br/>
வெல்பகையும் நட்பும் விடமும் அமுதமும் ஆய் <br/>
பல்வகையும் பரந்த பெருமான் என்னை ஆள்வானை <br/>
செல்வம் மல்கு குடித் திருவிண்ணகர்க் கண்டேனே            	(1)<br/>
 	 	<br/>
3357  கண்ட இன்பம் துன்பம் கலக்கங்களும் தேற்றமும் ஆய் <br/>
தண்டமும் தண்மையும் தழலும் நிழலும் ஆய் <br/>
கண்டுகோடற்கு அரிய பெருமான் என்னை ஆள்வான் ஊர் <br/>
தெண் திரைப் புனல் சூழ் திருவிண்ணகர் நல் நகரே            	(2)<br/>
 	 	<br/>
3358  நகரமும் நாடுகளும் ஞானமும் மூடமும் ஆய் <br/>
நிகர் இல் சூழ் சுடர் ஆய் இருள் ஆய் நிலன் ஆய் விசும்பு ஆய் <br/>
சிகர மாடங்கள் சூழ் திருவிண்ணகர் சேர்ந்த பிரான் <br/>
புகர் கொள் கீர்த்தி அல்லால் இல்லை யாவர்க்கும் புண்ணியமே           	(3)<br/>
 	 	<br/>
3359  புண்ணியம் பாவம் புணர்ச்சி பிரிவு என்று இவை ஆய் <br/>
எண்ணம் ஆய் மறப்பு ஆய் உண்மை ஆய் இன்மை ஆய் அல்லன் ஆய் <br/>
திண்ண மாடங்கள் சூழ் திருவிண்ணகர் சேர்ந்த பிரான் <br/>
கண்ணன் இன் அருளே கண்டுகொள்மின்கள் கைதவமே?            	(4)<br/>
 	 	<br/>
3360  கைதவம் செம்மை கருமை வெளுமையும் ஆய் <br/>
மெய் பொய் இளமை முதுமை புதுமை பழமையும் ஆய் <br/>
செய்த திண் மதிள் சூழ் திருவிண்ணகர் சேர்ந்த பிரான் <br/>
பெய்த காவு கண்டீர் பெரும் தேவு உடை மூவுலகே            	(5)<br/>
 	 	<br/>
3361  மூவுலகங்களும் ஆய் அல்லன் ஆய் உகப்பு ஆய் முனிவு ஆய் <br/>
பூவில் வாழ் மகள் ஆய் தவ்வை ஆய் புகழ் ஆய் பழி ஆய் <br/>
தேவர் மேவித் தொழும் திருவிண்ணகர் சேர்ந்த பிரான் <br/>
பாவியேன் மனத்தே உறைகின்ற பரஞ்சுடரே            	(6)<br/>
 	 	<br/>
3362  பரம் சுடர் உடம்பு ஆய் அழுக்குப் பதித்த உடம்பு ஆய் <br/>
கரந்தும் தோன்றியும் நின்றும் கைதவங்கள் செய்தும் விண்ணோர் <br/>
சிரங்களால் வணங்கும் திருவிண்ணகர் சேர்ந்த பிரான் <br/>
வரம் கொள் பாதம் அல்லால் இல்லை யாவர்க்கும் வன் சரணே           	(7)<br/>
 	 	<br/>
3363  வன் சரண் சுரர்க்கு ஆய் அசுரர்க்கு வெம் கூற்றமும் ஆய் <br/>
தன் சரண் நிழற்கீழ் உலகம் வைத்தும் வையாதும் <br/>
தென் சரண் திசைக்குத் திருவிண்ணகர் சேர்ந்த பிரான் <br/>
என் சரண் என் கண்ணன் என்னை ஆளுடை என் அப்பனே           	(8)<br/>
 	 	<br/>
3364  என் அப்பன் எனக்கு ஆய் இகுள் ஆய் என்னைப் பெற்றவள் ஆய் <br/>
பொன் அப்பன் மணி அப்பன் முத்து அப்பன் அன் அப்பனும் ஆய் <br/>
மின்னப் பொன் மதிள் சூழ் திருவிண்ணகர் சேர்ந்த அப்பன் <br/>
தன் ஒப்பார் இல் அப்பன் தந்தனன் தன தாள் நிழலே            	(9)<br/>
 	 	<br/>
3365  நிழல் வெய்யில் சிறுமை பெருமை குறுமை நெடுமையும் ஆய் <br/>
சுழல்வன நிற்பன மற்றும் ஆய் அவை அல்லனும் ஆய் <br/>
மழலை வாய் வண்டு வாழ் திருவிண்ணகர் மன்னு பிரான் <br/>
கழல்கள் அன்றி மற்றோர் களைகண் இலம் காண்மின்களே           	(10)<br/>
 	 	<br/>
3366  காண்மின்கள் உலகீர் என்று கண்முகப்பே நிமிர்ந்த <br/>
தாள் இணையன் தன்னைக் குருகூர்ச் சடகோபன் சொன்ன <br/>
ஆணை ஆயிரத்துத் திருவிண்ணகர்ப் பத்தும் வல்லார் <br/>
கோணை இன்றி விண்ணோர்க்கு என்றும் ஆவர் குரவர்களே            	(11)<br/>
------------<br/>
<br/>
<strong>  கண்ணனது அவதாரச் செயல்களைப் பேசப் பெற்றமைக்குக் களித்தல்<br/>
</strong>  <br/>
3367  குரவை ஆய்ச்சியரோடு கோத்ததும் <br/>
      குன்றம் ஒன்று ஏந்தியதும் <br/>
உரவு நீர்ப் பொய்கை நாகம் காய்ந்ததும் <br/>
      உட்பட மற்றும் பல <br/>
அரவில் பள்ளிப் பிரான் தன் மாய <br/>
      வினைகளையே அலற்றி <br/>
இரவும் நன் பகலும் தவிர்கிலன் <br/>
      என்ன குறை எனக்கே?            	(1)<br/>
 	 	<br/>
3368  கேயத் தீம் குழல் ஊதிற்றும் நிரை மேய்த்ததும் <br/>
      கெண்டை ஒண் கண் <br/>
வாசப் பூங் குழல் பின்னை தோள்கள் <br/>
      மணந்ததும் மற்றும் பல <br/>
மாயக் கோலப் பிரான் தன் செய்கை <br/>
      நினைந்து மனம் குழைந்து <br/>
நேயத்தோடு கழிந்த போது எனக்கு <br/>
      எவ் உலகம் நிகரே?            	(2)<br/>
 	 	<br/>
3369  நிகர் இல் மல்லரைச் செற்றதும் நிரை மேய்த்ததும் <br/>
      நீள் நெடும் கைச் <br/>
சிகர மா களிறு அட்டதும் இவை <br/>
      போல்வனவும் பிறவும் <br/>
புகர்கொள் சோதிப் பிரான் தன் செய்கை <br/>
      நினைந்து புலம்பி என்றும் <br/>
நுகர வைகல் வைகப்பெற்றேன் எனக்கு <br/>
      என் இனி நோவதுவே?            	(3)<br/>
 	 	<br/>
3370  நோவ ஆய்ச்சி உரலோடு ஆர்க்க இரங்கிற்றும் <br/>
      வஞ்சப் பெண்ணைச் <br/>
சாவப் பால் உண்டதும் ஊர் சகடம் <br/>
      இறச் சாடியதும் <br/>
தேவக் கோலப் பிரான் தன் செய்கை <br/>
      நினைந்து மனம் குழைந்து <br/>
மேவக் காலங்கள் கூடினேன் எனக்கு <br/>
      என் இனி வேண்டுவதே?            	(4)<br/>
 	 	<br/>
3371  வேண்டித் தேவர் இரக்க வந்து பிறந்ததும் <br/>
      வீங்கு இருள்வாய் <br/>
பூண்டு அன்று அன்னைப் புலம்ப போய் அங்கு ஓர் <br/>
      ஆய்க்குலம் புக்கதும் <br/>
காண்டல் இன்றி வளர்ந்து கஞ்சனைத் துஞ்ச <br/>
      வஞ்சம் செய்ததும் <br/>
ஈண்டு நான் அலற்றப்பெற்றேன் எனக்கு <br/>
      என்ன இகல் உளதே?            	(5)<br/>
 	 	<br/>
3372  இகல் கொள் புள்ளைப் பிளந்ததும் இமில் <br/>
      ஏறுகள் செற்றதுவும் <br/>
உயர் கொள் சோலைக் குருந்து ஒசித்ததும் <br/>
      உட்பட மற்றும் பல <br/>
அகல் கொள் வையம் அளந்த மாயன் என் <br/>
      அப்பன் தன் மாயங்களே <br/>
பகல் இராப் பரவப் பெற்றேன் எனக்கு <br/>
      என்ன மனப் பரிப்பே?            	(6)<br/>
 	 	<br/>
3373  மனப் பரிப்போடு அழுக்கு மானிட <br/>
      சாதியில் தான்பிறந்து <br/>
தனக்கு வேண்டு உருக்கொண்டு தான் தன <br/>
      சீற்றத்தினை முடிக்கும் <br/>
புனத் துழாய் முடி மாலை மார்பன் என் <br/>
      அப்பன் தன் மாயங்களே <br/>
நினைக்கும் நெஞ்சு உடையேன் எனக்கு <br/>
      இனி யார் நிகர் நீள் நிலத்தே?            	(7)<br/>
 	 	<br/>
3374  நீள் நிலத்தொடு வான் வியப்ப நிறை பெரும் <br/>
      போர்கள் செய்து <br/>
வாணன் ஆயிரம் தோள் துணித்ததும் <br/>
      உட்பட மற்றும் பல <br/>
மாணி ஆய் நிலம் கொண்ட மாயன் என் <br/>
      அப்பன் தன் மாயங்களே <br/>
காணும் நெஞ்சு உடையேன் எனக்கு <br/>
      இனி என்ன கலக்கம் உண்டே?            	(8)<br/>
 	 	<br/>
3375  கலக்க ஏழ் கடல் ஏழ் மலை உலகு ஏழும் <br/>
      கழியக் கடாய் <br/>
உலக்கத் தேர்கொடு சென்ற மாயமும் <br/>
      உட்பட மற்றும் பல <br/>
வலக்கை ஆழி இடக்கைச் சங்கம் <br/>
      இவை உடை மால்வண்ணனை <br/>
மலக்கும் நா உடையேற்கு மாறு உளதோ <br/>
      இம் மண்ணின் மிசையே?            	(9)<br/>
 	 	<br/>
3376  மண்மிசைப் பெரும் பாரம் நீங்க ஓர் <br/>
      பாரத மா பெரும் போர் <br/>
பண்ணி மாயங்கள் செய்து சேனையைப் பாழ்பட <br/>
      நூற்றிட்டுப் போய் <br/>
விண்மிசைத் தன தாமமே புக மேவிய <br/>
      சோதி தன் தாள் <br/>
நண்ணி நான் வணங்கப்பெற்றேன் எனக்கு <br/>
      ஆர் பிறர் நாயகரே?            	(10)<br/>
 	 	<br/>
3377  நாயகன் முழு ஏழ் உலகுக்கும் <br/>
      ஆய் முழு ஏழ் உலகும் தன் <br/>
வாயகம் புக வைத்து உமிழ்ந்து <br/>
      அவை ஆய் அவை அல்லனும் ஆம் <br/>
கேசவன் அடி இணைமிசைக் <br/>
      குருகூர்ச் சடகோபன் சொன்ன <br/>
தூய ஆயிரத்து இப் பத்தால் <br/>
      பத்தர் ஆவர் துவள் இன்றியே            	(11)<br/>
--------------<br/>
<br/>
 
<strong>  தோழி தாய்மாரை நோக்கிக் கூறுதல்  (தொலைவில்லிமங்கலம்)<br/>
</strong>  <br/>
3378  துவள் இல் மா மணி மாடம் ஓங்கு <br/>
      தொலைவில்லிமங்கலம் தொழும் <br/>
இவளை நீர் இனி அன்னைமீர் உமக்கு <br/>
      ஆசை இல்லை விடுமினோ <br/>
தவள ஒண் சங்கு சக்கரம் என்றும் <br/>
      தாமரைத் தடம் கண் என்றும் <br/>
குவளை ஒண் மலர்க் கண்கள் நீர் மல்க <br/>
      நின்று நின்று குமுறுமே            	(1)<br/>
 	 	<br/>
3379  குமுறும் ஓசை விழவு ஒலித் <br/>
      தொலைவில்லிமங்கலம் கொண்டுபுக்கு <br/>
அமுத மென் மொழியாளை நீர் உமக்கு <br/>
      ஆசை இன்றி அகற்றினீர் <br/>
திமிர் கொண்டால் ஒத்து நிற்கும் மற்று இவள் <br/>
      தேவ தேவபிரான் என்றே <br/>
நிமியும் வாயொடு கண்கள் நீர் மல்க <br/>
      நெக்கு ஒசிந்து கரையுமே            	(2)<br/>
 	 	<br/>
3380  கரை கொள் பைம் பொழில் தண் பணைத் <br/>
      தொலைவில்லிமங்கலம் கொண்டுபுக்கு <br/>
உரை கொள் இன் மொழியாளை நீர் உமக்கு <br/>
      ஆசை இன்றி அகற்றினீர் <br/>
திரை கொள் பௌவத்துச் சேர்ந்ததும் <br/>
      திசை ஞாலம் தாவி அளந்ததும் <br/>
நிரைகள் மேய்த்ததுமே பிதற்றி <br/>
      நெடும் கண் நீர் மல்க நிற்குமே            	(3)<br/>
 	 	<br/>
3381  நிற்கும் நால்மறைவாணர் வாழ் <br/>
      தொலைவில்லிமங்கலம் கண்டபின் <br/>
அற்கம் ஒன்றும் அற உறாள் மலிந்தாள் <br/>
      கண்டீர் இவள் அன்னைமீர் <br/>
கற்கும் கல்வி எல்லாம் கருங் கடல் <br/>
      வண்ணன் கண்ண பிரான் என்றே <br/>
ஒற்கம் ஒன்றும் இலள் உகந்து உகந்து <br/>
      உள் மகிழ்ந்து குழையுமே            	(4)<br/>
 	 	<br/>
3382  குழையும் வாள் முகத்து ஏழையைத் <br/>
      தொலைவில்லிமங்கலம் கொண்டுபுக்கு <br/>
இழை கொள் சோதிச் செந்தாமரைக் கண்<br/>
      பிரான் இருந்தமை காட்டினீர் <br/>
மழை பெய்தால் ஒக்கும் கண்ண நீரினொடு <br/>
      அன்று தொட்டும் மையாந்து இவள் <br/>
நுழையும் சிந்தையள் அன்னைமீர் தொழும் <br/>
      அத் திசை உற்று நோக்கியே            	(5)<br/>
 	 	<br/>
3383  நோக்கும் பக்கம் எல்லாம் கரும்பொடு <br/>
      செந்நெல் ஓங்கு செந்தாமரை <br/>
வாய்க்கும் தண் பொருநல் வடகரை <br/>
      வண் தொலைவில்லிமங்கலம் <br/>
நோக்குமேல் அத் திசை அல்லால் மறு <br/>
      நோக்கு இலள் வைகல் நாள்தொறும் <br/>
வாய்க்கொள் வாசகமும் மணிவண்ணன் <br/>
      நாமமே இவள் அன்னைமீர்!            	(6)<br/>
 	 	<br/>
3384  அன்னைமீர் அணி மா மயில் சிறுமான் <br/>
      இவள் நம்மைக் கைவலிந்து <br/>
என்ன வார்த்தையும் கேட்குறாள் <br/>
      தொலைவில்லிமங்கலம் என்று அல்லால் <br/>
முன்னம் நோற்ற விதிகொலோ? முகில் <br/>
      வண்ணன் மாயம் கொலோ? அவன் <br/>
சின்னமும் திருநாமமும் இவள் <br/>
      வாயனகள் திருந்தவே            	(7)<br/>
 	 	<br/>
3385  திருந்து வேதமும் வேள்வியும் <br/>
      திரு மா மகளிரும் தாம் மலிந்து <br/>
இருந்து வாழ் பொருநல் வடகரை <br/>
      வண் தொலைவில்லிமங்கலம் <br/>
கருந் தடம் கண்ணி கைதொழுத அந் நாள் <br/>
      தொடங்கி இந் நாள்தொறும் <br/>
இருந்து இருந்து அரவிந்தலோசன <br/>
      என்று என்றே நைந்து இரங்குமே           	(8)<br/>
 	 	<br/>
3386  இரங்கி நாள்தொறும் வாய்வெரீஇ இவள் <br/>
      கண்ண நீர்கள் அலமர <br/>
மரங்களும் இரங்கும் வகை <br/>
      மணிவண்ணவோ என்று கூவுமால் <br/>
துரங்கம் வாய் பிளந்தான் உறை <br/>
      தொலைவில்லிமங்கலம் என்று தன் <br/>
கரங்கள் கூப்பித் தொழும் அவ் ஊர்த் <br/>
      திருநாமம் கற்றதன் பின்னையே            	(9)<br/>
 	 	<br/>
3387  பின்னைகொல் நில மா மகள்கொல் <br/>
      திருமகள்கொல் பிறந்திட்டாள்? <br/>
என்ன மாயம்கொலோ இவள் நெடுமால் <br/>
      என்றே நின்று கூவுமால் <br/>
முன்னி வந்து அவன் நின்று இருந்து <br/>
      உறையும் தொலைவில்லிமங்கலம் <br/>
சென்னியால் வணங்கும் அவ் ஊர்த் <br/>
      திருநாமம் கேட்பது சிந்தையே.           	(10)<br/>
 	 	<br/>
3388  சிந்தையாலும் சொல்லாலும் <br/>
      செய்கையினாலும் தேவ பிரானையே <br/>
தந்தை தாய் என்று அடைந்த <br/>
      வண் குருகூரவர் சடகோபன் <br/>
முந்தை ஆயிரத்துள் இவை தொலை <br/>
      வில்லிமங்கலத்தைச் சொன்ன <br/>
செந்தமிழ்ப் பத்தும் வல்லார் <br/>
      அடிமைசெய்வார் திருமாலுக்கே            	(11)<br/>
-------------<br/>
<br/>
<strong>  தலைவனது பிரிவால் வருந்தும் தலைமகளைக் குறித்துத் தாய் இரங்குதல்<br/>
</strong>  <br/>
3389  மாலுக்கு வையம் அளந்த மணாளற்கு <br/>
நீலக் கரு நிற மேக நியாயற்கு <br/>
கோலச் செந்தாமரைக் கண்ணற்கு என் கொங்கு அலர் <br/>
ஏலக் குழலி இழந்தது சங்கே            	(1)<br/>
 	 	<br/>
3390  சங்கு வில் வாள் தண்டு சக்கரக் கையற்கு <br/>
செங்கனிவாய்ச் செய்ய தாமரைக் கண்ணற்கு <br/>
கொங்கு அலர் தண் அம் துழாய் முடியானுக்கு என் <br/>
மங்கை இழந்தது மாமை நிறமே            	(2)<br/>
 	 	<br/>
3391  நிறம் கரியானுக்கு நீடு உலகு உண்ட <br/>
திறம் கிளர் வாய்ச் சிறுக் கள்வன் அவற்கு <br/>
கறங்கிய சக்கரக் கையவனுக்கு என் <br/>
பிறங்கு இரும் கூந்தல் இழந்தது பீடே            	(3)<br/>
 	 	<br/>
3392  பீடு உடை நான்முகனைப் படைத்தானுக்கு <br/>
மாடு உடை வையம் அளந்த மணாளற்கு <br/>
நாடு உடை மன்னர்க்குத் தூது செல் நம்பிக்கு என் <br/>
பாடு உடை அல்குல் இழந்தது பண்பே            	(4)<br/>
 	 	<br/>
3393  பண்பு உடை வேதம் பயந்த பரனுக்கு <br/>
மண் புரை வையம் இடந்த வராகற்கு <br/>
தெண் புனல் பள்ளி எம் தேவ பிரானுக்கு என் <br/>
கண்புனை கோதை இழந்தது கற்பே            	(5)<br/>
 	 	<br/>
3394  கற்பகக் கா அன நல் பல தோளற்கு <br/>
பொன் சுடர்க் குன்று அன்ன பூந் தண் முடியற்கு <br/>
நல் பல தாமரை நாள் மலர்க் கையற்கு என் <br/>
வில் புருவக்கொடி தோற்றது மெய்யே            	(6)<br/>
 	 	<br/>
3395  மெய் அமர் பல் கலன் நன்கு அணிந்தானுக்கு <br/>
பை அரவின் அணைப் பள்ளியினானுக்கு <br/>
கையொடு கால் செய்ய கண்ண பிரானுக்கு என் <br/>
தையல் இழந்தது தன்னுடைச் சாயே            	(7)<br/>
 	 	<br/>
3396  சாயக் குருந்தம் ஒசித்த தமியற்கு <br/>
மாயச் சகடம் உதைத்த மணாளற்கு <br/>
பேயைப் பிணம்படப் பால் உண் பிரானுக்கு என் <br/>
வாசக் குழலி இழந்தது மாண்பே            	(8)<br/>
 	 	<br/>
3397  மாண்பு அமை கோலத்து எம் மாயக் குறளற்கு <br/>
சேண் சுடர்க் குன்று அன்ன செஞ்சுடர் மூர்த்திக்கு <br/>
காண் பெரும் தோற்றத்து எம் காகுத்த நம்பிக்கு என் <br/>
பூண் புனை மென்முலை தோற்றது பொற்பே            	(9)<br/>
 	 	<br/>
3398  பொற்பு அமை நீள் முடிப் பூந் தண் துழாயற்கு <br/>
மல் பொரு தோள் உடை மாயப் பிரானுக்கு <br/>
நிற்பன பல் உருவாய் நிற்கும் மாயற்கு என் <br/>
கற்பு உடையாட்டி இழந்தது கட்டே            	(10)<br/>
 	 	<br/>
3399  கட்டு எழில் சோலை நல் வேங்கடவாணனைக் <br/>
கட்டு எழில் தென் குருகூர்ச் சடகோபன் சொல் <br/>
கட்டு எழில் ஆயிரத்து இப் பத்தும் வல்லவர் <br/>
கட்டு எழில் வானவர் போகம் உண்பாரே            	(11)<br/>
----------<br/>
<br/>
<strong>  தலைவனது நகர்நோக்கிச் சென்ற மகளைக் குறித்துத் தாய் இரங்குதல் <br/>
(திருக்கோளூர்)<br/></strong>  
<br/>
3400  உண்ணும் சோறு பருகும் நீர் தின்னும் வெற்றிலையும் எல்லாம் <br/>
கண்ணன் எம் பெருமான் என்று என்றே கண்கள் நீர் மல்கி <br/>
மண்ணினுள் அவன் சீர் வளம் மிக்கவன் ஊர் வினவி <br/>
திண்ணம் என் இளமான் புகும் ஊர் திருக்கோளூரே            	(1)<br/>
 	 	<br/>
3401  ஊரும் நாடும் உலகமும் தன்னைப்போல் அவனுடைய <br/>
பேரும் தார்களுமே பிதற்ற கற்பு வான் இடறி <br/>
சேரும் நல் வளம் சேர் பழனத் திருக்கோளூர்க்கே <br/>
போரும் கொல் உரையீர் கொடியேன் கொடி பூவைகளே?           	(2)<br/>
 	 	<br/>
3402  பூவை பைங்கிளிகள் பந்து தூதை பூம் புட்டில்கள் <br/>
யாவையும் திருமால் திருநாமங்களே கூவி எழும் என் <br/>
பாவை போய் இனித் தண் பழனத் திருக்கோளூர்க்கே <br/>
கோவை வாய் துடிப்ப மழைக்கண்ணொடு என் செய்யும்கொலோ?           	(3)<br/>
 	 	<br/>
3403  கொல்லை என்பர்கொலோ குணம் மிக்கனள் என்பர்கொலோ <br/>
சில்லை வாய்ப் பெண்டுகள் அயல் சேரி உள்ளாரும்? எல்லே <br/>
செல்வம் மல்கி அவன்கிடந்த திருக்கோளூர்க்கே <br/>
மேல் இடை நுடங்க இளமான் செல்ல மேவினளே            	(4)<br/>
 	 	<br/>
3404  மேவி நைந்து நைந்து விளையாடலுறாள் என் சிறுத் <br/>
தேவி போய் இனித் தன் திருமால் திருக்கோளூரில் <br/>
பூ இயல் பொழிலும் தடமும் அவன் கோயிலும் கண்டு <br/>
ஆவி உள் குளிர எங்ஙனே உகக்கும்கொல் இன்றே?            	(5)<br/>
 	 	<br/>
3405  இன்று எனக்கு உதவாது அகன்ற இளமான் இனிப் போய் <br/>
தென் திசைத் திலதம் அனைய திருக்கோளூர்க்கே <br/>
சென்று தன் திருமால் திருக்கண்ணும் செவ்வாயும் கண்டு <br/>
நின்று நின்று நையும் நெடும் கண்கள் பனி மல்கவே            	(6)<br/>
 	 	<br/>
3406  மல்கு நீர்க் கண்ணொடு மையல் உற்ற மனத்தினளாய் <br/>
அல்லும் நன் பகலும் நெடுமால் என்று அழைத்து இனிப் போய் <br/>
செல்வம் மல்கி அவன் கிடந்த திருக்கோளுர்க்கே <br/>
ஒல்கி ஒல்கி நடந்து எங்ஙனே புகும்கொல் ஒசிந்தே?            	(7)<br/>
 	 	<br/>
3407  ஒசிந்த நுண் இடைமேல் கையை வைத்து நொந்து நொந்து <br/>
கசிந்த நெஞ்சினளாய் கண்ண நீர் துளும்பச் செல்லும்கொல் <br/>
ஒசிந்த ஒண் மலராள் கொழுநன் திருக்கோளூர்க்கே <br/>
கசிந்த நெஞ்சினளாய் எம்மை நீத்த எம் காரிகையே?            	(8)<br/>
 	 	<br/>
3408  காரியம் நல்லனகள் அவை காணில் என் கண்ணனுக்கு என்று <br/>
ஈரியாய் இருப்பாள் இது எல்லாம் கிடக்க இனிப் போய் <br/>
சேரி பல் பழி தூஉய் இரைப்ப திருக்கோளூர்க்கே <br/>
நேரிழை நடந்தாள் எம்மை ஒன்றும் நினைந்திலளே            	(9)<br/>
 	 	<br/>
3409  நினைக்கிலேன் தெய்வங்காள் நெடும் கண் இளமான் இனிப் போய் <br/>
அனைத்து உலகும் உடைய அரவிந்தலோசனனைத் <br/>
தினைத்தனையும் விடாள் அவன் சேர் திருக்கோளூர்க்கே <br/>
மனைக்கு வான் பழியும் நினையாள் செல்ல வைத்தனளே            	(10)<br/>
 	 	<br/>
3410  வைத்த மா நிதியாம் மதுசூதனையே அலற்றி <br/>
கொத்து அலர் பொழில் சூழ் குருகூர்ச் சடகோபன் சொன்ன <br/>
பத்து நூற்றுள் இப் பத்து அவன் சேர் திருக்கோளூர்க்கே <br/>
சித்தம் வைத்து உரைப்பார் திகழ் பொன் உலகு ஆள்வாரே            	(11)<br/>
-----------<br/>
<br/>
<strong>  திருநாடு முதலியவற்றில் தலைமகள் பறவைகளைத் தூதுவிடல்<br/>
</strong>  <br/>
3411  பொன் உலகு ஆளீரோ புவனி முழுது ஆளீரோ <br/>
நல் நலப் புள்ளினங்காள் வினையாட்டியேன் நான் இரந்தேன் <br/>
முன் உலகங்கள் எல்லாம் படைத்த முகில்வண்ணன் கண்ணன் <br/>
என் நலம் கொண்ட பிரான் தனக்கு என் நிலைமை உரைத்தே.           	(1)<br/>
 	 	<br/>
3412  மை அமர் வாள் நெடும் கண் மங்கைமார் முன்பு என் கை இருந்து <br/>
நெய் அமர் இன் அடிசில் நிச்சல் பாலொடு மேவீரோ <br/>
கை அமர் சக்கரத்து என் கனிவாய்ப் பெருமானைக் கண்டு <br/>
மெய் அமர் காதல் சொல்லி கிளிகாள் விரைந்து ஓடிவந்தே            	(2)<br/>
 	 	<br/>
3413  ஓடிவந்து என் குழல்மேல் ஒளி மா மலர் ஊதீரோ <br/>
கூடிய வண்டினங்காள் குருநாடு உடை ஐவர்கட்கு ஆய் <br/>
ஆடிய மா நெடும் தேர்ப்படை நீறு எழச் செற்ற பிரான் <br/>
சூடிய தண் துளவம் உண்ட தூ மது வாய்கள் கொண்டே            	(3)<br/>
 	 	<br/>
3414  தூ மது வாய்கள் கொண்டுவந்து என் முல்லைகள்மேல் தும்பிகாள் <br/>
பூ மது உண்ணச் செல்லில் வினையேனைப் பொய்செய்து அகன்ற <br/>
மா மது வார் தண் துழாய் முடி வானவர் கோனைக் கண்டு <br/>
யாம் இதுவோ தக்கவாறு என்னவேண்டும் கண்டீர் நுங்கட்கே?           	(4)<br/>
 	 	<br/>
3415  நுங்கட்கு யான் உரைக்கேன் வம்மின் யான் வளர்த்த கிளிகாள் <br/>
வெம் கண் புள் ஊர்ந்து வந்து வினையேனை நெஞ்சம் கவர்ந்த <br/>
செங்கண் கருமுகிலை செய்ய வாய்ச் செழுங் கற்பகத்தை <br/>
எங்குச் சென்றாகிலும் கண்டு இதுவோ தக்கவாறு? என்மினே           	(5)<br/>
 	 	<br/>
3416  என் மின்னு நூல் மார்வன் என் கரும் பெருமான் என் கண்ணன் <br/>
தன் மன்னு நீள் கழல்மேல் தண் துழாய் நமக்கு அன்றி நல்கான் <br/>
கல்மின்கள் என்று உம்மை யான் கற்பியாவைத்த மாற்றம்சொல்லி <br/>
செல்மின்கள் தீவினையேன் வளர்த்த சிறு பூவைகளே            	(6)<br/>
 	 	<br/>
3417  பூவைகள் போல் நிறத்தன் புண்டரீகங்கள் போலும் கண்ணன் <br/>
யாவையும் யாவரும் ஆய் நின்ற மாயன் என் ஆழிப் பிரான் <br/>
மாவை வல் வாய் பிளந்த மதுசூதற்கு என் மாற்றம் சொல்லி <br/>
பாவைகள் தீர்க்கிற்றிரே வினையாட்டியேன் பாசறவே?            	(7)<br/>
 	 	<br/>
3418  பாசறவு எய்தி இன்னே வினையேன் எனை ஊழி நைவேன் <br/>
ஆசு அறு தூவி வெள்ளைக் குருகே அருள்செய்து ஒருநாள் <br/>
மாசு அறு நீலச் சுடர் முடி வானவர் கோனைக் கண்டு <br/>
ஏசு அறும் நும்மை அல்லால் மறுநோக்கு இலள் பேர்த்து மற்றே            	(8)<br/>
 	 	<br/>
3419  பேர்த்து மற்று ஓர் களைகண் வினையாட்டியேன் நான் ஒன்று இலேன் <br/>
நீர்த் திரைமேல் உலவி இரை தேரும் புதா இனங்காள் <br/>
கார்த் திரள் மா முகில் போல் கண்ணன் விண்ணவர் கோனைக் கண்டு <br/>
வார்த்தைகள் கொண்டு அருளி உரையீர் வைகல் வந்திருந்தே            	(9)<br/>
 	 	<br/>
3420  வந்திருந்து உம்முடைய மணிச் சேவலும் நீரும் எல்லாம் <br/>
அந்தரம் ஒன்றும் இன்றி அலர்மேல் அசையும் அன்னங்காள் <br/>
என் திரு மார்வற்கு என்னை இன்னவாறு இவள் காண்மின் என்று <br/>
மந்திரத்து ஒன்று உணர்த்தி உரையீர் மறுமாற்றங்களே            	(10)<br/>
 	 	<br/>
3421  மாற்றங்கள் ஆய்ந்துகொண்டு மதுசூத பிரான் அடிமேல் <br/>
நாற்றங்கொள் பூம் பொழில் சூழ் குருகூர்ச் சடகோபன் சொன்ன <br/>
தோற்றங்கள் ஆயிரத்துள் இவையும் ஒருபத்தும் வல்லார் <br/>
ஊற்றின்கண் நுண் மணல் போல் உருகாநிற்பர் நீராயே            	(11)<br/>

----------<br/>
<br/>
<strong>  கேட்டோர் நெஞ்சம் நீராய் உருகும்வண்ணம் ஆழ்வார் எம்பெருமானைக் கூப்பிடுதல்<br/>
</strong>  <br/>
3422  நீர் ஆய் நிலன் ஆய் தீ ஆய் கால் ஆய் நெடு வான் ஆய் <br/>
சீர் ஆர் சுடர்கள் இரண்டு ஆய் சிவன் ஆய் அயன் ஆனாய் <br/>
கூர் ஆர் ஆழி வெண் சங்கு ஏந்தி கொடியேன்பால் <br/>
வாராய் ஒருநாள் மண்ணும் விண்ணும் மகிழவே            	(1)<br/>
 	 	<br/>
3423  மண்ணும் விண்ணும் மகிழ குறள் ஆய் வலம் காட்டி <br/>
மண்ணும் விண்ணும் கொண்ட மாய அம்மானே <br/>
நண்ணி உனை நான் கண்டு உகந்து கூத்தாட <br/>
நண்ணி ஒருநாள் ஞாலத்தூடே நடவாயே            	(2)<br/>
 	 	<br/>
3424  ஞாலத்தூடே நடந்தும் நின்றும் கிடந்து இருந்தும் <br/>
சாலப் பல நாள் உகம்தோறு உயிர்கள் காப்பானே <br/>
கோலத் திரு மா மகளோடு உன்னைக் கூடாதே <br/>
சாலப் பல நாள் அடியேன் இன்னும் தளர்வேனோ?           	(3)<br/>
 	 	<br/>
3425  தளர்ந்தும் முறிந்தும் சகட அசுரர் உடல் வேறாப் <br/>
பிளந்து வீய திருக்கால் ஆண்ட பெருமானே <br/>
கிளர்ந்து பிரமன் சிவன் இந்திரன் விண்ணவர் சூழ <br/>
விளங்க ஒருநாள் காண வாராய் விண்மீதே            	(4)<br/>
 	 	<br/>
3426  விண்மீது இருப்பாய் மலைமேல் நிற்பாய் கடல் சேர்ப்பாய் <br/>
மண்மீது உழல்வாய் இவற்றுள் எங்கும் மறைந்து உறைவாய் <br/>
எண்மீது இயன்ற புற அண்டத்தாய் எனது ஆவி <br/>
யுள் மீது ஆடி உருக் காட்டாதே ஒளிப்பாயோ?            	(5)<br/>
 	 	<br/>
3427  பாய் ஓர் அடி வைத்து அதன் கீழ்ப் பரவை நிலம் எல்லாம் <br/>
தாய் ஓர் அடியால் எல்லா உலகும் தடவந்த <br/>
மாயோன் உன்னைக் காண்பான் வருந்தி எனைநாளும் <br/>
தீயோடு உடன்சேர் மெழுகாய் உலகில் திரிவேனோ?            	(6)<br/>
 	 	<br/>
3428  உலகில் திரியும் கரும கதி ஆய் உலகம் ஆய் <br/>
உலகுக்கே ஓர் உயிரும் ஆனாய் புற அண்டத்து <br/>
அலகில் பொலிந்த திசை பத்து ஆய அருவேயோ <br/>
அலகில் பொலிந்த அறிவிலேனுக்கு அருளாயே           	(7)<br/>
 	 	<br/>
3429  அறிவிலேனுக்கு அருளாய் அறிவார் உயிர் ஆனாய் <br/>
வெறி கொள் சோதி மூர்த்தி அடியேன் நெடுமாலே <br/>
கிறிசெய்து என்னைப் புறத்திட்டு இன்னம் கெடுப்பாயோ <br/>
பிறிது ஒன்று அறியா அடியேன் ஆவி திகைக்கவே?            	(8)<br/>
 	 	<br/>
3430  ஆவி திகைக்க ஐவர் குமைக்கும் சிற்றின்பம் <br/>
பாவியேனைப் பல நீ காட்டிப் படுப்பாயோ? <br/>
தாவி வையம் கொண்ட தடம் தாமரை கட்கே <br/>
கூவிக் கொள்ளும் காலம் இன்னம் குறுகாதோ?            	(9)<br/>
 	 	<br/>
3431  குறுகா நீளா இறுதிகூடா எனை ஊழி <br/>
சிறுகா பெருகா அளவு இல் இன்பம் சேர்ந்தாலும் <br/>
மறு கால் இன்றி மாயோன் உனக்கே ஆளாகும் <br/>
சிறு காலத்தை உறுமோ அந்தோ தெரியிலே?            	(10)<br/>
 	 	<br/>
3432  தெரிதல் நினைதல் எண்ணல் ஆகாத் திருமாலுக்கு <br/>
உரிய தொண்டர் தொண்டர் தொண்டன் சடகோபன் <br/>
தெரியச் சொன்ன ஓர் ஆயிரத்துள் இப் பத்தும் <br/>
உரிய தொண்டர் ஆக்கும் உலகம் உண்டாற்கே            	(11)<br/>
-------------<br/>
<br/>
<strong>  திருவேங்கடமுடையானது திருவடிகளில் சரணம்புகுதல் (திருவேங்கடம்)<br/>
<br/></strong>  
3433  உலகம் உண்ட பெருவாயா <br/>
      உலப்பு இல் கீர்த்தி அம்மானே <br/>
நிலவும் சுடர் சூழ் ஒளி மூர்த்தி <br/>
      நெடியாய் அடியேன் ஆர் உயிரே <br/>
திலதம் உலகுக்கு ஆய் நின்ற <br/>
      திருவேங்கடத்து எம் பெருமானே <br/>
குல தொல் அடியேன் உன பாதம் <br/>
      கூடும் ஆறு கூறாயே            	(1)<br/>
 	 	<br/>
3434  கூறு ஆய் நீறு ஆய் நிலன் ஆகி <br/>
      கொடு வல் அசுரர் குலம் எல்லாம் <br/>
சீறா எரியும் திரு நேமி <br/>
      வலவா தெய்வக் கோமானே <br/>
சேறு ஆர் சுனைத் தாமரை செந்தீ <br/>
      மலரும் திருவேங்கடத்தானே <br/>
ஆறா அன்பில் அடியேன் உன் <br/>
      அடிசேர் வண்ணம் அருளாயே            	(2)<br/>
 	 	<br/>
3435  வண்ணம் மருள் கொள் அணி மேக <br/>
      வண்ணா மாய அம்மானே <br/>
எண்ணம் புகுந்து தித்திக்கும் <br/>
      அமுதே இமையோர் அதிபதியே <br/>
தெள் நல் அருவி மணி பொன் முத்து <br/>
      அலைக்கும் திருவேங்கடத்தானே <br/>
அண்ணலே உன் அடி சேர <br/>
      அடியேற்கு ஆஆ என்னாயே            	(3)<br/>
 	 	<br/>
3436  ஆஆ என்னாது உலகத்தை <br/>
      அலைக்கும் அசுரர் வாழ் நாள்மேல் <br/>
தீ வாய் வாளி மழை பொழிந்த <br/>
      சிலையா திரு மா மகள் கேள்வா <br/>
தேவா சுரர்கள் முனிக்கணங்கள் <br/>
      விரும்பும் திருவேங்கடத்தானே <br/>
பூ ஆர் கழல்கள் அருவினையேன் <br/>
      பொருந்துமாறு புணராயே           	(4)<br/>
 	 	<br/>
3437  புணரா நின்ற மரம் ஏழ் அன்று <br/>
      எய்த ஒரு வில் வலவா ஓ <br/>
புணர் ஏய் நின்ற மரம் இரண்டின் <br/>
      நடுவே போன முதல்வா ஓ <br/>
திணர் ஆர் மேகம் எனக் களிறு <br/>
      சேரும் திருவேங்கடத்தானே <br/>
திணர் ஆர் சார்ங்கத்து உன பாதம் <br/>
      சேர்வது அடியேன் எந்நாளே?            	(5)<br/>
 	 	<br/>
3438  எந்நாளே நாம் மண் அளந்த <br/>
      இணைத் தாமரைகள் காண்பதற்கு என்று <br/>
எந்நாளும் நின்று இமையோர்கள் <br/>
      ஏத்தி இறைஞ்சி இனம் இனமாய் <br/>
மெய்ந் நா மனத்தால் வழிபாடு <br/>
      செய்யும் திருவேங்கடத்தானே <br/>
மெய்ந் நான் எய்தி எந் நாள் உன் <br/>
      அடிக்கண் அடியேன் மேவுவதே?            	(6)<br/>
 	 	<br/>
3439  அடியேன் மேவி அமர்கின்ற <br/>
      அமுதே இமையோர் அதிபதியே <br/>
கொடியா அடு புள் உடையானே <br/>
      கோலக் கனிவாய்ப் பெருமானே <br/>
செடி ஆர் வினைகள் தீர் மருந்தே <br/>
      திருவேங்கடத்து எம் பெருமானே <br/>
நொடி ஆர் பொழுதும் உன பாதம் <br/>
      காண நோலாது ஆற்றேனே            	(7)<br/>
 	 	<br/>
3440  நோலாது ஆற்றேன் உன பாதம் <br/>
      காண என்று நுண் உணர்வின் <br/>
நீல் ஆர் கண்டத்து அம்மானும் <br/>
      நிறை நான்முகனும் இந்திரனும் <br/>
சேல் ஏய் கண்ணார் பலர் சூழ <br/>
      விரும்பும் திருவேங்கடத்தானே <br/>
மாலாய் மயக்கி அடியேன்பால் <br/>
      வந்தாய் போலே வாராயே            	(8)<br/>
 	 	<br/>
3441  வந்தாய் போலே வாராதாய் <br/>
      வாராதாய் போல் வருவானே <br/>
செந்தாமரைக் கண் செங்கனி வாய் <br/>
      நால் தோள் அமுதே எனது உயிரே <br/>
சிந்தாமணிகள் பகர் அல்லைப் <br/>
      பகல் செய் திருவேங்கடத்தானே <br/>
அந்தோ அடியேன் உன பாதம் <br/>
      அகலகில்லேன் இறையுமே            	(9)<br/>
 	 	<br/>
3442  அகலகில்லேன் இறையும் என்று <br/>
      அலர்மேல் மங்கை உறை மார்பா <br/>
நிகர் இல் புகழாய் உலகம் மூன்று <br/>
      உடையாய் என்னை ஆள்வானே <br/>
நிகர் இல் அமரர் முனிக்கணங்கள் <br/>
      விரும்பும் திருவேங்கடத்தானே <br/>
புகல் ஒன்று இல்லா அடியேன் உன் <br/>
      அடிக்கீழ் அமர்ந்து புகுந்தேனே.            	(10)<br/>
 	 	<br/>
3443  அடிக்கீழ் அமர்ந்து புகுந்து அடியீர் <br/>
      வாழ்மின் என்று என்று அருள்கொடுக்கும் <br/>
படிக் கேழ் இல்லாப் பெருமானைப் <br/>
      பழனக் குருகூர்ச் சடகோபன் <br/>
முடிப்பான் சொன்ன ஆயிரத்துத் <br/>
      திருவேங்கடத்துக்கு இவை பத்தும் <br/>
பிடித்தார் பிடித்தார் வீற்றிருந்து <br/>
      பெரிய வானுள் நிலாவுவரே.            	(11)<br/>
------------<br/>
<br/>
<strong>  இந்திரியங்களால் இன்னும் எத்தனை நாள் துன்புறுவேன் என்று ஆழ்வார் வருந்தல்<br/>
<br/></strong>  
3444  உள் நிலாவிய ஐவரால் குமைதீற்றி என்னை <br/>
      உன் பாதபங்கயம் <br/>
நண்ணிலாவகையே நலிவான் இன்னும் எண்ணுகின்றாய் <br/>
எண் இலாப் பெறு மாயனே இமையோர்கள் <br/>
      ஏத்தும் உலகம் மூன்று உடை <br/>
அண்ணலே அமுதே அப்பனே என்னை ஆள்வானே            	(1)<br/>
 	 	<br/>
3445  என்னை ஆளும் வன் கோ ஓர் ஐந்து இவை பெய்து <br/>
      இராப்பகல் மோதுவித்திட்டு <br/>
உன்னை நான் அணுகாவகை செய்து போதிகண்டாய் <br/>
கன்னலே அமுதே கார் முகில் வண்ணனே <br/>
      கடல் ஞாலம் காக்கின்ற <br/>
மின்னு நேமியினாய் வினையேனுடை வேதியனே            	(2)<br/>
 	 	<br/>
3446  வேதியாநிற்கும் ஐவரால் வினையேனை <br/>
      மோதுவித்து உன் திருவடிச் <br/>
சாதியாவகை நீ தடுத்து என் பெறுதி? அந்தோ! <br/>
ஆதி ஆகி அகல் இடம் படைத்து உண்டு <br/>
      உமிழ்ந்து கடந்து இடந்திட்ட <br/>
சோதி நீள் முடியாய் தொண்டனேன் மதுசூதனனே            	(3)<br/>
 	 	<br/>
3447  சூது நான் அறியாவகை சுழற்றி ஓர் ஐவரைக் <br/>
      காட்டி உன் அடிப் <br/>
போது நான் அணுகாவகை செய்து போதிகண்டாய் <br/>
யாதும் யாவரும் இன்றி நின் அகம்பால் ஒடுக்கி <br/>
      ஓர் ஆலின் நீள் இலை <br/>
மீது சேர் குழவி வினையேன் வினைதீர் மருந்தே            	(4)<br/>
 	 	<br/>
3448  தீர் மருந்து இன்றி ஐந்து நோய் அடும் செக்கில் இட்டுத் <br/>
      திரிக்கும் ஐவரை <br/>
நேர் மருங்கு உடைத்தா அடைத்து நெகிழ்ப்பான் ஒக்கின்றாய் <br/>
ஆர் மருந்து இனி ஆகுவார் அடல் ஆழி ஏந்தி <br/>
      அசுரர் வன் குலம் <br/>
வேர் மருங்கு அறுத்தாய் விண்ணுளார் பெருமானே? ஓ            	(5)<br/>
 	 	<br/>
3449  விண்ணுளார் பெருமாற்கு அடிமை செய்வாரையும் <br/>
      செறும் ஐம்புலன் இவை <br/>
மண்ணுள் என்னைப் பெற்றால் என் செய்யா மற்று நீயும் விட்டால்? <br/>
பண்ணுளாய் கவி தன்னுளாய் பத்தியின் உள்ளாய் <br/>
      பரமீசனே வந்து என் <br/>
கண்ணுளாய் நெஞ்சுளாய் சொல்லுளாய் ஒன்று சொல்லாயே            	(6)<br/>
 	 	<br/>
3450  ஒன்று சொல்லி ஒருத்தினில் நிற்கிலாத <br/>
      ஓர் ஐவர் வன் கயவரை <br/>
என்று யான் வெல்கிற்பன் உன் திருவருள் இல்லையேல்? <br/>
அன்று தேவர் அசுரர் வாங்க அலைகடல் <br/>
      அரவம் அளாவி ஓர் <br/>
குன்றம் வைத்த எந்தாய் கொடியேன் பருகு இன் அமுதே            	(7)<br/>
 	 	<br/>
3451  இன் அமுது எனத் தோன்றி ஓர் ஐவர் யாவரையும் <br/>
      மயக்க நீ வைத்த <br/>
முன்னம் மாயம் எல்லாம் முழு வேர் அரிந்து என்னை உன் <br/>
சின்னமும் திரு மூர்த்தியும் சிந்தித்து ஏத்திக் <br/>
      கைதொழவே அருள் எனக்கு <br/>
என் அம்மா என் கண்ணா இமையோர் தம் குலமுதலே            	(8)<br/>
 	 	<br/>
3452  குலம் முதல் அடும் தீவினைக் கொடு வன் குழியினில் <br/>
      வீழ்க்கும் ஐவரை <br/>
வலம் முதல் கெடுக்கும் வரமே தந்தருள்கண்டாய் <br/>
நிலம் முதல் இனி எவ் உலகுக்கும் நிற்பன <br/>
      செல்வன எனப் பொருள் <br/>
பல முதல் படைத்தாய் என் கண்ணா என் பரஞ்சுடரே            	(9)<br/>
 	 	<br/>
3453  என் பரஞ்சுடரே என்று உன்னை அலற்றி <br/>
      உன் இணைத் தாமரைகட்கு <br/>
அன்பு உருகி நிற்கும் அது நிற்க சுமடு தந்தாய் <br/>
வன் பரங்கள் எடுத்து ஐவர் திசை திசை <br/>
      வலித்து எற்றுகின்றனர் <br/>
முன் பரவை கடைந்து அமுதம் கொண்ட மூர்த்தி ஓ            	(10)<br/>
 	 	<br/>
3454  கொண்ட மூர்த்தி ஓர் மூவராய்க் குணங்கள் படைத்து <br/>
      அளித்து கெடுக்கும் அப் <br/>
புண்டரீகக் கொப்பூழ்ப் புனல் பள்ளி அப்பனுக்கே <br/>
தொண்டர் தொண்டர் தொண்டர் தொண்டன் <br/>
      சடகோபன் சொல் ஆயிரத்துள் இப் பத்தும் <br/>
கண்டு பாட வல்லார் வினை போம் கங்குலும் பகலே            	(11)<br/>
----------<br/>
<br/><strong>  
திருவரங்கப் பெருமானிடம் தலைவி மிகவும் மோகித்திருப்பதைக் கண்ட தாய் <br/>
அரங்கரைப் பார்த்து வினாவுதல்  (திருவரங்கம்)<br/></strong>  
<br/>
3455  கங்குலும் பகலும் கண் துயில் அறியாள் <br/>
      கண்ண நீர் கைகளால் இறைக்கும் <br/>
சங்கு சக்கரங்கள் என்று கை கூப்பும் <br/>
      தாமரைக் கண் என்றே தளரும் <br/>
எங்ஙனே தரிக்கேன் உன்னைவிட்டு? என்னும் <br/>
      இரு நிலம் கை துழா இருக்கும் <br/>
செங்கயல் பாய் நீர்த் திருவரங்கத்தாய் <br/>
      இவள் திறத்து என் செய்கின்றாயே?           	(1)<br/>
 	 	<br/>
3456  என் செய்கின்றாய் என் தாமரைக் கண்ணா? <br/>
      என்னும் கண்ணீர் மல்க இருக்கும் <br/>
என் செய்கேன் எறி நீர்த் திருவரங்கத்தாய்? <br/>
      என்னும் வெவ்வுயிர்த்து உயிர்த்து உருகும் <br/>
முன் செய்த வினையே முகப்படாய் என்னும் <br/>
      முகில்வண்ணா தகுவதோ? என்னும் <br/>
முன் செய்து இவ் உலகம் உண்டு உமிழ்ந்து அளந்தாய் <br/>
      என்கொலோ முடிகின்றது இவட்கே?            	(2)<br/>
 	 	<br/>
3457  வட்கு இலள் இறையும் மணிவண்ணா என்னும் <br/>
      வானமே நோக்கும் மையாக்கும் <br/>
உட்கு உடை அசுரர் உயிர் எல்லாம் உண்ட <br/>
      ஒருவனே என்னும் உள் உருகும் <br/>
கட்கிலீ உன்னைக் காணுமாறு அருளாய் <br/>
      காகுத்தா கண்ணனே என்னும் <br/>
திண் கொடி மதிள் சூழ் திருவரங்கத்தாய் <br/>
      இவள்திறத்து என் செய்திட்டாயே?           	(3)<br/>
 	 	<br/>
3458  இட்ட கால் இட்ட கையளாய் இருக்கும் <br/>
      எழுந்து உலாய் மயங்கும் கை கூப்பும் <br/>
கட்டமே காதல் என்று மூர்ச்சிக்கும் <br/>
      கடல்வண்ணா கடியைகாண் என்னும் <br/>
வட்ட வாய் நேமி வலங்கையா என்னும்<br/>
      வந்திடாய் என்று என்றே மயங்கும் <br/>
சிட்டனே செழு நீர்த் திருவரங்கத்தாய் <br/>
      இவள்திறத்து என் சிந்தித்தாயே?            	(4)<br/>
 	 	<br/>
3459  சிந்திக்கும் திசைக்கும் தேறும் கை கூப்பும் <br/>
      திருவரங்கத்துள்ளாய் என்னும் <br/>
வந்திக்கும் ஆங்கே மழைக்கண் நீர் மல்க <br/>
      வந்திடாய் என்று என்றே மயங்கும் <br/>
அந்திப்போது அவுணன் உடல் இடந்தானே <br/>
      அலை கடல் கடைந்த ஆர் அமுதே <br/>
சந்தித்து உன் சரணம் சார்வதே வலித்த <br/>
      தையலை மையல் செய்தானே            	(5)<br/>
 	 	<br/>
3460  மையல் செய்து என்னை மனம் கவர்ந்தானே <br/>
      என்னும் மா மாயனே என்னும் <br/>
செய்ய வாய் மணியே என்னும் தண் புனல் சூழ் <br/>
      திருவரங்கத்துள்ளாய் என்னும் <br/>
வெய்ய வாள் தண்டு சங்கு சக்கரம் வில் <br/>
      ஏந்தும் விண்ணோர் முதல் என்னும்; <br/>
பை கொள் பாம்பு அணையாய் இவள்திறத்து அருளாய் <br/>
      பாவியேன் செயற்பாலதுவே           	(6)<br/>
 	 	<br/>
3461  பால துன்பங்கள் இன்பங்கள் படைத்தாய் <br/>
      பற்றிலார் பற்ற நின்றானே <br/>
கால சக்கரத்தாய் கடல் இடம் கொண்ட <br/>
      கடல்வண்ணா கண்ணனே என்னும் <br/>
சேல் கொள் தண் புனல் சூழ் திருவரங்கத்தாய் <br/>
      என்னும் என் தீர்த்தனே என்னும் <br/>
கோல மா மழைக்கண் பனி மல்க இருக்கும் <br/>
      என்னுடைக் கோமளக் கொழுந்தே           	(7)<br/>
 	 	<br/>
3462  கொழுந்து வானவர்கட்கு என்னும் குன்று ஏந்தி <br/>
      கோ நிரை காத்தவன் என்னும் <br/>
அழும் தொழும் ஆவி அனல வெவ்வுயிர்க்கும் <br/>
      அஞ்சன வண்ணனே என்னும் <br/>
எழுந்து மேல் நோக்கி இமைப்பிலள் இருக்கும் <br/>
      எங்ஙனே நோக்குகேன்? என்னும் <br/>
செழும் தடம் புனல் சூழ் திருவரங்கத்தாய் <br/>
      என் செய்கேன் என் திருமகட்கே?            	(8)<br/>
 	 	<br/>
3463  என் திருமகள் சேர் மார்வனே என்னும் <br/>
      என்னுடை ஆவியே என்னும் <br/>
நின் திரு எயிற்றால் இடந்து நீ கொண்ட <br/>
      நிலமகள் கேள்வனே என்னும் <br/>
அன்று உரு ஏழும் தழுவி நீ கொண்ட <br/>
      ஆய்மகள் அன்பனே என்னும் <br/>
தென் திருவரங்கம் கோயில்கொண்டானே <br/>
      தெளிகிலேன் முடிவு இவள் தனக்கே            	(9)<br/>
 	 	<br/>
3464  முடிவு இவள் தனக்கு ஒன்று அறிகிலேன் என்னும் <br/>
      மூவுலகு ஆளியே என்னும் <br/>
கடி கமழ் கொன்றைச் சடையனே என்னும் <br/>
      நான்முகக் கடவுளே என்னும் <br/>
வடிவு உடை வானோர் தலைவனே என்னும் <br/>
      வண் திருவரங்கனே என்னும் <br/>
அடி அடையாதாள் போல் இவள் அணுகி <br/>
      அடைந்தனள் முகில்வண்ணன் அடியே           	(10)<br/>
 	 	<br/>
3465  முகில்வண்ணன் அடியை அடைந்து அருள் சூடி <br/>
      உய்ந்தவன் மொய் புனல் பொருநல் <br/>
துகில் வண்ணத் தூ நீர்ச் சேர்ப்பன் வண் பொழில் சூழ் <br/>
      வண் குருகூர்ச் சடகோபன் <br/>
முகில்வண்ணன் அடிமேல் சொன்ன சொல் மாலை <br/>
      ஆயிரத்து இப் பத்தும் வல்லார் <br/>
முகில் வண்ண வானத்து இமையவர் சூழ <br/>
      இருப்பர் பேரின்ப வெள்ளத்தே            	(11)<br/>
----------<br/>
<br/><strong>  
தாய்மாரும் தோழிமாரும் உற்றாரும் தடுக்கவும் தலைவி திருப்பேரேயில் <br/>
சேரத் துணிதல்  (திருப்பேரெயில்)<br/></strong>  
<br/>
3466  வெள்ளைச் சுரி சங்கொடு ஆழி ஏந்தி <br/>
      தாமரைக் கண்ணன் என் நெஞ்சினூடே <br/>
புள்ளைக் கடாகின்ற ஆற்றைக் காணீர் <br/>
      என் சொல்லிச் சொல்லுகேன் அன்னைமீர்காள்? <br/>
வெள்ளச் சுகம் அவன் வீற்றிருந்த <br/>
      வேத ஒலியும் விழா ஒலியும் <br/>
பிள்ளைக் குழா விளையாட்டு ஒலியும் <br/>
      அறா திருப்பேரெயில் சேர்வன் நானே            	(1)<br/>
 	 	<br/>
3467  நானக் கருங் குழல் தோழிமீர்காள் <br/>
      அன்னையர்காள் அயல் சேரியீர்காள் <br/>
நான் இத் தனி நெஞ்சம் காக்கமாட்டேன் <br/>
      என் வசம் அன்று இது இராப்பகல் போய் <br/>
தேன் மொய்த்த பூம்பொழில் தண் பணை சூழ் <br/>
      தென் திருப்பேரெயில் வீற்றிருந்த <br/>
வானப் பிரான் மணிவண்ணன் கண்ணன் <br/>
      செங்கனி வாயின் திறத்ததுவே            	(2)<br/>
 	 	<br/>
3468  செங்கனி வாயின் திறத்ததாயும் <br/>
      செஞ் சுடர் நீள் முடி தாழ்ந்ததாயும் <br/>
சங்கொடு சக்கரம் கண்டு உகந்தும் <br/>
      தாமரைக் கண்களுக்கு அற்றுத் தீர்ந்தும் <br/>
திங்களும் நாளும் விழா அறாத <br/>
      தென் திருப்பேரெயில் வீற்றிருந்த <br/>
நங்கள் பிரானுக்கு என் நெஞ்சம் தோழீ <br/>
      நாணும் நிறையும் இழந்ததுவே           	(3)<br/>
 	 	<br/>
3469  இழந்த எம் மாமைத்திறத்துப் போன <br/>
      என் நெஞ்சினாரும் அங்கே ஒழிந்தார் <br/>
உழந்து இனி யாரைக்கொண்டு என் உசாகோ? <br/>
      ஓதக் கடல் ஒலி போல எங்கும் <br/>
எழுந்த நல் வேதத்து ஒலி நின்று ஓங்கு <br/>
      தென் திருப்பேரெயில் வீற்றிருந்த <br/>
முழங்கு சங்கக் கையன் மாயத்து ஆழ்ந்தேன் <br/>
      அன்னையர்காள் என்னை என் முனிந்தே?           	(4)<br/>
 	 	<br/>
3470  முனிந்து சகடம் உதைத்து மாயப் <br/>
      பேய் முலை உண்டு மருது இடை போய் <br/>
கனிந்த விளவுக்குக் கன்று எறிந்த <br/>
      கண்ண பிரானுக்கு என் பெண்மை தோற்றேன் <br/>
முனிந்து இனி என் செய்தீர் அன்னைமீர்காள்? <br/>
      முன்னி அவன் வந்து வீற்றிருந்த <br/>
கனிந்த பொழில் திருப்பேரெயிற்கே <br/>
      காலம்பெற என்னைக் காட்டுமினே            	(5)<br/>
 	 	<br/>
3471  காலம்பெற என்னைக் காட்டுமின்கள் <br/>
      காதல் கடலின் மிகப் பெரிதால் <br/>
நீல முகில் வண்ணத்து எம் பெருமான் <br/>
      நிற்கும் முன்னே வந்து என் கைக்கும் எய்தான் <br/>
ஞாலத்து அவன் வந்து வீற்றிருந்த <br/>
      நான்மறையாளரும் வேள்வி ஓவா <br/>
கோலச் செந்நெற்கள் கவரி வீசும் <br/>
      கூடு புனல் திருப்பேரெயிற்கே.            	(6)<br/>
 	 	<br/>
3472  பேர் எயில் சூழ் கடல் தென் இலங்கை <br/>
      செற்ற பிரான் வந்து வீற்றிருந்த <br/>
பேரெயிற்கே புக்கு என் நெஞ்சம் நாடி <br/>
      பேர்த்து வர எங்கும் காணமாட்டேன் <br/>
ஆரை இனி இங்கு உடையம் தோழீ? <br/>
      என் நெஞ்சம் கூவ வல்லாரும் இல்லை <br/>
ஆரை இனிக்கொண்டு என் சாதிக்கின்றது? <br/>
      என் நெஞ்சம் கண்டதுவே கண்டேனே           	(7)<br/>
 	 	<br/>
3473  கண்டதுவே கொண்டு எல்லாரும் கூடி <br/>
      கார்க் கடல் வண்ணனோடு என் திறத்துக் <br/>
கொண்டு அலர் தூற்றிற்று அது முதலாக் <br/>
      கொண்ட என் காதல் உரைக்கில் தோழீ <br/>
மண் திணி ஞாலமும் ஏழ் கடலும் <br/>
      நீள் விசும்பும் கழியப் பெரிதால் <br/>
தெண் திரை சூழ்ந்து அவன் வீற்றிருந்த <br/>
      தென் திருப்பேரெயில் சேர்வன் சென்றே            	(8)<br/>
 	 	<br/>
3474  சேர்வன் சென்று என்னுடைத் தோழிமீர்காள் <br/>
      அன்னையர்காள் என்னைத் தேற்ற வேண்டா <br/>
நீர்கள் உரைக்கின்றது என் இதற்கு? <br/>
      நெஞ்சும் நிறைவும் எனக்கு இங்கு இல்லை <br/>
கார்வண்ணன் கார்க் கடல் ஞாலம் உண்ட <br/>
      கண்ண பிரான் வந்து வீற்றிருந்த <br/>
ஏர் வள ஒண் கழனிப் பழன <br/>
      தென் திருப்பேரெயில் மாநகரே.            	(9)<br/>
 	 	<br/>
3475  நகரமும் நாடும் பிறவும் தேர்வேன் <br/>
      நாண் எனக்கு இல்லை என் தோழிமீர்காள் <br/>
சிகர மணி நெடு மாடம் நீடு <br/>
      தென் திருப்பேரெயில் வீற்றிருந்த <br/>
மகர நெடுங்குழைக் காதன் மாயன் <br/>
      நூற்றுவரை அன்று மங்க நூற்ற <br/>
நிகர் இல் முகில்வண்ணன் நேமியான் என் <br/>
      நெஞ்சம் கவர்ந்து எனை ஊழியானே?            	(10)<br/>
 	 	<br/>
3476  ஊழிதோறு ஊழி உருவும் பேரும் <br/>
      செய்கையும் வேறவன் வையம் காக்கும் <br/>
ஆழி நீர் வண்ணனை அச்சுதனை <br/>
      அணி குருகூர்ச் சடகோபன் சொன்ன <br/>
கேழ் இல் அந்தாதி ஓர் ஆயிரத்துள் <br/>
      இவை திருப்பேரெயில் மேய பத்தும் <br/>
ஆழி அங்கையனை ஏத்த வல்லார் <br/>
      அவர் அடிமைத்திறத்து ஆழியாரே.            	(11)<br/>
----------<br/>
<br/><strong>  
எம்பெருமானது வெற்றிச் செயல்களைப் பேசுதல்<br/></strong>  
<br/>
3477  ஆழி எழ சங்கும் வில்லும் எழ திசை <br/>
வாழி எழ தண்டும் வாளும் எழ அண்டம் <br/>
மோழை எழ முடி பாதம் எழ அப்பன் <br/>
ஊழி எழ உலகம் கொண்டவாறே            	(1)<br/>
 	 	<br/>
3478  ஆறு மலைக்கு எதிர்ந்து ஓடும் ஒலி அரவு <br/>
ஊறு சுலாய் மலை தேய்க்கும் ஒலி கடல் <br/>
மாறு சுழன்று அழைக்கின்ற ஒலி அப்பன் <br/>
சாறுபட அமுதம் கொண்ட நான்றே            	(2)<br/>
 	 	<br/>
3479  நான்றில ஏழ் மண்ணும் தானத்தவே பின்னும் <br/>
நான்றில ஏழ் மலை தானத்தவே பின்னும் <br/>
நான்றில ஏழ் கடல் தானத்தவே அப்பன் <br/>
ஊன்றி இடந்து எயிற்றில் கொண்ட நாளே            	(3)<br/>
 	 	<br/>
3480  நாளும் எழ நிலம் நீரும் எழ விண்ணும் <br/>
கோளும் எழ எரி காலும் எழ மலை <br/>
தாளும் எழ சுடர் தானும் எழ அப்பன் <br/>
ஊளி எழ உலகம் உண்ட ஊணே            	(4)<br/>
 	 	<br/>
3481  ஊணுடை மல்லர் ததர்ந்த ஒலி மன்னர் <br/>
ஆண் உடைச் சேனை நடுங்கும் ஒலி விண்ணுள் <br/>
ஏண் உடைத் தேவர் வெளிப்பட்ட ஒலி அப்பன் <br/>
காணுடைப் பாரதம் கை அறை போழ்தே            	(5)<br/>
 	 	<br/>
3482  போழ்து மெலிந்த புன் செக்கரில் வான் திசை <br/>
சூழும் எழுந்து உதிரப் புனலா மலை <br/>
கீழ்து பிளந்த சிங்கம் ஒத்ததால் அப்பன் <br/>
ஆழ் துயர் செய்து அசுரரைக் கொல்லுமாறே            	(6)<br/>
 	 	<br/>
3483  மாறு நிரைத்து இரைக்கும் சரங்கள் இன <br/>
நூறு பிணம் மலைபோல் புரள கடல் <br/>
ஆறு மடுத்து உதிரப் புனலா அப்பன் <br/>
நீறு பட இலங்கை செற்ற நேரே            	(7)<br/>
 	 	<br/>
3484  நேர்சரிந்தான் கொடிக் கோழி கொண்டான் பின்னும் <br/>
நேர்சரிந்தான் எரியும் அனலோன் பின்னும் <br/>
நேர்சரிந்தான் முக்கண் மூர்த்தி கண்டீர் அப்பன் <br/>
நேர்சரி வாணன் திண்தோள் கொண்ட அன்றே            	(8)<br/>
 	 	<br/>
3485  அன்று மண் நீர் எரி கால் விண் மலை முதல் <br/>
அன்று சுடர் இரண்டு பிறவும் பின்னும் <br/>
அன்று மழை உயிர் தேவும் மற்றும் அப்பன் <br/>
அன்று முதல் உலகம் செய்ததுமே            	(9)<br/>
 	 	<br/>
3486  மேய் நிரை கீழ் புக மா புரள சுனை <br/>
வாய் நிறை நீர் பிளிறிச் சொரிய இன <br/>
ஆ நிரைபாடி அங்கே ஒடுங்க அப்பன் <br/>
தீ மழை காத்து குன்றம் எடுத்தானே            	(10)<br/>
 	 	<br/>
3487  குன்றம் எடுத்த பிரான் அடியாரொடும் <br/>
ஒன்றி நின்ற சடகோபன் உரைசெயல் <br/>
நன்றி புனைந்த ஓர் ஆயிரத்துள் இவை <br/>
வென்றி தரும் பத்தும் மேவிக் கற்பார்க்கே           	(11)<br/>
--------------<br/>
<br/><strong>  
எம்பெருமானது விபவ அவதார குணங்களை அனுபவித்து ஆளாகாத <br/>
உலகத்தாரை நோக்கி இரங்குதல்<br/></strong>  
<br/>
3488  கற்பார் இராம பிரானை அல்லால் மற்றும் கற்பரோ <br/>
புல் பா முதலா புல் எறும்பு ஆதி ஒன்று இன்றியே <br/>
நல் பால் அயோத்தியில் வாழும் சராசரம் முற்றவும் <br/>
நல் பாலுக்கு உய்த்தனன் நான்முகனார் பெற்ற நாட்டுளே?           	(1)<br/>
 	 	<br/>
3489  நாட்டில் பிறந்தவர் நாரணற்கு ஆள் அன்றி ஆவரோ <br/>
நாட்டில் பிறந்து படாதன பட்டு மனிசர்க்காய் <br/>
நாட்டை நலியும் அரக்கரை நாடித் தடிந்திட்டு <br/>
நாட்டை அளித்து உய்யச் செய்து நடந்தமை கேட்டுமே?            	(2)<br/>
 	 	<br/>
3490  கேட்பார்கள் கேசவன் கீர்த்தி அல்லால் மற்றும் கேட்பரோ <br/>
கேட்பார் செவி சுடு கீழ்மை வசைவுகளே வையும் <br/>
சேண்பால் பழம் பகைவன் சிசுபாலன் திருவடி <br/>
தாள் பால் அடைந்த தன்மை அறிவாரை அறிந்துமே?            	(3)<br/>
 	 	<br/>
3491  தன்மை அறிபவர் தாம் அவற்கு ஆள் அன்றி ஆவரோ <br/>
பன்மைப் படர் பொருள் ஆதும் இல் பாழ் நெடும் காலத்து <br/>
நன்மைப் புனல் பண்ணி நான்முகனைப் பண்ணி தன்னுள்ளே <br/>
தொன்மை மயக்கிய தோற்றிய சூழல்கள் சிந்தித்தே?            	(4)<br/>
 	 	<br/>
3492  சூழல்கள் சிந்திக்கில் மாயன் கழல் அன்றி சூழ்வரோ <br/>
ஆழப் பெரும் புனல் தன்னுள் அழுந்திய ஞாலத்தைத் <br/>
தாழப் படாமல் தன்பால் ஒரு கோட்டிடைத் தான் கொண்ட <br/>
கேழல் திரு உரு ஆயிற்றுக் கேட்டும் உணர்ந்துமே?            	(5)<br/>
 	 	<br/>
3493  கேட்டும் உணர்ந்தவர் கேசவற்கு ஆள் அன்றி ஆவரோ <br/>
வாட்டம் இலா வண் கை மாவலி வாதிக்க வாதிப்புண்டு <br/>
ஈட்டம்கொள் தேவர்கள் சென்று இரந்தார்க்கு இடர் நீக்கிய <br/>
கோட்டு அங்கை வாமனன் ஆய் செய்த கூத்துக்கள் கண்டுமே?           	(6)<br/>
 	 	<br/>
3494  கண்டும் தெளிந்தும் கற்றார் கண்ணற்கு ஆள் அன்றி ஆவரோ <br/>
வண்டு உண் மலர்த் தொங்கல் மார்க்கண்டேயனுக்கு வாழும் நாள் <br/>
இண்டைச் சடைமுடி ஈசன் உடன்கொண்டு உசாச் செல்ல <br/>
கொண்டு அங்கு தன்னொடும் கொண்டு உடன் சென்றது உணர்ந்துமே?	(7)<br/>
 	 	<br/>
3495  செல்ல உணர்ந்தவர் செல்வன் தன் சீர் அன்றி கற்பரோ <br/>
எல்லை இலாத பெரும் தவத்தால் பல செய் மிறை <br/>
அல்லல் அமரரைச் செய்யும் இரணியன் ஆகத்தை <br/>
மல்லல் அரி உரு ஆய் செய்த மாயம் அறிந்துமே?            	(8)<br/>
 	 	<br/>
3496  மாயம் அறிபவர் மாயவற்கு ஆள் அன்றி ஆவரோ <br/>
தாயம் செறும் ஒரு நூற்றுவர் மங்க ஓர் ஐவர்க்கு ஆய் <br/>
தேசம் அறிய ஓர் சாரதியாய்ச் சென்று சேனையை <br/>
நாசம் செய்திட்டு நடந்த நல் வார்த்தை அறிந்துமே?           	(9)<br/>
 	 	<br/>
3497  வார்த்தை அறிபவர் மாயவற்கு ஆள் அன்றி ஆவரோ <br/>
போர்த்த பிறப்பொடு நோயொடு மூப்பொடு இறப்பு இவை <br/>
பேர்த்து பெரும் துன்பம் வேர் அற நீக்கி தன் தாளின்கீழ்ச் <br/>
சேர்த்து அவன் செய்யும் சேமத்தை எண்ணித் தெளிவுற்றே?           	(10)<br/>
 	 	<br/>
3498  தெளிவுற்று வீவு இன்றி நின்றவர்க்கு இன்பக் கதி செய்யும் <br/>
தெளிவுற்ற கண்ணனைத் தென் குருகூர்ச் சடகோபன் சொல் <br/>
தெளிவுற்ற ஆயிரத்துள் இவை பத்தும் வல்லார் அவர் <br/>
தெளிவுற்ற சிந்தையர் பா மரு மூவுலகத்துள்ளே            	(11)<br/>
------------<br/>
<br/><strong>  
எம்பெருமானது குணம் அழகு முதலியவற்றில் ஆழ்வார் ஈடுபட்டு <br/>
அவனைக் காணுமாறு மனம் உருகி அழைத்தல்<br/></strong>  
<br/>
3499  பா மரு மூவுலகும் படைத்த பற்பநாபா ஓ <br/>
பா மரு மூவுலகும் அளந்த பற்ப பாதா ஓ <br/>
தாமரைக் கண்ணா ஓ தனியேன் தனி ஆளா ஓ <br/>
தாமரைக் கையா ஓ உன்னை என்றுகொல் சேர்வதுவே?            	(1)<br/>
 	 	<br/>
3500  என்றுகொல் சேர்வது அந்தோ! அரன் நான்முகன் ஏத்தும் செய்ய <br/>
நின் திருப்பாதத்தை யான்? நிலம் நீர் எரி கால் விண் உயிர் <br/>
என்று இவை தாம் முதலா முற்றும் ஆய் நின்ற எந்தாய் ஓ <br/>
குன்று எடுத்து ஆ நிரை மேய்த்து அவை காத்த எம் கூத்தா ஓ!            	(2)<br/>
 	 	<br/>
3501  காத்த எம் கூத்தா ஓ! மலை ஏந்திக் கல் மாரி தன்னை <br/>
பூத் தண் துழாய் முடியாய் புனை கொன்றை அம் செஞ்சடையாய் <br/>
வாய்த்த என் நான்முகனே வந்து என் ஆர் உயிர் நீ ஆனால் <br/>
ஏத்து அரும் கீர்த்தியினாய்! உன்னை எங்குத் தலைப்பெய்வனே?           	(3)<br/>
 	 	<br/>
3502  எங்குத் தலைப்பெய்வன் நான் எழில் மூவுலகும் நீயே <br/>
அங்கு உயர் முக்கண் பிரான் பிரம பெருமான் அவன் நீ <br/>
வெம் கதிர் வச்சிரக் கை இந்திரன் முதலாத் தெய்வம் நீ; <br/>
கொங்கு அலர் தண் அம் துழாய் முடி என்னுடைக் கோவலனே?           	(4)<br/>
 	 	<br/>
3503  என்னுடைக் கோவலனே என் பொல்லாக் கருமாணிக்கமே <br/>
உன்னுடை உந்தி மலர் உலகம் அவை மூன்றும் பரந்து <br/>
உன்னுடைச் சோதிவெள்ளத்து அகம்பால் உன்னைக் கண்டு கொண்டிட்டு <br/>
என்னுடை ஆர் உயிரார் எங்ஙனேகொல் வந்து எய்துவரே?            	(5)<br/>
 	 	<br/>
3504  வந்து எய்துமாறு அறியேன் மல்கு நீலச் சுடர் தழைப்ப <br/>
செஞ்சுடர்ச் சோதிகள் பூத்து ஒரு மாணிக்கம் சேர்வது போல் <br/>
அந்தரமேல் செம்பட்டோடு அடி உந்தி கை மார்பு கண் வாய் <br/>
செஞ்சுடர்ச் சோதி விட உறை என் திருமார்பனையே            	(6)<br/>
 	 	<br/>
3505  என் திருமார்பன் தன்னை என் மலைமகள் கூறன் தன்னை <br/>
என்றும் என் நாமகளை அகம்பால் கொண்ட நான்முகனை <br/>
நின்ற சசிபதியை நிலம் கீண்டு எயில் மூன்று எரித்த <br/>
வென்று புலன் துரந்த விசும்பு ஆளியை காணேனோ?            	(7)<br/>
 	 	<br/>
3506  ஆளியைக் காண் பரியாய் அரி காண் நரியாய் அரக்கர் <br/>
ஊளை இட்டு அன்று இலங்கை கடந்து பிலம் புக்கு ஒளிப்ப <br/>
மீளி அம் புள்ளைக் கடாய் விறல் மாலியைக் கொன்று பின்னும் <br/>
ஆள் உயர் குன்றங்கள் செய்து அடர்த்தானையும் காண்டும்கொலோ?           	(8)<br/>
 	 	<br/>
3507  காண்டும்கொலோ நெஞ்சமே! கடிய வினையே முயலும் <br/>
ஆண் திறல் மீளி மொய்ம்பின் அரக்கன் குலத்தைத் தடிந்து <br/>
மீண்டும் அவன் தம்பிக்கே விரி நீர் இலங்கை அருளி <br/>
ஆண்டு தன் சோதி புக்க அமரர் அரியேற்றினையே?            	(9)<br/>
 	 	<br/>
3508  ஏற்று அரும் வைகுந்தத்தை அருளும் நமக்கு ஆயர் குலத்து <br/>
ஈற்று இளம் பிள்ளை ஒன்றாய்ப் புக்கு மாயங்களே இயற்றி <br/>
கூற்று இயல் கஞ்சனைக் கொன்று ஐவர்க்கு ஆய் கொடும் சேனை தடிந்து <br/>
ஆற்றல் மிக்கான் பெரிய பரஞ்சோதி புக்க அரியே            	(10)<br/>
 	 	<br/>
3509  புக்க அரி உரு ஆய் அவுணன் உடல் கீண்டு உகந்த <br/>
சக்கரச் செல்வன் தன்னைக் குருகூர்ச் சடகோபன் சொன்ன <br/>
மிக்க ஓர் ஆயிரத்துள் இவை பத்தும் வல்லார் அவரைத் <br/>
தொக்கு பல்லாண்டு இசைத்து கவரிசெய்வர் ஏழையரே            	(11)<br/>
----------<br/>
<br/><strong>  
எம்பெருமானது பேரழகை உருவெளித் தோற்றத்தில் கண்ட தலைவி <br/>
வருந்தி உரைத்தல்<br/></strong>  
<br/>
3510  ஏழையர் ஆவி உண்ணும் இணைக் கூற்றம்கொலோ? அறியேன் <br/>
ஆழி அம் கண்ண பிரான் திருக்கண்கள்கொலோ? அறியேன் <br/>
சூழவும் தாமரை நாள் மலர் போல் வந்து தோன்றும் கண்டீர் <br/>
தோழியர்காள் அன்னைமீர் என் செய்கேன் துயராட்டியேனே?            	(1)<br/>
 	 	<br/>
3511  ஆட்டியும் தூற்றியும் நின்று அன்னைமீர் என்னை நீர் நலிந்து என்? <br/>
மாட்டு உயர் கற்பகத்தின் வல்லியோ? கொழுந்தோ? அறியேன்? <br/>
ஈட்டிய வெண்ணெய் உண்டான் திருமூக்கு எனது ஆவியுள்ளே <br/>
மாட்டிய வல் விளக்கின் சுடராய் நிற்கும் வாலியதே            	(2)<br/>
 	 	<br/>
3512  வாலியது ஓர் கனிகொல்? வினையாட்டியேன் வல்வினைகொல்? <br/>
கோலம் திரள் பவளக் கொழும் துண்டம்கொலோ? அறியேன் <br/>
நீல நெடு முகில் போல் திருமேனி அம்மான் தொண்டைவாய் <br/>
ஏலும் திசையுள் எல்லாம் வந்து தோன்றும் என் இன் உயிர்க்கே           	(3)<br/>
 	 	<br/>
3513  இன் உயிர்க்கு ஏழையர்மேல் வளையும் இணை நீல விற்கொல் <br/>
மன்னிய சீர் மதனன் கருப்புச் சிலைகொல் மதனன் <br/>
தன் உயிர்த் தாதை கண்ண பெருமான் புருவம்? அவையே <br/>
என் உயிர் மேலனவாய் அடுகின்றன என்றும் நின்றே            	(4)<br/>
 	 	<br/>
3514  என்றும் நின்றே திகழும் செய்ய ஈன் சுடர் வெண் மின்னுக்கொல்? <br/>
அன்றி என் ஆவி அடும் அணி முத்தம்கொலோ? அறியேன் <br/>
குன்றம் எடுத்த பிரான் முறுவல் எனது ஆவி அடும் <br/>
ஒன்றும் அறிகின்றிலேன் அன்னைமீர்! எனக்கு உய்வு இடமே            	(5)<br/>
 	 	<br/>
3515  உய்வு இடம் ஏழையர்க்கும் அசுரர்க்கும் அரக்கர்கட்கும் <br/>
எவ்விடம் என்று இலங்கி மகரம் தழைக்கும் தளிர்கொல் <br/>
பை விடப் பாம்பு அணையான் திருக் குண்டலக் காதுகளே? <br/>
கைவிடல் ஒன்றும் இன்றி அடுகின்றன காண்மின்களே            	(6)<br/>
 	 	<br/>
3516  காண்மின்கள் அன்னையர்காள் என்று காட்டும் வகை அறியேன் <br/>
நாள் மன்னு வெண் திங்கள் கொல் நயந்தார்கட்கு நச்சு இலைகொல் <br/>
சேண் மன்னு நால் தடம் தோள் பெருமான் தன் திரு நுதலே? <br/>
கோள் மன்னி ஆவி அடும் கொடியேன் உயிர் கோள் இழைத்தே           	(7)<br/>
 	 	<br/>
3517  கோள் இழைத் தாமரையும் கொடியும் பவளமும் வில்லும் <br/>
கோள் இழைத் தண் முத்தமும் தளிரும் குளிர் வான் பிறையும் <br/>
கோள் இழையா உடைய கொழும் சோதிவட்டம் கொல் கண்ணன் <br/>
கோள் இழை வாள் முகமாய் கொடியேன் உயிர் கொள்கின்றதே?            	(8)<br/>
 	 	<br/>
3518  கொள்கின்ற கோள் இருளைச் சுகிர்ந்திட்ட கொழும் சுருளின் <br/>
உள்கொண்ட நீல நல் நூல் தழைகொல்? அன்று மாயன் குழல் <br/>
விள்கின்ற பூந் தண் துழாய் விரை நாற வந்து என் உயிரைக் <br/>
கள்கின்றவாறு அறியீர் அன்னைமீர்! கழறா நிற்றிரே            	(9)<br/>
 	 	<br/>
3519  நிற்றி முற்றத்துள் என்று நெரித்த கையர் ஆய் என்னை நீர் <br/>
சுற்றியும் சூழ்ந்தும் வைதிர் சுடர்ச் சோதி மணி நிறம் ஆய் <br/>
முற்ற இம் மூவுலகும் விரிகின்ற சுடர் முடிக்கே <br/>
ஒற்றுமை கொண்டது உள்ளம் அன்னைமீர் நசை என் நுங்கட்கே?           	(10)<br/>
 	 	<br/>
3520  கட்கு அரிய பிரமன் சிவன் இந்திரன் என்று இவர்க்கும் <br/>
கட்கு அரிய கண்ணனைக் குருகூர்ச் சடகோபன் சொன்ன <br/>
உட்கு உடை ஆயிரத்துள் இவையும் ஒரு பத்தும் வல்லார் <br/>
உட்கு உடை வானவரோடு உடனாய் என்றும் மாயாரே            	(11)<br/>
---------<br/>
<br/><strong>  
எம்பெருமானது விசித்திர விபூதியைக் கண்டு ஆழ்வார் ஆச்சரியப்படுதல்<br/>
<br/></strong>  
3521  மாயா வாமனனே மதுசூதா நீ அருளாய் <br/>
தீ ஆய் நீர் ஆய் நிலன் ஆய் விசும்பு ஆய் கால் ஆய் <br/>
தாய் ஆய் தந்தை ஆய் மக்கள் ஆய் மற்றும் ஆய் முற்றும் ஆய் <br/>
நீ ஆய் நீ நின்றவாறு இவை என்ன நியாயங்களே             	(1)<br/>
      <br/>
3522  அம் கள் மலர்த் தண் துழாய் முடி அச்சுதனே அருளாய் <br/>
திங்களும் ஞாயிறும் ஆய் செழும் பல் சுடர் ஆய் இருள் ஆய் <br/>
பொங்கு பொழி மழை ஆய் புகழ் ஆய் பழி ஆய் பின்னும் நீ <br/>
வெம் கண் வெம் கூற்றமும் ஆம் இவை என்ன விசித்திரமே             	(2)<br/>
      <br/>
3523  சித்திரத் தேர் வலவா திருச் சக்கரத்தாய் அருளாய் <br/>
எத்தனை ஓர் உகமும் அவை ஆய் அவற்றுள் இயலும் <br/>
ஒத்த ஓண் பல் பொருள்கள் உலப்பு இல்லன ஆய் வியவு ஆய் <br/>
வித்தகத்தாய் நிற்றி நீ இவை என்ன விடமங்களே             	(3)<br/>
      <br/>
3524  கள் அவிழ் தாமரைக்கண் கண்ணனே எனக்கு ஒன்று அருளாய் <br/>
உள்ளதும் இல்லதும் ஆய் உலப்பு இல்லன ஆய் வியவு ஆய் <br/>
வெள்ளத் தடம் கடலுள் விட நாகு அணைமேல் மருவி <br/>
உள்ளப் பல் யோகு செய்தி இவை என்ன உபாயங்களே             	(4)<br/>
      <br/>
3525  பாசங்கள் நீக்கி என்னை உனக்கே அறக் கொண்டிட்டு நீ <br/>
வாச மலர்த் தண் துழாய் முடி மாயவனே அருளாய் <br/>
காயமும் சீவனும் ஆய் கழிவு ஆய் பிறப்பு ஆய் பின்னும் நீ <br/>
மாயங்கள் செய்து வைத்தி இவை என்ன மயக்குக்களே             	(5)<br/>
      <br/>
3526  மயக்கா வாமனனே மதி ஆம் வண்ணம் ஒன்று அருளாய் <br/>
அயர்ப்பு ஆய் தேற்றமும் ஆய் அழல் ஆய் குளிர் ஆய் வியவு ஆய் <br/>
வியப்பு ஆய் வென்றிகள் ஆய் வினை ஆய் பயன் ஆய் பின்னும் நீ <br/>
துயக்கு ஆய் நீ நின்றவாறு இவை என்ன துயரங்களே             	(6)<br/>
      <br/>
3527  துயரங்கள் செய்யும் கண்ணா சுடர் நீள் முடியாய் அருளாய் <br/>
துயரம் செய் மானங்கள் ஆய் மதன் ஆகி உகவைகள் ஆய் <br/>
துயரம் செய் காமங்கள் ஆய் துலை ஆய் நிலை ஆய் நடை ஆய் <br/>
துயரங்கள் செய்து வைத்தி இவை என்ன சுண்டாயங்களே             	(7)<br/>
      <br/>
3528  என்ன சுண்டாயங்களால் நின்றிட்டாய் என்னை ஆளும் கண்ணா? <br/>
இன்னது ஓர் தன்மையை என்று உன்னை யாவர்க்கும் தேற்றரியை <br/>
முன்னிய மூவுலகும் அவை ஆய் அவற்றைப் படைத்து <br/>
பின்னும் உள்ளாய் புறத்தாய்! இவை என்ன இயற்கைகளே             	(8)<br/>
      <br/>
3529  என்ன இயற்கைகளால் எங்ஙனே நின்றிட்டாய் என் கண்ணா? <br/>
துன்னு கரசரணம் முதலாக எல்லா உறுப்பும் <br/>
உன்னு சுவை ஒளி ஊறு ஒலி நாற்றம் முற்றும் நீயே <br/>
உன்னை உணரவுறில் உலப்பு இல்லை நுணுக்கங்களே             	(9)<br/>
      <br/>
3530  இல்லை நுணுக்கங்களே இதனில் பிறிது என்னும் வண்ணம் <br/>
தொல்லை நல் நூலில் சொன்ன உருவும் அருவும் நீயே <br/>
அல்லித் துழாய் அலங்கல் அணி மார்ப என் அச்சுதனே <br/>
வல்லது ஓர் வண்ணம் சொன்னால் அதுவே உனக்கு ஆம் வண்ணமே            	(10)<br/>
      <br/>
3531  ஆம் வண்ணம் இன்னது ஒன்று என்று அறிவது அரிய அரியை <br/>
ஆம் வண்ணத்தால் குருகூர்ச் சடகோபன் அறிந்து உரைத்த <br/>
ஆம் வண்ண ஒண் தமிழ்கள் இவை ஆயிரத்துள் இப் பத்தும் <br/>
ஆம் வண்ணத்தால் உரைப்பார் அமைந்தார் தமக்கு என்றைக்குமே             	(11)<br/>
--------<br/>
<br/><strong>  
இன்கவி பாடும் பேற்றை எம்பெருமான் தமக்கு அருளியமைக்குக் <br/>
கைம்மாறு இல்லை எனல்<br/></strong>  
<br/>
3532  என்றைக்கும் என்னை உய்யக்கொண்டு போகிய <br/>
அன்றைக்கு அன்று என்னைத் தன்னாக்கி என்னால் தன்னை <br/>
இன் தமிழ் பாடிய ஈசனை ஆதியாய் <br/>
நின்ற என் சோதியை என் சொல்லி நிற்பனோ?             	(1)<br/>
      <br/>
3533  என் சொல்லி நிற்பன் என் இன் உயிர் இன்று ஒன்றாய் <br/>
என் சொல்லால் யான் சொன்ன இன் கவி என்பித்து <br/>
தன் சொல்லால் தான் தன்னைக் கீர்த்தித்த மாயன் என் <br/>
முன் சொல்லும் மூவுருவாம் முதல்வனே?             	(2)<br/>
      <br/>
3534  ஆம் முதல்வன் இவன் என்று தன் தேற்றி என் <br/>
நா முதல் வந்து புகுந்து நல் இன் கவி <br/>
தூ முதல் பத்தர்க்குத் தான் தன்னைச் சொன்ன என் <br/>
வாய் முதல் அப்பனை என்று மறப்பனோ?             	(3)<br/>
      <br/>
3535  அப்பனை என்று மறப்பன் என் ஆகியே <br/>
தப்புதல் இன்றி தனைக் கவி தான் சொல்லி <br/>
ஒப்பிலாத் தீவினையேனை உய்யக்கொண்டு <br/>
செப்பமே செய்து திரிகின்ற சீர்கண்டே?             	(4)<br/>
      <br/>
3536  சீர் கண்டுகொண்டு திருந்து நல் இன்கவி <br/>
நேர்பட யான் சொல்லும் நீர்மை இலாமையில் <br/>
ஏர்வு இலா என்னைத் தன்னாக்கி என்னால் தன்னைப் <br/>
பார் பரவு இன் கவி பாடும் பரமரே             	(5)<br/>
      <br/>
3537  இன் கவி பாடும் பரம் கவிகளால் <br/>
தன் கவி தான் தன்னைப் பாடுவியாது இன்று <br/>
நன்கு வந்து என்னுடன் ஆக்கி என்னால் தன்னை <br/>
வன் கவி பாடும் என் வைகுந்த நாதனே             	(6)<br/>
      <br/>
3538  வைகுந்த நாதன் என வல்வினை மாய்ந்து அறச் <br/>
செய் குந்தன் தன்னை என் ஆக்கி என்னால் தன்னை <br/>
வைகுந்தன் ஆகப் புகழ வண் தீம் கவி <br/>
செய் குந்தன் தன்னை எந் நாள் சிந்தித்து ஆர்வனோ?             	(7)<br/>
      <br/>
3539  ஆர்வனோ ஆழி அங்கை எம் பிரான் புகழ் <br/>
பார் விண் நீர் முற்றும் கலந்து பருகிலும் <br/>
ஏர்வு இலா என்னைத் தன்னாக்கி என்னால் தன்னைச் <br/>
சீர்பெற இன் கவி சொன்ன திறத்துக்கே?             	(8)<br/>
      <br/>
3540  திறத்துக்கு ஏய் துப்புரவு ஆம் திருமாலின் சீர் <br/>
இறப்பு எதிர் காலம் பருகிலும் ஆர்வனோ <br/>
மறப்பு இலா என்னைத் தன்னாக்கி என்னால் தன்னை <br/>
உறப் பல இன் கவி சொன்ன உதவிக்கே?             	(9)<br/>
      <br/>
3541  உதவிக் கைம்மாறு என் உயிர் என்ன உற்று எண்ணில் <br/>
அதுவும் மற்று ஆங்கவன் தன்னது என்னால் தன்னைப் <br/>
பதவிய இன் கவி பாடிய அப்பனுக்கு <br/>
எதுவும் ஒன்றும் இல்லை செய்வது இங்கும் அங்கே             	(10)<br/>
      <br/>
3542  இங்கும் அங்கும் திருமால் அன்றி இன்மை கண்டு <br/>
அங்ஙனே வண் குருகூர்ச் சடகோபன் <br/>
இங்ஙனே சொன்ன ஓர் ஆயிரத்து இப் பத்தும் <br/>
எங்ஙனே சொல்லினும் இன்பம் பயக்குமே             	(11)<br/>
------------<br/>
<br/><strong>  
திருவாறன்விளை சென்று எம்பெருமானைக் கண்டு ஆழ்வார் <br/>
அடிமைசெய்யக் கருதுதல்   (திருவாறன்விளை)<br/>
<br/></strong>  
3543  இன்பம் பயக்க எழில் மலர் மாதரும் தானும் <br/>
      இவ் ஏழ் உலகை <br/>
இன்பம் பயக்க இனிது உடன் வீற்றிருந்து <br/>
      ஆள்கின்ற எங்கள் பிரான் <br/>
அன்புற்று அமர்ந்து உறைகின்ற அணி பொழில் <br/>
      சூழ் திருவாறன்விளை <br/>
அன்புற்று அமர்ந்து வலஞ்செய்து கைதொழும் <br/>
      நாள்களும் ஆகும்கொலோ?            	(1)<br/>
      <br/>
3544  ஆகும்கொல் ஐயம் ஒன்று இன்றி? அகல் இடம் <br/>
      முற்றவும் ஈர் அடியே <br/>
ஆகும்பரிசு நிமிர்ந்த திருக்குறள் அப்பன் <br/>
      அமர்ந்து உறையும் <br/>
மாகம் திகழ் கொடி மாடங்கள் நீடு <br/>
      மதிள் திருவாறன்விளை <br/>
மா கந்த நீர்கொண்டு தூவி வலஞ்செய்து <br/>
      கைதொழக் கூடும்கொலோ?             	(2)<br/>
      <br/>
3545  கூடும் கொல் வைகலும்? கோவிந்தனை <br/>
      மதுசூதனை கோளரியை <br/>
ஆடும் பறவைமிசைக் கண்டு கைதொழுது <br/>
      அன்றி அவன் உறையும் <br/>
பாடும் பெரும் புகழ் நான்மறை வேள்வி ஐந்து <br/>
      ஆறு அங்கம் பன்னினர் வாழ் <br/>
நீடு பொழில் திருவாறன்விளை தொழ <br/>
      வாய்க்கும்கொல் நிச்சலுமே?             	(3)<br/>
      <br/>
3546  வாய்க்கும்கொல் நிச்சலும் எப்பொழுதும் மனத்து <br/>
      ஈங்கு நினைக்கப்பெற <br/>
வாய்க்கும் கரும்பும் பெரும் செந்நெலும் <br/>
      வயல் சூழ் திருவாறன்விளை <br/>
வாய்க்கும் பெரும் புகழ் மூவுலகு ஈசன் <br/>
      வடமதுரைப் பிறந்த <br/>
வாய்க்கும் மணி நிறக் கண்ண பிரான் தன் <br/>
      மலர் அடிப்போதுகளே?             	(4)<br/>
      <br/>
3547  மலர் அடிப்போதுகள் என் நெஞ்சத்து எப்பொழுதும் <br/>
      இருத்தி வணங்க <br/>
பலர் அடியார் முன்பு அருளிய பாம்பு அணை அப்பன் <br/>
      அமர்ந்து உறையும் <br/>
மலரின் மணி நெடு மாடங்கள் நீடு <br/>
      மதிள் திருவாறன்விளை <br/>
உலகம் மலி புகழ் பாட நம்மேல் வினை <br/>
      ஒன்றும் நில்லா கெடுமே.             	(5)<br/>
      <br/>
3548  ஒன்றும் நில்லா கெடும் முற்றவும் தீவினை உள்ளித் <br/>
      தொழுமின் தொண்டீர்! <br/>
அன்று அங்கு அமர் வென்று உருப்பிணி நங்கை <br/>
      அணி நெடும் தோள் புணர்ந்தான் <br/>
என்றும் எப்போதும் என் நெஞ்சம் துதிப்ப <br/>
      உள்ளே இருக்கின்ற பிரான் <br/>
நின்ற அணி திருவாறன்விளை என்னும் <br/>
      நீள் நகரம் அதுவே             	(6)<br/>
      <br/>
3549  நீள் நகரம் அதுவே மலர்ச் சோலைகள் <br/>
      சூழ் திருவாறன்விளை <br/>
நீள் நகரத்து உறைகின்ற பிரான் நெடுமால் <br/>
      கண்ணன் விண்ணவர் கோன் <br/>
வாணபுரம் புக்கு முக்கண் பிரானைத் தொலைய <br/>
      வெம் போர்கள் செய்து <br/>
வாணனை ஆயிரம் தோள் துணித்தான் சரண் <br/>
      அன்றி மற்று ஒன்று இலமே            	(7)<br/>
      <br/>
3550  அன்றி மற்று ஒன்று இலம் நின் சரணே என்று <br/>
      அகல் இரும் பொய்கையின்வாய் <br/>
நின்று தன் நீள் கழல் ஏத்திய ஆனையின் <br/>
      நெஞ்சு இடர் தீர்த்த பிரான் <br/>
சென்று அங்கு இனிது உறைகின்ற செழும் பொழில் <br/>
      சூழ் திருவாறன்விளை <br/>
ஒன்றி வலஞ்செய்ய ஒன்றுமோ? தீவினை <br/>
      உள்ளத்தின் சார்வு அல்லவே             	(8)<br/>
      <br/>
3551  தீவினை உள்ளத்தின் சார்வு அல்ல ஆகி <br/>
      தெளி விசும்பு ஏறலுற்றால் <br/>
நாவினுள்ளும் உள்ளத்துள்ளும் அமைந்த <br/>
      தொழிலினுள்ளும் நவின்று <br/>
யாவரும் வந்து வணங்கும் பொழில் <br/>
      திருவாறன்விளை அதனை <br/>
மேவி வலஞ்செய்து கைதொழக் கூடும்கொல்? <br/>
      என்னும் என் சிந்தனையே 	(9)<br/>
      <br/>
3552  சிந்தை மற்றொன்றின் திறத்தது அல்லாத் தன்மை <br/>
      தேவ பிரான் அறியும் <br/>
சிந்தையினால் செய்வ தான் அறியாதன <br/>
      மாயங்கள் ஒன்றும் இல்லை <br/>
சிந்தையினால் சொல்லினால் செய்கையால் நிலத்தேவர் <br/>
      குழு வணங்கும் <br/>
சிந்தை மகிழ் திருவாறன்விளை உறை <br/>
      தீர்த்தனுக்கு அற்ற பின்னே             	(10)<br/>
      <br/>
3553  தீர்த்தனுக்கு அற்றபின் மற்று ஓர் சரண் <br/>
      இல்லை என்று எண்ணி தீர்த்தனுக்கே <br/>
தீர்த்த மனத்தனன் ஆகி செழுங் <br/>
      குருகூர்ச் சடகோபன் சொன்ன <br/>
தீர்த்தங்கள் ஆயிரத்துள் இவை பத்தும் <br/>
      வல்லார்களைத் தேவர் வைகல் <br/>
தீர்த்தங்களே என்று பூசித்து நல்கி <br/>
      உரைப்பர் தம் தேவியர்க்கே             	(11)<br/>
-----------<br/>
<br/><strong>  
எம்பெருமானது அடியார் வசமாகும் நிலையையும் யாவையும் தானாகும் <br/>
நிலையையும் ஆழ்வார் சங்கித்துத் தௌதல்<br/>
<br/></strong>  
3554  தேவிமார் ஆவார் திருமகள் பூமி <br/>
      ஏவ மற்று அமரர் ஆட்செய்வார் <br/>
மேவிய உலகம் மூன்று அவை ஆட்சி <br/>
      வேண்டு வேண்டு உருவம் நின் உருவம் <br/>
பாவியேன் தன்னை அடுகின்ற கமலக் <br/>
      கண்ணது ஓர் பவள வாய் மணியே <br/>
ஆவியே அமுதே அலை கடல் கடைந்த <br/>
      அப்பனே காணுமாறு அருளாய்             	(1)<br/>
      <br/>
3555  காணுமாறு அருளாய் என்று என்றே கலங்கி <br/>
      கண்ண நீர் அலமர வினையேன் <br/>
பேணுமாறு எல்லாம் பேணி நின் பெயரே <br/>
      பிதற்றுமாறு அருள் எனக்கு அந்தோ <br/>
காணுமாறு அருளாய் காகுத்தா கண்ணா <br/>
      தொண்டனேன் கற்பகக் கனியே <br/>
பேணுவார் அமுதே பெரிய தண் புனல் சூழ் <br/>
      பெரு நிலம் எடுத்த பேராளா             	(2)<br/>
      <br/>
3556  எடுத்த பேராளன் நந்தகோபன் தன் <br/>
      இன் உயிர்ச் சிறுவனே அசோதைக்கு <br/>
அடுத்த பேரின்பக் குல இளம் களிறே <br/>
      அடியனேன் பெரிய அம்மானே <br/>
கடுத்த போர் அவுணன் உடல் இரு பிளவாக் <br/>
      கைஉகிர் ஆண்ட எம் கடலே <br/>
அடுத்தது ஓர் உருவாய் இன்று நீ வாராய் <br/>
      எங்ஙனம் தேறுவர் உமரே?             	(3)<br/>
      <br/>
3557  உமர் உகந்து உகந்த உருவம் நின் உருவம் <br/>
      ஆகி உன் தனக்கு அன்பர் ஆனார் <br/>
அவர் உகந்து அமர்ந்த செய்கை உன் மாயை <br/>
      அறிவு ஒன்றும் சங்கிப்பன் வினையேன் <br/>
அமர் அது பண்ணி அகல் இடம் புடைசூழ் <br/>
      அடு படை அவித்த அம்மானே <br/>
அமரர் தம் அமுதே அசுரர்கள் நஞ்சே <br/>
      என்னுடை ஆர் உயிரேயோ             	(4)<br/>
      <br/>
3558  ஆர் உயிரேயோ அகல் இடம் முழுதும் <br/>
      படைத்து இடந்து உண்டு உமிழ்ந்து அளந்த <br/>
பேர் உயிரேயோ பெரிய நீர் படைத்து அங்கு <br/>
      உறைந்து அது கடைந்து அடைத்து உடைத்த <br/>
சீர் உயிரேயோ மனிசர்க்குத் தேவர் <br/>
      போலத் தேவர்க்கும் தேவாவோ <br/>
ஓர் உயிரேயோ உலகங்கட்கு எல்லாம்! <br/>
      உன்னை நான் எங்கு வந்து உறுகோ?             	(5)<br/>
      <br/>
3559  எங்கு வந்து உறுகோ என்னை ஆள்வானே? <br/>
      ஏழ் உலகங்களும் நீயே <br/>
அங்கு அவர்க்கு அமைத்த தெய்வமும் நீயே <br/>
      அவற்று அவை கருமமும் நீயே <br/>
பொங்கிய புறம்பால் பொருள் உளவேலும் <br/>
      அவையுமோ நீ இன்னே ஆனால் <br/>
மங்கிய அறிவாம் நேர்ப்பமும் நீயே <br/>
      வான் புலன் இறந்ததும் நீயே             	(6)<br/>
      <br/>
3560  இறந்ததும் நீயே எதிர்ந்ததும் நீயே <br/>
      நிகழ்வதோ நீ இன்னே ஆனால் <br/>
சிறந்த நின் தன்மை அது இது உது என்று <br/>
      அறிவு ஒன்றும் சங்கிப்பன் வினையேன் <br/>
கறந்த பால் நெய்யே நெய்யின் இன் சுவையே <br/>
      கடலினுள் அமுதமே அமுதில் <br/>
பிறந்த இன் சுவையே சுவையது பயனே <br/>
      பின்னை தோள் மணந்த பேர் ஆயா             	(7)<br/>
      <br/>
3561  மணந்த பேர் ஆயா மாயத்தால் முழுதும் <br/>
      வல்வினையேனை ஈர்கின்ற <br/>
குணங்களை உடையாய் அசுரர் வன் கையர் <br/>
      கூற்றமே கொடிய புள் உயர்த்தாய் <br/>
பணங்கள் ஆயிரமும் உடைய பைந் நாகப் <br/>
      பள்ளியாய் பாற்கடல் சேர்ப்பா <br/>
வணங்குமாறு அறியேன் மனமும் வாசகமும் <br/>
      செய்கையும் யானும் நீ தானே            	(8)<br/>
      <br/>
3562  யானும் நீ தானே ஆவதோ மெய்யே <br/>
      அரு நரகு அவையும் நீ ஆனால் <br/>
வான் உயர் இன்பம் எய்தில் என்? மற்றை <br/>
      நரகமே எய்தில் என்? எனினும் <br/>
யானும் நீ தானாய்த் தெளிதொறும் நன்றும் <br/>
      அஞ்சுவன் நரகம் நான் அடைதல் <br/>
வான் உயர் இன்பம் மன்னி வீற்றிருந்தாய்! <br/>
      அருளு நின் தாள்களை எனக்கே            	(9)<br/>
      <br/>
3563  தாள்களை எனக்கே தலைத்தலைச் சிறப்பத் <br/>
      தந்த பேர் உதவிக் கைம்மாறாத் <br/>
தோள்களை ஆரத் தழுவி என் உயிரை <br/>
      அற விலை செய்தனன் சோதீ <br/>
தோள்கள் ஆயிரத்தாய் முடிகள் ஆயிரத்தாய் <br/>
      துணைமலர்க் கண்கள் ஆயிரத்தாய் <br/>
தாள்கள் ஆயிரத்தாய் பேர்கள் ஆயிரத்தாய் <br/>
      தமியனேன் பெரிய அப்பனே             	(10)<br/>
      <br/>
3564  பெரிய அப்பனை பிரமன் அப்பனை <br/>
      உருத்திரன் அப்பனை முனிவர்க்கு <br/>
உரிய அப்பனை அமரர் அப்பனை <br/>
      உலகுக்கு ஓர் தனி அப்பன் தன்னை <br/>
பெரிய வண் குருகூர் வண் சடகோபன் <br/>
      பேணின ஆயிரத்துள்ளும் <br/>
உரிய சொல் மாலை இவையும் பத்து இவற்றால் <br/>
      உய்யலாம் தொண்டீர்! நங்கட்கே 	(11)<br/>
----------<br/>
<br/>
3565  நங்கள் வரிவளை ஆயங்காளோ <br/>
      நம்முடை ஏதலர் முன்பு நாணி <br/>
நுங்கட்கு யான் ஒன்று உரைக்கும் மாற்றம் <br/>
      நோக்குகின்றேன் எங்கும் காணமாட்டேன் <br/>
சங்கம் சரிந்தன சாய் இழந்தேன் <br/>
      தட முலை பொன் நிறமாய்த் தளர்ந்தேன் <br/>
வெங்கண் பறவையின் பாகன் எங்கோன் <br/>
      வேங்கடவாணனை வேண்டிச் சென்றே             	(1)<br/>
      <br/>
3566  வேண்டிச் சென்று ஒன்று பெறுகிற்பாரில் <br/>
      என்னுடைத் தோழியர் நுங்கட்கேலும் <br/>
ஈண்டு இது உரைக்கும் படியை அந்தோ <br/>
      காண்கின்றிலேன் இடராட்டியேன் நான் <br/>
காண் தகு தாமரைக் கண்ணன் கள்வன் <br/>
      விண்ணவர் கோன் நங்கள் கோனைக் கண்டால் <br/>
ஈண்டிய சங்கும் நிறைவும் கொள்வான் <br/>
      எத்தனை காலம் இளைக்கின்றேனே             	(2)<br/>
      <br/>
3567  காலம் இளைக்கில் அல்லால் வினையேன் <br/>
      நான் இளைக்கின்றிலன் கண்டுகொள்மின் <br/>
ஞாலம் அறியப் பழி சுமந்தேன் <br/>
      நல் நுதலீர் இனி நாணித் தான் என் <br/>
நீல மலர் நெடும் சோதி சூழ்ந்த <br/>
      நீண்ட முகில் வண்ணன் கண்ணன் கொண்ட <br/>
கோல வளையொடும் மாமை கொள்வான் <br/>
      எத்தனை காலமும் கூடச் சென்றே?             	(3)<br/>
      <br/>
3568  கூடச் சென்றேன் இனி என் கொடுக்கேன்? <br/>
      கோல்வளை நெஞ்சத் தொடக்கம் எல்லாம் <br/>
பாடு அற்று ஒழிய இழந்து வைகல் <br/>
      பல்வளையார்முன் பரிசு அழிந்தேன் <br/>
மாடக் கொடி மதிள் தென் குளந்தை <br/>
      வண் குடபால் நின்ற மாயக் கூத்தன் <br/>
ஆடல் பறவை உயர்த்த வெல் போர் <br/>
      ஆழிவலவனை ஆதரித்தே             	(4)<br/>
      <br/>
3569  ஆழிவலவனை ஆதரிப்பும் <br/>
      ஆங்கு அவன் நம்மில் வரவும் எல்லாம் <br/>
தோழியர்காள் நம் உடையமேதான்? <br/>
      சொல்லுவதோ இங்கு அரியதுதான் <br/>
ஊழிதோறு ஊழி ஒருவனாக <br/>
      நன்கு உணர்வார்க்கும் உணரலாகாச் <br/>
சூழல் உடைய சுடர் கொள் ஆதித் <br/>
      தொல்லை அம் சோதி நினைக்குங்காலே?            	(5)<br/>
      <br/>
3570  தொல்லை அம் சோதி நினைக்குங்கால் என் <br/>
      சொல் அளவு அன்று இமையோர் தமக்கும் <br/>
எல்லை இலாதன கூழ்ப்புச் செய்யும் <br/>
      அத் திறம் நிற்க எம் மாமை கொண்டான் <br/>
அல்லி மலர்த் தண் துழாயும் தாரான் <br/>
      ஆர்க்கு இடுகோ இனிப் பூசல்? சொல்லீர்! <br/>
வல்லி வள வயல் சூழ் குடந்தை <br/>
      மா மலர்க்கண் வளர்கின்ற மாலே             	(6)<br/>
      <br/>
3571  மால் அரி கேசவன் நாரணன் சீமாதவன் <br/>
      கோவிந்தன் வைகுந்தன் என்று என்று <br/>
ஓலம் இட என்னைப் பண்ணி விட்டிட்டு <br/>
      ஒன்றும் உருவும் சுவடும் காட்டான் <br/>
ஏல மலர்க்குழல் அன்னைமீர்காள் <br/>
      என்னுடைத் தோழியர்காள் என் செய்கேன்? <br/>
காலம் பல சென்றும் காண்பது ஆணை <br/>
      உங்களோடு எங்கள் இடை இல்லையே             	(7)<br/>
      <br/>
3572  இடை இல்லை யான் வளர்த்த கிளிகாள் <br/>
      பூவைகள்காள் குயில்காள் மயில்காள்! <br/>
உடைய நம் மாமையும் சங்கும் நெஞ்சும் <br/>
      ஒன்றும் ஒழிய ஒட்டாது கொண்டான் <br/>
அடையும் வைகுந்தமும் பாற்கடலும் <br/>
      அஞ்சன வெற்பும் அவை நணிய <br/>
கடையறப் பாசங்கள் விட்டபின்னை <br/>
      அன்றி அவன் அவை காண்கொடானே            	(8)<br/>
      <br/>
3573  காண்கொடுப்பான் அல்லன் ஆர்க்கும் தன்னை <br/>
      கைசெய் அப்பாலது ஓர் மாயம் தன்னால் <br/>
மாண் குறள் கோல வடிவு காட்டி <br/>
      மண்ணும் விண்ணும் நிறைய மலர்ந்த <br/>
சேண் சுடர்த் தோள்கள் பல தழைத்த <br/>
      தேவ பிராற்கு என் நிறைவினோடு <br/>
நாண் கொடுத்தேன் இனி என் கொடுக்கேன் <br/>
      என்னுடை நல் நுதல் நங்கைமீர்காள்?             	(9)<br/>
      <br/>
3574  என்னுடை நல் நுதல் நங்கைமீர்காள் <br/>
      யான் இனிச் செய்வது என் என் நெஞ்சு என்னை <br/>
நின் இடையேன் அல்லேன் என்று நீங்கி <br/>
      நேமியும் சங்கும் இருகைக் கொண்டு <br/>
பல் நெடும் சூழ் சுடர் ஞாயிற்றோடு <br/>
      பால் மதி ஏந்தி ஓர் கோல நீல <br/>
நல் நெடும் குன்றம் வருவது ஒப்பான் <br/>
      நாள் மலர்ப் பாதம் அடைந்ததுவே             	(10)<br/>
      <br/>
3575  பாதம் அடைவதன் பாசத்தாலே <br/>
      மற்றவன் பாசங்கள் முற்ற விட்டு <br/>
கோது இல் புகழ்க் கண்ணன் தன் அடிமேல் <br/>
      வண் குருகூர்ச் சடகோபன் சொன்ன <br/>
தீது இல் அந்தாதி ஓர் ஆயிரத்துள் <br/>
      இவையும் ஓர் பத்து இசையொடும் வல்லார் <br/>
ஆதும் ஓர் தீது இலர் ஆகி இங்கும் <br/>
      அங்கும் எல்லாம் அமைவார்கள் தாமே.             	(11)<br/>
-----------<br/>
<br/><strong>  
எம்பெருமானுக்கு எங்கும் அன்புடையார் உளர் என்பதை அருளால் <br/>
உணர்ந்து ஆழ்வார்  அச்சம் தீர்தல்<br/>
<br/></strong>  
3576  அங்கும் இங்கும் வானவர் தானவர் யாவரும் <br/>
எங்கும் இனையை என்று உன்னை அறியகிலாது அலற்றி <br/>
அங்கம் சேரும் பூமகள் மண்மகள் ஆய்மகள் <br/>
சங்கு சக்கரக் கையவன் என்பர் சரணமே             	(1)<br/>
      <br/>
3577  சரணம் ஆகிய நான்மறை நூல்களும் சாராதே <br/>
மரணம் தோற்றம் வான்பிணி மூப்பு என்று இவை மாய்த்தோம் <br/>
கரணப் பல் படை பற்று அற ஓடும் கனல் ஆழி <br/>
அரணத் திண் படை ஏந்திய ஈசற்கு ஆளாயே             	(2)<br/>
      <br/>
3578  ஆளும் ஆளார் ஆழியும் சங்கும் சுமப்பார் தாம் <br/>
வாளும் வில்லும் கொண்டு பின் செல்வார் மற்று இல்லை <br/>
தாளும் தோளும் கைகளை ஆரத் தொழக் காணேன் <br/>
நாளும் நாளும் நாடுவன் அடியேன் ஞாலத்தே             	(3)<br/>
      <br/>
3579  ஞாலம் போனகம் பற்றி ஓர் முற்றா உரு ஆகி <br/>
ஆலம் பேர் இலை அன்னவசம் செய்யும் அம்மானே <br/>
காலம் பேர்வது ஓர் கார் இருள் ஊழி ஒத்து உளதால் உன் <br/>
கோலம் கார் எழில் காணலுற்று ஆழும் கொடியேற்கே             	(4)<br/>
      <br/>
3580  கொடியார் மாடக் கோளூர் அகத்தும் புளியங்குடியும் <br/>
மடியாது இன்னே நீ துயில் மேவி மகிழ்ந்தது தான் <br/>
அடியார் அல்லல் தவிர்த்த அசைவோ? அன்றேல் இப் <br/>
படி தான் நீண்டு தாவிய அசைவோ? பணியாயே             	(5)<br/>
      <br/>
3581  பணியா அமரர் பணிவும் பண்பும் தாமே ஆம் <br/>
அணி ஆர் ஆழியும் சங்கமும் ஏந்தும் அவர் காண்மின் <br/>
தணியா வெம் நோய் உலகில் தவிர்ப்பான் திருநீல <br/>
மணி ஆர் மேனியோடு என் மனம் சூழ வருவாரே             	(6)<br/>
      <br/>
3582  வருவார் செல்வார் வண்பரிசாரத்து இருந்த என் <br/>
திருவாழ் மார்வற்கு என் திறம் சொல்லார் செய்வது என் <br/>
உரு ஆர் சக்கரம் சங்கு சுமந்து இங்கு உம்மோடு <br/>
ஒருபாடு உழல்வான் ஓர் அடியானும் உளன் என்றே?             	(7)<br/>
      <br/>
3583  என்றே என்னை உன் ஏர் ஆர் கோலத் திருந்து அடிக்கீழ் <br/>
நின்றே ஆட்செய்ய நீ கொண்டருள நினைப்பதுதான்? <br/>
குன்று ஏழ் பார் ஏழ் சூழ் கடல் ஞாலம் முழு ஏழும் <br/>
நின்றே தாவிய நீள் கழல் ஆழித் திருமாலே             	(8)<br/>
      <br/>
3584  திருமால் நான்முகன் செஞ்சடையான் என்று இவர்கள் எம் <br/>
பெருமான் தன்மையை யார் அறிகிற்பார்? பேசி என்? <br/>
ஒரு மா முதல்வா ஊழிப் பிரான் என்னை ஆளுடைக் <br/>
கரு மா மேனியன் என்பன் என் காதல் கலக்கவே             	(9)<br/>
      <br/>
3585  கலக்கம் இல்லா நல் தவ முனிவர் கரை கண்டோர் <br/>
துளக்கம் இல்லா வானவர் எல்லாம் தொழுவார்கள் <br/>
மலக்கம் எய்த மா கடல் தன்னைக் கடைந்தானை <br/>
உலக்க நாம் புகழ்கிற்பது என் செய்வது? உரையீரே?             	(10)<br/>
      <br/>
3586  உரையா வெம் நோய் தவிர அருள் நீள் முடியானை <br/>
வரை ஆர் மாடம் மன்னு குருகூர்ச் சடகோபன் <br/>
உரை ஏய் சொல்தொடை ஓர் ஆயிரத்துள் இப் பத்தும் <br/>
நிரையே வல்லார் நீடு உலகத்துப் பிறவாரே             	(11)<br/>
--------<br/>
<br/><strong>  
எம் பெருமானது வலிமை அவன் அன்புடையாருடன் அமர்ந்திருக்கும் சேர்த்தி <br/>
முதலியவற்றைத் திருச்செங்குன்றூரில் கண்டு மகிழ்தல்  (திருச்செங்குன்றூர்)<br/>
<br/></strong>  
3587  வார் கடா அருவி யானை மா மலையின் <br/>
      மருப்பு இணைக் குவடு இறுத்து உருட்டி <br/>
ஊர் கொள் திண் பாகன் உயிர் செகுத்து அரங்கின் <br/>
      மல்லரைக் கொன்று சூழ் பரண்மேல் <br/>
போர் கடா அரசர் புறக்கிட மாடம் <br/>
      மீமிசைக் கஞ்சனைத் தகர்த்த <br/>
சீர் கொள் சிற்றாயன் திருச்செங்குன்றூரில் <br/>
      திருச்சிற்றாறு எங்கள் செல்சார்வே             	(1)<br/>
      <br/>
3588  எங்கள் செல்சார்வு யாமுடை அமுதம் <br/>
      இமையவர் அப்பன் என் அப்பன் <br/>
பொங்கு மூவுலகும் படைத்து அளித்து அழிக்கும் <br/>
      பொருந்து மூவுருவன் எம் அருவன் <br/>
செங்கயல் உகளும் தேம் பணை புடை சூழ் <br/>
      திருச்செங்குன்றூர்த் திருச்சிற்றாறு <br/>
அங்கு அமர்கின்ற ஆதியான் அல்லால் <br/>
      யாவர் மற்று என் அமர் துணையே?             	(2)<br/>
      <br/>
3589  என் அமர் பெருமான் இமையவர் பெருமான் <br/>
      இரு நிலம் இடந்த எம் பெருமான் <br/>
முன்னை வல் வினைகள் முழுது உடன் மாள <br/>
      என்னை ஆள்கின்ற எம் பெருமான் <br/>
தென் திசைக்கு அணி கொள் திருச்செங்குன்றூரில் <br/>
      திருச்சிற்றாற்றங்கரை மீபால் <br/>
நின்ற எம் பெருமான் அடி அல்லால் சரண் <br/>
      நினைப்பிலும் பிறிது இல்லை எனக்கே            	(3)<br/>
      <br/>
3590  பிறிது இல்லை எனக்கு பெரிய மூவுலகும் <br/>
      நிறையப் பேர் உருவமாய் நிமிர்ந்த <br/>
குறிய மாண் எம்மான் குரை கடல் கடைந்த <br/>
      கோல மாணிக்கம் என் அம்மான் <br/>
செறி குலை வாழை கமுகு தெங்கு அணி சூழ் <br/>
      திருச்செங்குன்றூர்த் திருச்சிற்றாறு <br/>
அறிய மெய்ம்மையே நின்ற எம் பெருமான் <br/>
      அடிஇணை அல்லது ஓர் அரணே            	(4)<br/>
      <br/>
3591  அல்லது ஓர் அரணும் அவனில் வேறு இல்லை <br/>
      அது பொருள் ஆகிலும் அவனை <br/>
அல்லது என் ஆவி அமர்ந்து அணைகில்லாது <br/>
      ஆதலால் அவன் உறைகின்ற <br/>
நல்ல நான்மறையோர் வேள்வியுள் மடுத்த <br/>
      நறும் புகை விசும்பு ஒளி மறைக்கும் <br/>
நல்ல நீள் மாடத் திருச்செங்குன்றூரில் <br/>
      திருச்சிற்றாறு எனக்கு நல் அரணே             	(5)<br/>
      <br/>
3592  எனக்கு நல் அரணை எனது ஆர் உயிரை <br/>
      இமையவர் தந்தை தாய் தன்னை <br/>
தனக்கும் தன் தன்மை அறிவு அரியானை <br/>
      தடம் கடல் பள்ளி அம்மானை <br/>
மனக்கொள் சீர் மூவாயிரவர் வண் சிவனும் <br/>
      அயனும் தானும் ஒப்பார் வாழ் <br/>
கனக்கொள் திண் மாடத் திருச்செங்குன்றூரில் <br/>
      திருச்சிற்றாறு அதனுள் கண்டேனே            	(6)<br/>
      <br/>
3593  திருச்செங்குன்றூரில் திருச்சிற்றாறு அதனுள் <br/>
      கண்ட அத் திருவடி என்றும் <br/>
திருச் செய்ய கமலக் கண்ணும் செவ்வாயும் <br/>
      செவ்வடியும் செய்ய கையும் <br/>
திருச் செய்ய கமல உந்தியும் செய்ய <br/>
      கமலை மார்பும் செய்ய உடையும் <br/>
திருச் செய்ய முடியும் ஆரமும் படையும் <br/>
      திகழ என் சிந்தையுளானே             	(7)<br/>
      <br/>
3594  திகழ என் சிந்தையுள் இருந்தானை <br/>
      செழு நிலத்தேவர் நான்மறையோர் <br/>
திசை கைகூப்பி ஏத்தும் திருச்செங்குன்றூரில் <br/>
      திருச்சிற்றாற்றங் கரையானை <br/>
புகர் கொள் வானவர்கள் புகலிடம் தன்னை <br/>
      அசுரர் வன் கையர் வெம் கூற்றை <br/>
புகழுமாறு அறியேன் பொருந்து மூவுலகும் <br/>
      படைப்பொடு கெடுப்புக் காப்பவனே            	(8)<br/>
      <br/>
3595  படைப்பொடு கெடுப்புக் காப்பவன் பிரம <br/>
      பரம்பரன் சிவப்பிரான் அவனே <br/>
இடைப்புக்கு ஓர் உருவும் ஒழிவு இல்லை அவனே <br/>
      புகழ்வு இல்லை யாவையும் தானே <br/>
கொடைப் பெரும் புகழார் இனையர் தன் ஆனார் <br/>
      கூரிய விச்சையோடு ஒழுக்கம் <br/>
நடைப் பலி இயற்கைத் திருச்செங்குன்றூரில் <br/>
      திருச்சிற்றாறு அமர்ந்த நாதனே             	(9)<br/>
      <br/>
3596  அமர்ந்த நாதனை அவர் அவர் ஆகி <br/>
      அவர்க்கு அருள் அருளும் அம்மானை <br/>
அமர்ந்த தண் பழனத் திருச்செங்குன்றூரில் <br/>
      திருச்சிற்றாற்றங் கரையானை <br/>
அமர்ந்த சீர் மூவாயிரவர் வேதியர்கள் <br/>
      தம்பதி அவனிதேவர் வாழ்வு <br/>
அமர்ந்த மாயோனை முக்கண் அம்மானை <br/>
      நான்முகனை அமர்ந்தேனே             	(10)<br/>
      <br/>
3597  தேனை நன் பாலை கன்னலை அமுதை <br/>
      திருந்து உலகு உண்ட அம்மானை <br/>
வான நான்முகனை மலர்ந்த தண் கொப்பூழ் <br/>
      மலர்மிசைப் படைத்த மாயோனை <br/>
கோனை வண் குருகூர் வண் சடகோபன் <br/>
      சொன்ன ஆயிரத்துள் இப் பத்தும் <br/>
வானின் மீது ஏற்றி அருள்செய்து முடிக்கும் <br/>
      பிறவி மா மாயக் கூத்தினையே             	(11)<br/>
 -----------<br/>
<br/><strong>  
எம்பெருமானது வடிவழகைக் காணப்பெறாத ஆழ்வார் ஆசை மிகுந்து அழுது அரற்றுதல்<br/></strong>  
<br/>
3598  மாயக் கூத்தா வாமனா <br/>
      வினையேன் கண்ணா கண் கை கால் <br/>
தூய செய்ய மலர்களா <br/>
      சோதிச் செவ்வாய் முகிழதா <br/>
சாயல் சாமத் திருமேனி <br/>
      தண் பாசடையா தாமரை நீள் <br/>
வாசத் தடம்போல் வருவானே <br/>
      ஒருநாள் காண வாராயே             	(1)<br/>
      <br/>
3599  காண வாராய் என்று என்று <br/>
      கண்ணும் வாயும் துவர்ந்து அடியேன் <br/>
நாணி நல் நாட்டு அலமந்தால் <br/>
      இரங்கி ஒருநாள் நீ அந்தோ <br/>
காண வாராய்! கரு நாயிறு <br/>
      உதிக்கும் கரு மா மாணிக்க <br/>
நாள் நல் மலைபோல் சுடர்ச் சோதி <br/>
      முடி சேர் சென்னி அம்மானே!             	(2)<br/>
      <br/>
3600  முடிசேர் சென்னி அம்மா நின் <br/>
      மொய் பூம் தாமத் தண் துழாய்க் <br/>
கடிசேர் கண்ணிப் பெருமானே <br/>
      என்று என்று ஏங்கி அழுதக்கால் <br/>
படிசேர் மகரக் குழைகளும் <br/>
      பவள வாயும் நால் தோளும் <br/>
துடி சேர் இடையும் அமைந்தது ஓர்<br/>
      தூ நீர் முகில் போல் தோன்றாயே.            	(3)<br/>
      <br/>
3601  தூ நீர் முகில் போல் தோன்றும் நின் <br/>
      சுடர் கொள் வடிவும் கனிவாயும் <br/>
தே நீர்க் கமலக் கண்களும் <br/>
      வந்து என் சிந்தை நிறைந்தவா <br/>
மா நீர் வெள்ளி மலைதன்மேல் <br/>
      வண் கார் நீல முகில் போல <br/>
தூ நீர்க் கடலுள் துயில்வானே <br/>
      எந்தாய்! சொல்லமாட்டேனே             	(4)<br/>
      <br/>
3602  சொல்ல மாட்டேன் அடியேன் உன் <br/>
      துளங்கு சோதித் திருப்பாதம் <br/>
எல்லை இல் சீர் இள நாயிறு <br/>
      இரண்டுபோல் என் உள்ளவா <br/>
அல்லல் என்னும் இருள் சேர்தற்கு <br/>
      உபாயம் என்னே ஆழி சூழ் <br/>
மல்லை ஞாலம் முழுது உண்ட <br/>
      மா நீர்க் கொண்டல் வண்ணனே?             	(5)<br/>
      <br/>
3603  கொண்டல் வண்ணா குடக்கூத்தா <br/>
      வினையேன் கண்ணா கண்ணா என் <br/>
அண்ட வாணா என்று என்னை <br/>
      ஆளக் கூப்பிட்டு அழைத்தக்கால் <br/>
விண் தன்மேல் தான் மண்மேல் தான் <br/>
      விரி நீர்க் கடல் தான் மற்றுத்தான் <br/>
தொண்டனேன் உன் கழல்காண <br/>
      ஒருநாள் வந்து தோன்றாயே             	(6)<br/>
      <br/>
3604  வந்து தோன்றாய் அன்றேல் உன் <br/>
      வையம் தாய மலர் அடிக்கீழ் <br/>
முந்தி வந்து யான் நிற்ப <br/>
      முகப்பே கூவிப் பணிக்கொள்ளாய் <br/>
செந்தண் கமலக் கண் கை கால் <br/>
      சிவந்த வாய் ஓர் கரு நாயிறு <br/>
அந்தம் இல்லாக் கதிர் பரப்பி <br/>
      அலர்ந்தது ஒக்கும் அம்மானே             	(7)<br/>
      <br/>
3605  ஒக்கும் அம்மான் உருவம் என்று<br/>
      உள்ளம் குழைந்து நாள் நாளும் <br/>
தொக்க மேகப் பல் குழாங்கள் <br/>
      காணும்தோறும் தொலைவன் நான் <br/>
தக்க ஐவர் தமக்காய் அன்று <br/>
      ஈர் ஐம்பதின்மர் தாள் சாயப் <br/>
புக்க நல்தேர்த் தனிப்பாகா <br/>
      வாராய் இதுவோ பொருத்தமே?             	(8)<br/>
      <br/>
3606  இதுவோ பொருத்தம்? மின் ஆழிப் <br/>
      படையாய் ஏறும் இரும் சிறைப்புள் <br/>
அதுவே கொடியா உயர்த்தானே <br/>
      என்று என்று ஏங்கி அழுதக்கால் <br/>
எதுவேயாகக் கருதுங்கொல் <br/>
      இம் மா ஞாலம் பொறை தீர்ப்பான் <br/>
மது வார் சோலை உத்தர <br/>
      மதுரைப் பிறந்த மாயனே?             	(9)<br/>
      <br/>
3607  பிறந்த மாயா பாரதம் <br/>
      பொருத மாயா நீ இன்னே <br/>
சிறந்த கால் தீ நீர் வான் மண் <br/>
      பிறவும் ஆய பெருமானே <br/>
கறந்த பாலுள் நெய்யே போல் <br/>
      இவற்றுள் எங்கும் கண்டுகொள் <br/>
இறந்து நின்ற பெரு மாயா <br/>
      உன்னை எங்கே காண்கேனே?             	(10)<br/>
      <br/>
3608  எங்கே காண்கேன் ஈன் துழாய் அம்மான் தன்னை யான்? என்று என்று <br/>
அங்கே தாழ்ந்த சொற்களால் அம் தண் குருகூர்ச் சடகோபன் <br/>
செங்கேழ் சொன்ன ஆயிரத்துள் இவையும் பத்தும் வல்லார்கள் <br/>
இங்கே காண இப் பிறப்பே மகிழ்வர் எல்லியும் காலையே             	(11)<br/>
--------<br/>
<br/><strong>  
ஆழ்வாரது துன்பத்தைத் தீர்க்கும் பொருட்டு திருமால் திருக்கடித்தானத்தில் <br/>
இருந்தமை  கூறல்   (திருக்கடித்தானம்)<br/>
<br/></strong>  
3609  எல்லியும் காலையும் தன்னை நினைந்து எழ <br/>
நல்ல அருள்கள் நமக்கே தந்து அருள் செய்வான் <br/>
அல்லி அம் தண் அம் துழாய் முடி அப்பன் ஊர் <br/>
செல்வர்கள் வாழும் திருக்கடித்தானமே             	(1)<br/>
      <br/>
3610  திருக்கடித்தானமும் என்னுடையச் சிந்தையும் <br/>
ஒருக்கடுத்து உள்ளே உறையும் பிரான் கண்டீர் <br/>
செருக் கடுத்து அன்று திகைத்த அரக்கரை <br/>
உருக் கெட வாளி பொழிந்த ஒருவனே             	(2)<br/>
      <br/>
3611  ஒருவர் இருவர் ஓர் மூவர் என நின்று <br/>
உருவு கரந்து உள்ளும்தோறும் தித்திப்பான் <br/>
திரு அமர் மார்வன் திருக்கடித்தானத்தை <br/>
மருவி உறைகின்ற மாயப் பிரானே             	(3)<br/>
      <br/>
3612  மாயப் பிரான் என வல்வினை மாய்ந்து அற <br/>
நேசத்தினால் நெஞ்சம் நாடு குடிகொண்டான் <br/>
தேசத்து அமரர் திருக்கடித்தானத்தை <br/>
வாசப் பொழில் மன்னு கோயில் கொண்டானே             	(4)<br/>
      <br/>
3613  கோயில் கொண்டான் தன் திருக்கடித்தானத்தை <br/>
கோயில் கொண்டான் அதனோடும் என் நெஞ்சகம்; <br/>
கோயில்கொள் தெய்வம் எல்லாம் தொழ வைகுந்தம் <br/>
கோயில் கொண்ட குடக்கூத்த அம்மானே             	(5)<br/>
      <br/>
3614  கூத்த அம்மான் கொடியேன் இடர் முற்றவும் <br/>
மாய்த்த அம்மான் மதுசூத அம்மான் உறை <br/>
பூத்த பொழில் தண் திருக்கடித்தானத்தை <br/>
ஏத்த நில்லா குறிக்கொள்மின் இடரே             	(6)<br/>
      <br/>
3615  கொள்மின் இடர் கெட உள்ளத்து கோவிந்தன் <br/>
மண் விண் முழுதும் அளந்த ஒண் தாமரை <br/>
மண்ணவர் தாம் தொழ வானவர் தாம் வந்து <br/>
நண்ணு திருக்கடித்தான நகரே             	(7)<br/>
      <br/>
3616  தான நகர்கள் தலைச்சிறந்து எங்கெங்கும் <br/>
வான் இந் நிலம் கடல் முற்றும் எம் மாயற்கே <br/>
ஆனவிடத்தும் என் நெஞ்சும் திருக்கடித் <br/>
தான நகரும் தன தாயப் பதியே             	(8)<br/>
      <br/>
3617  தாயப் பதிகள் தலைச்சிறந்து எங்கெங்கும் <br/>
மாயத்தினால் மன்னி வீற்றிருந்தான் உறை <br/>
தேசத்து அமரர் திருக்கடித்தானத்துள் <br/>
ஆயர்க்கு அதிபதி அற்புதன் தானே             	(9)<br/>
      <br/>
3618  அற்புதன் நாராயணன் அரி வாமனன் <br/>
நிற்பது மேவி இருப்பது என் நெஞ்சகம் <br/>
நல் புகழ் வேதியர் நான்மறை நின்று அதிர் <br/>
கற்பகச் சோலைத் திருக்கடித்தானமே             	(10)<br/>
      <br/>
3619  சோலைத் திருக்கடித்தானத்து உறை திரு <br/>
மாலை மதிள் குருகூர்ச் சடகோபன் சொல் <br/>
பாலோடு அமுது அன்ன ஆயிரத்து இப் பத்தும் <br/>
மேலை வைகுந்தத்து இருத்தும் வியந்தே             	(11)<br/>
---------<br/>
<br/><strong>  
தம் உள்ளத்தில் எம்பெருமான் வீற்றிருந்த படியை ஆழ்வார் கூறி மகிழ்தல்<br/>
<br/></strong>  
3620  இருத்தும் வியந்து என்னைத் தன் பொன் அடிக்கீழ் என்று <br/>
அருத்தித்து எனைத்து ஓர் பல நாள் அழைத்தேற்கு <br/>
பொருத்தம் உடை வாமனன் தான் புகுந்து என் தன் <br/>
கருத்தை உற வீற்றிருந்தான் கண்டு கொண்டே             	(1)<br/>
      <br/>
3621  இருந்தான் கண்டுகொண்டு எனது ஏழை நெஞ்சு ஆளும் <br/>
திருந்தாத ஓர் ஐவரைத் தேய்ந்து அற மன்னி <br/>
பெரும் தாள் களிற்றுக்கு அருள்செய்த பெருமான் <br/>
தரும் தான் அருள் தான் இனி யான் அறியேனே             	(2)<br/>
      <br/>
3622  அருள் தான் இனி யான் அறியேன் அவன் என் உள் <br/>
இருள் தான் அற வீற்றிருந்தான் இது அல்லால் <br/>
பொருள் தான் எனில் மூவுலகும் பொருள் அல்ல <br/>
மருள் தான் ஈதோ? மாய மயக்கு மயக்கே?             	(3)<br/>
      <br/>
3623  மாய மயக்கு மயக்கான் என்னை வஞ்சித்து <br/>
ஆயன் அமரர்க்கு அரிஏறு எனது அம்மான் <br/>
தூய சுடர்ச்சோதி தனது என் உள் வைத்தான் <br/>
தேசம் திகழும் தன் திருவருள் செய்தே             	(4)<br/>
      <br/>
3624  திகழும் தன் திருவருள் செய்து உலகத்தார் <br/>
புகழும் புகழ் தான் அது காட்டித் தந்து என் உள் <br/>
திகழும் மணிக் குன்றம் ஒன்றே ஒத்து நின்றான் <br/>
புகழும் புகழ் மற்று எனக்கும் ஓர் பொருளே?             	(5)<br/>
      <br/>
3625  பொருள் மற்று எனக்கும் ஓர் பொருள் தன்னில் சீர்க்கத் <br/>
தருமேல் பின்னை யார்க்கு அவன் தன்னைக் கொடுக்கும் <br/>
கரு மாணிக்கக் குன்றத்துத் தாமரைபோல் <br/>
திரு மார்பு கால் கண் கை செவ்வாய் உந்தியானே?             	(6)<br/>
      <br/>
3626  செவ்வாய் உந்தி வெண் பல் சுடர்க் குழை தம்மோடு <br/>
எவ்வாய்ச் சுடரும் தம்மில் முன் வளாய்க்கொள்ள <br/>
செவ்வாய் முறுவலோடு எனது உள்ளத்து இருந்த <br/>
அவ்வாய் அன்றி யான் அறியேன் மற்று அருளே             	(7)<br/>
      <br/>
3627  அறியேன் மற்று அருள் என்னை ஆளும் பிரானார் <br/>
வெறிதே அருள்செய்வர் செய்வார்கட்கு உகந்து <br/>
சிறியேனுடைச் சிந்தையுள் மூவுலகும் தன் <br/>
நெறியா வயிற்றில் கொண்டு நின்றொழிந்தாரே             	(8)<br/>
      <br/>
3628  வயிற்றில் கொண்டு நின்றொழிந்தாரும் எவரும் <br/>
வயிற்றில் கொண்டு நின்று ஒரு மூவுலகும் தம் <br/>
வயிற்றில் கொண்டு நின்றவண்ணம் நின்ற மாலை <br/>
வயிற்றில் கொண்டு மன்ன வைத்தேன் மதியாலே             	(9)<br/>
      <br/>
3629  வைத்தேன் மதியால் எனது உள்ளத்து அகத்தே <br/>
எய்த்தே ஒழிவேன் அல்லேன் என்றும் எப்போதும் <br/>
மொய்த்து ஏய் திரை மோது தண் பாற்கடலுளால் <br/>
பைத்து ஏய் சுடர்ப் பாம்பு அணை நம் பரனையே             	(10)<br/>
      <br/>
3630  சுடர்ப் பாம்பு அணை நம் பரனை திருமாலை <br/>
அடிச் சேர்வகை வண் குருகூர்ச் சடகோபன் <br/>
முடிப்பான் சொன்ன ஆயிரத்து இப் பத்தும் சன்மம் <br/>
விடத் தேய்ந்து அற நோக்கும் தன் கண்கள் சிவந்தே             	(11)<br/>
-----------<br/>
<br/><strong>  
ஆருயிரின் ஏற்றத்தை எம்பெருமான் காட்டக் கண்டு ஆழ்வார் பேசுதல்<br/>
<br/></strong>  
3631  கண்கள் சிவந்து பெரியவாய் <br/>
      வாயும் சிவந்து கனிந்து உள்ளே <br/>
வெண் பல் இலகு சுடர் இலகு <br/>
      விலகு மகர குண்டலத்தன் <br/>
கொண்டல் வண்ணன் சுடர் முடியன் <br/>
      நான்கு தோளன் குனி சார்ங்கன் <br/>
ஒண் சங்(கு) கதை வாள் ஆழியான் <br/>
      ஒருவன் அடியேன் உள்ளானே.             	(1)<br/>
      <br/>
3632  அடியேன் உள்ளான் உடல் உள்ளான் <br/>
      அண்டத்து அகத்தான் புறத்துள்ளான் <br/>
படியே இது என்று உரைக்கலாம் <br/>
      படியன் அல்லன் பரம்பரன் <br/>
கடிசேர் நாற்றத்துள் ஆலை <br/>
      இன்பத் துன்பக் கழி நேர்மை <br/>
ஒடியா இன்பப் பெருமையோன் <br/>
      உணர்வில் உம்பர் ஒருவனே             	(2)<br/>
      <br/>
3633  உணர்வில் உம்பர் ஒருவனை <br/>
      அவனது அருளால் உறற்பொருட்டு என் <br/>
உணர்வின் உள்ளே இருத்தினேன் <br/>
      அதுவும் அவனது இன் அருளே <br/>
உணர்வும் உயிரும் உடம்பும் <br/>
      மற்று உலப்பிலனவும் பழுதேயாம் <br/>
உணர்வைப் பெற ஊர்ந்து இற ஏறி <br/>
      யானும் தானாய் ஒழிந்தானே.             	(3)<br/>
      <br/>
3634  யானும் தானாய் ஒழிந்தானை <br/>
      யாதும் எவர்க்கும் முன்னோனை <br/>
தானும் சிவனும் பிரமனும் <br/>
      ஆகிப் பணைத்த தனி முதலை <br/>
தேனும் பாலும் கன்னலும் <br/>
      அமுதும் ஆகித் தித்தித்து என் <br/>
ஊனில் உயிரில் உணர்வினில் <br/>
      நின்ற ஒன்றை உணர்ந்தேனே             	(4)<br/>
      <br/>
3635  நின்ற ஒன்றை உணர்ந்தேனுக்கு <br/>
      அதன் நுண் நேர்மை அது இது என்று <br/>
ஒன்றும் ஒருவர்க்கு உணரலாகாது <br/>
      உணர்ந்தும் மேலும் காண்பு அரிது <br/>
சென்று சென்று பரம்பரம் ஆய் <br/>
      யாதும் இன்றித் தேய்ந்து அற்று <br/>
நன்று தீது என்று அறிவு அரிதாய் <br/>
      நன்றாய் ஞானம் கடந்ததே             	(5)<br/>
      <br/>
3636  நன்றாய் ஞானம் கடந்துபோய் <br/>
      நல் இந்திரியம் எல்லாம் ஈர்த்து <br/>
ஒன்றாய்க் கிடந்த அரும் பெரும் பாழ் <br/>
      உலப்பு இல் அதனை உணர்ந்து உணர்ந்து <br/>
சென்று ஆங்கு இன்பத் துன்பங்கள் <br/>
      செற்றுக் களைந்து பசை அற்றால் <br/>
அன்றே அப்போதே வீடு <br/>
      அதுவே வீடு வீடாமே             	(6)<br/>
      <br/>
3637  அதுவே வீடு வீடுபேற்று <br/>
      இன்பம் தானும் அது தேறி <br/>
எதுவே தானும் பற்று இன்றி <br/>
      யாதும் இலிகள் ஆகிற்கில் <br/>
அதுவே வீடு வீடுபேற்று <br/>
      இன்பம் தானும் அது தேறாது <br/>
எதுவே வீடு? ஏது இன்பம்? என்று <br/>
      எய்த்தார் எய்த்தார் எய்த்தாரே             	(7)<br/>
      <br/>
3638  எய்த்தார் எய்த்தார் எய்த்தார் <br/>
      என்று இல்லத்தாரும் புறத்தாரும் <br/>
மொய்த்து ஆங்கு அலறி முயங்க தாம் <br/>
      போகும்போது உன்மத்தர்போல் <br/>
பித்தே ஏறி அநுராகம் <br/>
      பொழியும்போது எம் பெம்மானோடு <br/>
ஒத்தே சென்று அங்கு உள்ளம் <br/>
      கூடக் கூடிற்றாகில் நல் உறைப்பே             	(8)<br/>
      <br/>
3639  கூடிற்றாகில் நல் உறைப்பு <br/>
      கூடாமையைக் கூடினால் <br/>
ஆடல் பறவை உயர் கொடி எம் <br/>
      மாயன் ஆவது அது அதுவே <br/>
வீடைப் பண்ணி ஒரு பரிசே <br/>
      எதிர்வும் நிகழ்வும் கழிவுமாய் <br/>
ஓடித் திரியும் யோகிகளும் <br/>
      உளரும் இல்லை அல்லரே             	(9)<br/>
      <br/>
3640  உளரும் இல்லை அல்லராய் <br/>
      உளராய் இல்லை ஆகியே <br/>
உளர் எம் ஒருவர் அவர் வந்து என் <br/>
      உள்ளத்துள்ளே உறைகின்றார் <br/>
வளரும் பிறையும் தேய் பிறையும் <br/>
      போல அசைவும் ஆக்கமும் <br/>
வளரும் சுடரும் இருளும் போல் <br/>
      தெருளும் மருளும் மாய்த்தோமே             	(10)<br/>
      <br/>
3641  தெருளும் மருளும் மாய்த்து தன் திருந்து செம்பொன் கழல் அடிக்கீழ் <br/>
அருளி இருத்தும் அம்மானாம் அயனாம் சிவனாம் திருமாலால் <br/>
அருளப் பட்ட சடகோபன் ஓர் ஆயிரத்துள் இப் பத்தால் <br/>
அருளி அடிக்கீழ் இருத்தும் நம் அண்ணல் கருமாணிக்கமே             	(11)<br/>
----------<br/>
<br/><strong>  
தலைவியின் உண்மைக் காதலைத் தாய்மாருக்குத் தோழி எடுத்துரைத்து <br/>
அயல் மணம்  விலக்கல்   (திருப்புலியூர்)<br/>
<br/></strong>  
3642  கரு மாணிக்க மலைமேல் மணித் தடம் <br/>
      தாமரைக் காடுகள் போல் <br/>
திருமார்வு வாய் கண் கை உந்தி கால் உடை <br/>
      ஆடைகள் செய்ய பிரான் <br/>
திருமால் எம்மான் செழு நீர் வயல் குட்ட <br/>
      நாட்டுத் திருப்புலியூர் <br/>
அரு மாயன் பேர் அன்றிப் பேச்சு இலள் அன்னைமீர்! <br/>
      இதற்கு என் செய்கேனோ?            	(1)<br/>
      <br/>
3643  அன்னைமீர் இதற்கு என் செய்கேன்? அணி <br/>
      மேருவின் மீது உலவும் <br/>
துன்னு சூழ் சுடர் ஞாயிறும் அன்றியும் <br/>
      பல் சுடர்களும் போல் <br/>
மின்னு நீள் முடி ஆரம் பல் கலன் தான் <br/>
      உடை எம்பெருமான் <br/>
புன்னை அம் பொழில் சூழ் திருப்புலியூர் <br/>
      புகழும் இவளே             	(2)<br/>
      <br/>
3644  புகழும் இவள் நின்று இராப்பகல் பொரு நீர்க் <br/>
      கடல் தீப் பட்டு எங்கும் <br/>
திகழும் எரியொடு செல்வது ஒப்ப <br/>
      செழும் கதிர் ஆழி முதல் <br/>
புகழும் பொரு படை ஏந்தி போர் புக்கு <br/>
      அசுரரைப் பொன்றுவித்தான் <br/>
திகழும் மணி நெடு மாடம் நீடு <br/>
      திருப்புலியூர் வளமே             	(3)<br/>
      <br/>
3645  ஊர் வளம் கிளர் சோலையும் கரும்பும் <br/>
      பெரும் செந்நெலும் சூழ்ந்து <br/>
ஏர் வளம் கிளர் தண் பணைக் குட்ட <br/>
      நாட்டுத் திருப்புலியூர் <br/>
சீர் வளம் கிளர் மூவுலகு உண்டு உமிழ் <br/>
      தேவ பிரான் <br/>
பேர் வளம் கிளர்ந்தன்றிப் பேச்சு இலள் <br/>
      இன்று இப் புனை இழையே             	(4)<br/>
      <br/>
3646  புனை இழைகள் அணிவும் ஆடை உடையும் <br/>
      புதுக்கணிப்பும் <br/>
நினையும் நீர்மையது அன்று இவட்கு இது நின்று <br/>
      நினைக்கப்புக்கால் <br/>
சுனையினுள் தடம் தாமரை மலரும் <br/>
      தண் திருப்புலியூர் <br/>
முனைவன் மூவுலகு ஆளி அப்பன் <br/>
      திரு அருள் மூழ்கினளே.             	(5)<br/>
      <br/>
3647  திரு அருள் மூழ்கி வைகலும் செழு நீர் <br/>
      நிறக் கண்ண பிரான் <br/>
திரு அருள்களும் சேர்ந்தமைக்கு அடை<br/>
      யாளம் திருந்த உள <br/>
திரு அருள் அருளால் அவன் சென்று <br/>
      சேர் தண் திருப்புலியூர் <br/>
திரு அருள் கமுகு ஒண் பழத்தது <br/>
      மெல்லியல் செவ்விதழே             	(6)<br/>
      <br/>
3648  மெல் இலைச் செல்வ வண் கொடிப் புல்க <br/>
      வீங்கு இளம் தாள் கமுகின் <br/>
மல் இலை மடல் வாழை ஈன் கனி சூழ்ந்து <br/>
      மணம் கமழ்ந்து <br/>
புல் இலைத் தெங்கினூடு கால் உலவும் <br/>
      தண் திருப்புலியூர் <br/>
மல்லல் அம் செல்வக் கண்ணன் தாள் அடைந்தாள் <br/>
      இம் மடவரலே             	(7)<br/>
      <br/>
3649  மடவரல் அன்னைமீர்கட்கு என் சொல்லிச் சொல்லுகேன்? <br/>
      மல்லைச் செல்வ <br/>
வடமொழி மறைவாணர் வேள்வியுள் நெய் அழல் <br/>
      வான் புகை போய்த் <br/>
திட விசும்பில் அமரர் நாட்டை மறைக்கும் <br/>
      தண் திருப்புலியூர் <br/>
பட அரவு அணையான் தன் நாமம் அல்லால் <br/>
      பரவாள் இவளே             	(8)<br/>
      <br/>
3650  பரவாள் இவள் நின்று இராப்பகல் பனி நீர் <br/>
      நிறக் கண்ண பிரான் <br/>
விரவு ஆர் இசை மறை வேதியர் ஒலி வேலையின் <br/>
      நின்று ஒலிப்ப <br/>
கரவு ஆர் தடம்தொறும் தாமரைக் கயம் <br/>
      தீவிகை நின்று அலரும் <br/>
புரவு ஆர் கழனிகள் சூழ் திருப்புலியூர்ப் <br/>
      புகழ் அன்றி மற்றே             	(9)<br/>
      <br/>
3651  அன்றி மற்றோர் உபாயம் என் இவள் அம் <br/>
      தண் துழாய் கமழ்தல் <br/>
குன்ற மா மணி மாட மாளிகைக் கோலக் <br/>
      குழாங்கள் மல்கி <br/>
தென் திசைத் திலதம் புரை குட்ட <br/>
      நாட்டுத் திருப்புலியூர் <br/>
நின்ற மாயப் பிரான் திருவருளாம் <br/>
      இவள் நேர்பட்டதே?             	(10)<br/>
      <br/>
3652  நேர்பட்ட நிறை மூவுலகுக்கும் நாயகன் தன் அடிமை <br/>
நேர்பட்ட தொண்டர் தொண்டர் தொண்டர் தொண்டன் சடகோபன் சொல் <br/>
நேர்பட்ட தமிழ் மாலை ஆயிரத்துள் இவை பத்தும் <br/>
நேர்பட்டார் அவர் நேர்பட்டார் நெடுமாற்கு அடிமை செய்யவே             	(11)<br/>
-----------<br/>
<br/><strong>  
பாகவதர்களுக்குத் தாம் அடிமையாயிருக்கும் உண்மையை ஆழ்வார் பேசுதல்<br/>
<br/></strong>  
3653  நெடுமாற்கு அடிமை செய்வேன்போல் <br/>
      அவனைக் கருத வஞ்சித்து <br/>
தடுமாற்று அற்ற தீக்கதிகள் முற்றும் <br/>
      தவிர்ந்த சதிர் நினைந்தால் <br/>
கொடு மா வினையேன் அவன் அடியார் <br/>
      அடியே கூடும் இது அல்லால் <br/>
விடுமாறு என்பது என் அந்தோ! <br/>
      வியன் மூவுலகு பெறினுமே?             	(1)<br/>
      <br/>
3654  வியன் மூவுலகு பெறினும் போய் <br/>
      தானே தானே ஆனாலும் <br/>
புயல் மேகம்போல் திருமேனி <br/>
      அம்மான் புனை பூம் கழல் அடிக்கீழ்ச் <br/>
சயமே அடிமை தலைநின்றார் <br/>
      திருத்தாள் வணங்கி இம்மையே <br/>
பயனே இன்பம் யான் பெற்றது <br/>
      உறுமோ பாவியேனுக்கே?             	(2)<br/>
      <br/>
3655  உறுமோ பாவியேனுக்கு இவ் <br/>
      உலகம் மூன்றும் உடன் நிறைய <br/>
சிறு மா மேனி நிமிர்த்த என் <br/>
      செந்தாமரைக்கண் திருக்குறளன் <br/>
நறு மா விரை நாள் மலர் அடிக்கீழ்ப் <br/>
      புகுதல் அன்றி அவன் அடியார் <br/>
சிறு மா மனிசராய் என்னை <br/>
      ஆண்டார் இங்கே திரியவே?             	(3)<br/>
      <br/>
3656  இங்கே திரிந்தேற்கு இழுக்கு உற்று என் <br/>
      இரு மா நிலம் முன் உண்டு உமிழ்ந்த <br/>
செங்கோலத்த பவளவாய்ச் <br/>
      செந்தாமரைக்கண் என் அம்மான் <br/>
பொங்கு ஏழ் புகழ்கள் வாய ஆய் <br/>
      புலன்கொள் வடிவு என் மனத்தது ஆய் <br/>
அங்கு ஏய் மலர்கள் கைய ஆய் <br/>
      வழிபட்டு ஓட அருளிலே?             	(4)<br/>
      <br/>
3657  வழிபட்டு ஓட அருள் பெற்று <br/>
      மாயன் கோல மலர் அடிக்கீழ்ச் <br/>
சுழிபட்டு ஓடும் சுடர்ச்சோதி <br/>
      வெள்ளத்து இன்புற்று இருந்தாலும் <br/>
இழிபட்டு ஓடும் உடலினில் <br/>
      பிறந்து தன் சீர் யான் கற்று <br/>
மொழிபட்டு ஓடும் கவிஅமுதம் <br/>
      நுகர்ச்சி உறுமோ முழுதுமே?            	(5)<br/>
      <br/>
3658  நுகர்ச்சி உறுமோ மூவுலகின் <br/>
      வீடு பேறு தன் கேழ் இல் <br/>
புகர்ச் செம் முகத்த களிறு அட்ட <br/>
      பொன் ஆழிக்கை என் அம்மான் <br/>
நிகர்ச் செம் பங்கி எரி விழிகள் <br/>
      நீண்ட அசுரர் உயிர் எல்லாம் <br/>
தகர்த்து உண்டு உழலும் புள் பாகன் <br/>
      பெரிய தனி மாப் புகழே?             	(6)<br/>
      <br/>
3659  தனி மாப் புகழே எஞ்ஞான்றும் <br/>
      நிற்கும் படியாத் தான் தோன்றி <br/>
முனி மாப் பிரம முதல் வித்தாய் <br/>
      உலகம் மூன்றும் முளைப்பித்த <br/>
தனி மாத் தெய்வத் தளிர் அடிக்கீழ்ப் <br/>
      புகுதல் அன்றி அவன் அடியார் <br/>
நனி மாக் கலவி இன்பமே <br/>
      நாளும் வாய்க்க நங்கட்கே             	(7)<br/>
      <br/>
3660  நாளும் வாய்க்க நங்கட்கு <br/>
      நளிர் நீர்க் கடலைப் படைத்து தன் <br/>
தாளும் தோளும் முடிகளும் <br/>
      சமன் இலாத பல பரப்பி <br/>
நீளும் படர் பூங் கற்பகக் <br/>
      காவும் நிறை பல் நாயிற்றின் <br/>
கோளும் உடைய மணி மலைபோல் <br/>
      கிடந்தான் தமர்கள் கூட்டமே.            	(8)<br/>
      <br/>
3661  தமர்கள் கூட்ட வல்வினையை <br/>
      நாசம் செய்யும் சது மூர்த்தி <br/>
அமர் கொள் ஆழி சங்கு வாள் <br/>
      வில் தண்டு ஆதி பல் படையன் <br/>
குமரன் கோல ஐங்கணை வேள் <br/>
      தாதை கோது இல் அடியார் தம் <br/>
தமர்கள் தமர்கள் தமர்களாம் <br/>
      சதிரே வாய்க்க தமியேற்கே             	(9)<br/>
      <br/>
3662  வாய்க்க தமியேற்கு ஊழிதோறு <br/>
      ஊழி ஊழி மா காயாம் <br/>
பூக் கொள் மேனி நான்கு தோள் <br/>
      பொன் ஆழிக் கை என் அம்மான் <br/>
நீக்கம் இல்லா அடியார் தம் <br/>
      அடியார் அடியார் அடியார் எம் <br/>
கோக்கள் அவர்க்கே குடிகளாய்ச் <br/>
      செல்லும் நல்ல கோட்பாடே             	(10)<br/>
      <br/>
3663  நல்ல கோட்பாட்டு உலகங்கள் <br/>
      மூன்றினுள்ளும் தான் நிறைந்த <br/>
அல்லிக் கமலக் கண்ணனை <br/>
      அம் தண் குருகூர்ச் சடகோபன் <br/>
சொல்லப்பட்ட ஆயிரத்துள் <br/>
      இவையும் பத்தும் வல்லார்கள் <br/>
நல்ல பதத்தால் மனை வாழ்வர் <br/>
      கொண்ட பெண்டீர் மக்களே 	11<br/>
-------------<br/>
<br/><strong>  
கர்மவசத்தால் கிட்டிய பத்துக்களை விட்டு எல்லா வகையிலும் <br/>
 உறவினனான திருமாலைச் சேரும் எனல் (வடமதுரை)<br/>
<br/></strong>  
3664  கொண்ட பெண்டிர் மக்கள் உற்றார் சுற்றத்தவர் பிறரும் <br/>
கண்டதோடு பட்டது அல்லால் காதல் மற்று யாதும் இல்லை <br/>
எண் திசையும் கீழும் மேலும் முற்றவும் உண்ட பிரான் <br/>
தொண்டரோமாய் உய்யல் அல்லால் இல்லை கண்டீர் துணையே             	(1)<br/>
      <br/>
3665  துணையும் சார்வும் ஆகுவார் போல் சுற்றத்தவர் பிறரும் <br/>
அணைய வந்த ஆக்கம் உண்டேல் அட்டைகள்போல் சுவைப்பர் <br/>
கணை ஒன்றாலே ஏழ் மரமும் எய்த எம் கார் முகிலைப் <br/>
புணை என்று உய்யப் போகல் அல்லால் இல்லை கண்டீர் பொருளே            	(2)<br/>
      <br/>
3666  பொருள் கை உண்டாய்ச் செல்லக்காணில் போற்றி என்று ஏற்று எழுவர் <br/>
இருள்கொள் துன்பத்து இன்மை காணில் என்னே என்பாரும் இல்லை <br/>
மருள்கொள் செய்கை அசுரர் மங்க வடமதுரைப் பிறந்தாற்கு <br/>
அருள்கொள் ஆளாய் உய்யல் அல்லால் இல்லை கண்டீர் அரணே             	(3)<br/>
      <br/>
3667  அரணம் ஆவர் அற்ற காலைக்கு என்று என்று அமைக்கப்பட்டார் <br/>
இரணம் கொண்ட தெப்பர் ஆவர் இன்றியிட்டாலும் அஃதே <br/>
வருணித்து என்னே வடமதுரைப் பிறந்தவன் வண் புகழே <br/>
சரண் என்று உய்யப் போகல் அல்லால் இல்லை கண்டீர் சதிரே             	(4)<br/>
      <br/>
3668  சதுரம் என்று தம்மைத் தாமே சம்மதித்து இன்மொழியார் <br/>
மதுர போகம் துற்றவரே வைகி மற்று ஒன்று உறுவர் <br/>
அதிர்கொள் செய்கை அசுரர் மங்க வடமதுரைப் பிறந்தாற்கு <br/>
எதிர்கொள் ஆளாய் உய்யல் அல்லால் இல்லை கண்டீர் இன்பமே             	(5)<br/>
      <br/>
3669  இல்லை கண்டீர் இன்பம் அந்தோ உள்ளது நினையாதே <br/>
தொல்லையார்கள் எத்தனைவர் தோன்றிக் கழிந்தொழிந்தார் <br/>
மல்லை மூதூர் வடமதுரைப் பிறந்தவன் வண் புகழே <br/>
சொல்லி உய்யப் போகல் அல்லால் மற்றொன்று இல்லை சுருக்கே            	(6)<br/>
      <br/>
3670  மற்றொன்று இல்லை சுருங்கச் சொன்னோம் மா நிலத்து எவ் உயிர்க்கும் <br/>
சிற்ற வேண்டா சிந்திப்பே அமையும் கண்டீர்கள் அந்தோ <br/>
குற்றம் அன்று எங்கள் பெற்றத் தாயன் வடமதுரைப் பிறந்தான் <br/>
குற்றம் இல் சீர் கற்று வைகல் வாழ்தல் கண்டீர் குணமே             	(7)<br/>
      <br/>
3671  வாழ்தல் கண்டீர் குணம் இது அந்தோ மாயவன் அடி பரவிப் <br/>
போழ்து போக உள்ளகிற்கும் புன்மை இலாதவர்க்கு <br/>
வாழ் துணையா வடமதுரைப் பிறந்தவன் வண் புகழே <br/>
வீழ் துணையாப் போம் இதனில் யாதும் இல்லை மிக்கதே             	(8)<br/>
      <br/>
3672  யாதும் இல்லை மிக்கு அதனில் என்று என்று அது கருதி <br/>
காது செய்வான் கூதை செய்து கடைமுறை வாழ்க்கையும் போம் <br/>
மா துகிலின் கொடிக்கொள் மாட வடமதுரைப் பிறந்த <br/>
தாது சேர் தோள் கண்ணன் அல்லால் இல்லை கண்டீர் சரணே             	(9)<br/>
      <br/>
3673  கண்ணன் அல்லால் இல்லை கண்டீர் சரண் அது நிற்க வந்து <br/>
மண்ணின் பாரம் நீக்குதற்கே வடமதுரைப் பிறந்தான் <br/>
திண்ணமா நும் உடைமை உண்டேல் அவன் அடி சேர்த்து உய்ம்மினோ <br/>
எண்ண வேண்டா நும்மது ஆதும் அவன் அன்றி மற்று இல்லையே             	(10)<br/>
      <br/>
3674  ஆதும் இல்லை மற்று அவனில் என்று அதுவே துணிந்து <br/>
தாது சேர் தோள் கண்ணனைக் குருகூர்ச் சடகோபன் சொன்ன <br/>
தீது இலாத ஒண் தமிழ்கள் இவை ஆயிரத்துள் இப் பத்தும் <br/>
ஓத வல்ல பிராக்கள் நம்மை ஆளுடையார்கள் பண்டே             	(11)<br/>
-----------<br/>
<br/><strong>  
எல்லா உறவின் காரியமும் தமக்குக் குறைவில்லாமல் அருளுமாறு <br/>
ஆழ்வார் எம்பெருமானைப் பிரார்த்தித்தல்  (திருப்புளிங்குடி)<br/>
<br/></strong>  
3675  பண்டை நாளாலே நின் திரு அருளும் <br/>
      பங்கயத்தாள் திரு அருளும் <br/>
கொண்டு நின் கோயில் சீய்த்து பல்படிகால் <br/>
      குடிகுடி வழிவந்து ஆட்செய்யும் <br/>
தொண்டரோர்க்கு அருளி சோதி வாய் திறந்து உன் <br/>
      தாமரைக் கண்களால் நோக்காய் <br/>
தெண் திரைப் பொருநல் தண் பணை சூழ்ந்த <br/>
      திருப்புளிங்குடிக் கிடந்தானே             	(1)<br/>
      <br/>
3676  குடிக்கிடந்து ஆக்கம் செய்து நின் தீர்த்த <br/>
      அடிமைக் குற்றேவல்செய்து உன் பொன் <br/>
அடிக் கடவாதே வழி வருகின்ற <br/>
      அடியரோர்க்கு அருளி நீ ஒருநாள் <br/>
படிக்கு அளவாக நிமிர்த்த நின் பாத<br/>
      பங்கயமே தலைக்கு அணியாய் <br/>
கொடிக்கொள் பொன் மதிள் சூழ் குளிர் வயல் சோலை <br/>
      திருப்புளிங்குடிக் கிடந்தானே            	(2)<br/>
      <br/>
3677  கிடந்த நாள் கிடந்தாய் எத்தனை காலம் <br/>
      கிடத்தி உன் திருஉடம்பு அசைய <br/>
தொடர்ந்து குற்றேவல்செய்து தொல் அடிமை <br/>
      வழி வரும் தொண்டரோர்க்கு அருளி <br/>
தடம் கொள் தாமரைக் கண் விழித்து நீ எழுந்து உன் <br/>
      தாமரை மங்கையும் நீயும் <br/>
இடம் கொள் மூவுலகும் தொழ இருந்தருளாய் <br/>
      திருப்புளிங்குடிக் கிடந்தானே             	(3)<br/>
      <br/>
3678  புளிங்குடிக் கிடந்து வரகுணமங்கை <br/>
      இருந்து வைகுந்தத்துள் நின்று <br/>
தெளிந்த என் சிந்தையகம் கழியாதே <br/>
      என்னை ஆள்வாய் எனக்கு அருளி <br/>
நளிர்ந்த சீர் உலகம் மூன்றுடன் வியப்ப <br/>
      நாங்கள் கூத்து ஆடி நின்று ஆர்ப்ப <br/>
பளிங்கு நீர் முகிலின் பவளம் போல் கனிவாய் <br/>
      சிவப்ப நீ காண வாராயே             	(4)<br/>
      <br/>
3679  பவளம்போல் கனி வாய் சிவப்ப நீ காண <br/>
      வந்து நின் பல் நிலா முத்தம் <br/>
தவழ் கதிர் முறுவல் செய்து நின் திருக்கண் <br/>
      தாமரை தயங்க நின்றருளாய் <br/>
பவள நன் படர்க்கீழ் சங்கு உறை பொருநல் <br/>
      தண் திருப்புளிங்குடிக் கிடந்தாய் <br/>
கவள மா களிற்றின் இடர் கெடத் தடத்துக்<br/>
      காய் சினப் பறவை ஊர்ந்தானே             	(5)<br/>
      <br/>
3680  காய் சினப் பறவை ஊர்ந்து பொன் மலையின் <br/>
      மீமிசைக் கார் முகில் போல <br/>
மா சின மாலி மாலிமான் என்று அங்கு <br/>
      அவர் படக் கனன்று முன் நின்ற <br/>
காய் சின வேந்தே கதிர் முடியானே <br/>
      கலி வயல் திருப்புளிங்குடியாய் <br/>
காய் சின ஆழி சங்கு வாள் வில் தண்டு <br/>
      ஏந்தி எம் இடர் கடிவானே             	(6)<br/>
      <br/>
3681  எம் இடர் கடிந்து இங்கு என்னை ஆள்வானே <br/>
      இமையவர் தமக்கும் ஆங்கு அனையாய் <br/>
செம் மடல் மலருந் தாமரைப் பழனத் <br/>
      தண் திருப்புளிங்குடிக் கிடந்தாய் <br/>
நம்முடை அடியர் கவ்வைகண்டு உகந்து <br/>
      நாம் களித்து உளம் நலம் கூர <br/>
இம் மட உலகர் காண நீ ஒருநாள் <br/>
      இருந்திடாய் எங்கள் கண்முகப்பே             	(7)<br/>
      <br/>
3682  எங்கள் கண் முகப்பே உலகர்கள் எல்லாம் <br/>
      இணை அடி தொழுது எழுது இறைஞ்சி <br/>
தங்கள் அன்பு ஆர தமது சொல் வலத்தால் <br/>
      தலைத்தலைச் சிறந்து பூசிப்ப <br/>
திங்கள் சேர் மாடத் திருப்புளிங்குடியாய் <br/>
      திரு வைகுந்தத்துள்ளாய் தேவா <br/>
இங்கண் மா ஞாலத்து இதனுளும் ஒருநாள் <br/>
      இருந்திடாய் வீற்று இடம் கொண்டே             	(8)<br/>
      <br/>
3683  வீற்று இடம்கொண்டு வியன்கொள் மா ஞாலத்து <br/>
      இதனுளும் இருந்திடாய் அடியோம் <br/>
போற்றி ஓவாதே கண் இணை குளிர <br/>
      புது மலர் ஆகத்தைப் பருக <br/>
சேற்று இள வாளை செந்நெலூடு உகளும் <br/>
      செழும் பனைத் திருப்புளிங்குடியாய் <br/>
கூற்றமாய் அசுரர் குலமுதல் அரிந்த <br/>
      கொடுவினைப் படைகள் வல்லானே             	(9)<br/>
      <br/>
3684  கொடு வினைப் படைகள் வல்லையாய் அமரர்க்கு <br/>
      இடர் கெட அசுரர்கட்கு இடர் செய் <br/>
கடு வினை நஞ்சே என்னுடை அமுதே <br/>
      கலி வயல் திருப்புளிங்குடியாய் <br/>
வடிவு இணை இல்லா மலர்மகள் மற்றை <br/>
      நிலமகள் பிடிக்கும் மெல் அடியைக் <br/>
கொடுவினையேனும் பிடிக்க நீ ஒருநாள் <br/>
      கூவுதல் வருதல் செய்யாயே             	(10)<br/>
      <br/>
3685  கூவுதல் வருதல் செய்திடாய் என்று <br/>
      குரை கடல் கடைந்தவன் தன்னை <br/>
மேவி நன்கு அமர்ந்த வியன் புனல் பொருநல் <br/>
      வழுதி நாடன் சடகோபன் <br/>
நா இயல் பாடல் ஆயிரத்துள்ளும் <br/>
      இவையும் ஓர் பத்தும் வல்லார்கள் <br/>
ஓவுதல் இன்றி உலகம் மூன்று அளந்தான் <br/>
      அடி இணை உள்ளத்து ஓர்வாரே             	(11)<br/>
--------------<br/>
<br/><strong>  
எம்பெருமானோடு உள்ள தொடர்பினைக் கண்ட ஆழ்வார் <br/>
அவனது சீலத்தில் ஈடுபட்டுக் கூறுதல்<br/>
<br/></strong>  
3686  ஓர் ஆயிரமாய் உலகு ஏழ் அளிக்கும் <br/>
பேர் ஆயிரம் கொண்டது ஓர் பீடு உடையன் <br/>
கார் ஆயின காள நல் மேனியினன் <br/>
நாரயணன் நங்கள் பிரான் அவனே             	(1)<br/>
      <br/>
3687  அவனே அகல் ஞாலம் படைத்து இடந்தான் <br/>
அவனே அஃது உண்டு உமிழ்ந்தான் அளந்தான் <br/>
அவனே அவனும் அவனும் அவனும் <br/>
அவனே மற்று எல்லாமும் அறிந்தனமே             	(2)<br/>
      <br/>
3688  அறிந்தன வேத அரும் பொருள் நூல்கள் <br/>
அறிந்தன கொள்க அரும் பொருள் ஆதல் <br/>
அறிந்தனர் எல்லாம் அரியை வணங்கி <br/>
அறிந்தனர் நோய்கள் அறுக்கும் மருந்தே             	(3)<br/>
      <br/>
3689  மருந்தே நங்கள் போக மகிழ்ச்சிக்கு என்று <br/>
பெரும் தேவர் குழாங்கள் பிதற்றும் பிரான் <br/>
கரும் தேவன் எம்மான் கண்ணன் விண் உலகம் <br/>
தரும் தேவனைச் சோரேல் கண்டாய் மனமே             	(4)<br/>
      <br/>
3690  மனமே உன்னை வல்வினையேன் இரந்து <br/>
கனமே சொல்லினேன் இது சோரேல் கண்டாய்! <br/>
புனம் மேவிய பூந் தண் துழாய் அலங்கல் <br/>
இனம் ஏதும் இலானை அடைவதுமே             	(5)<br/>
      <br/>
3691  அடைவதும் அணி ஆர் மலர் மங்கைதோள் <br/>
மிடைவதும் அசுரர்க்கு வெம் போர்களே <br/>
கடைவதும் கடலுள் அமுதம் என் மனம் <br/>
உடைவதும் அவற்கே ஒருங்காகவே             	(6)<br/>
      <br/>
3692  ஆகம் சேர் நரசிங்கம் அது ஆகி ஓர் <br/>
ஆகம் வள் உகிரால் பிளந்தான் உறை <br/>
மாக வைகுந்தம் காண்பதற்கு என் மனம் <br/>
ஏகம் எண்ணும் இராப்பகல் இன்றியே             	(7)<br/>
      <br/>
3693  இன்றிப் போக இருவினையும் கெடுத்து <br/>
ஒன்றி யாக்கை புகாமை உய்யக்கொள்வான் <br/>
நின்ற வேங்கடம் நீள் நிலத்து உள்ளது <br/>
சென்று தேவர்கள் கைதொழுவார்களே             	(8)<br/>
      <br/>
3694  தொழுது மா மலர் நீர் சுடர் தூபம் கொண்டு <br/>
எழுதும் என்னும் இது மிகை ஆதலின் <br/>
பழுது இல் தொல் புகழ்ப் பாம்பு அணைப் பள்ளியாய் <br/>
தழுவுமாறு அறியேன் உன தாள்களே             	(9)<br/>
      <br/>
3695  தாள தாமரையான் உனது உந்தியான் <br/>
வாள் கொள் நீள் மழு ஆளி உன் ஆகத்தான் <br/>
ஆளராய்த் தொழுவாரும் அமரர்கள் <br/>
நாளும் என் புகழ்கோ உன சீலமே?             	(10)<br/>
      <br/>
3696  சீலம் எல்லை இலான் அடிமேல் அணி <br/>
கோலம் நீள் குருகூர்ச் சடகோபன் சொல் <br/>
மாலை ஆயிரத்துள் இவை பத்தினின் <br/>
பாலர் வைகுந்தம் ஏறுதல் பான்மையே  	(11)<br/>
-----------<br/>
<br/><strong>  
எம்பெருமானைக் காண விரும்பி அழைத்து தாம் விரும்பிய வண்ணமே <br/>
கண்டு மகிழ்ந்தமை கூறல்<br/>
<br/></strong>  
3697  மை ஆர் கருங்கண்ணி கமல மலர்மேல் <br/>
செய்யாள் திருமார்வினில் சேர் திருமாலே <br/>
வெய்யார் சுடர் ஆழி சுரி சங்கம் ஏந்தும் <br/>
கையா உன்னைக் காணக் கருதும் என் கண்ணே            	(1)<br/>
      <br/>
3698  கண்ணே உன்னைக் காணக் கருதி என் நெஞ்சம் <br/>
எண்ணே கொண்ட சிந்தையதாய் நின்று இயம்பும் <br/>
விண்ணோர் முனிவர்க்கு என்றும் காண்பு அரியாயை <br/>
நண்ணாதொழியேன் என்று நான் அழைப்பனே             	(2)<br/>
      <br/>
3699  அழைக்கின்ற அடிநாயேன் நாய் கூழை வாலால் <br/>
குழைக்கின்றது போல என் உள்ளம் குழையும் <br/>
மழைக்கு அன்று குன்றம் எடுத்து ஆநிரை காத்தாய் <br/>
பிழைக்கின்றது அருள் என்று பேதுறுவனே             	(3)<br/>
      <br/>
3700  உறுவது இது என்று உனக்கு ஆள் பட்டு நின்கண் <br/>
பெறுவது எதுகொல் என்று பேதையேன் நெஞ்சம் <br/>
மறுகல் செய்யும் வானவர் தானவர்க்கு என்றும் <br/>
அறிவது அரிய அரியாய அம்மானே             	(4)<br/>
      <br/>
3701  அரியாய அம்மானை அமரர் பிரானை <br/>
பெரியானை பிரமனை முன் படைத்தானை <br/>
வரி வாள் அரவின் அணைப் பள்ளிகொள்கின்ற <br/>
கரியான் கழல் காணக் கருதும் கருத்தே             	(5)<br/>
      <br/>
3702  கருத்தே உன்னைக் காணக் கருதி என் நெஞ்சத்து <br/>
இருத்தாக இருத்தினேன் தேவர்கட்கு எல்லாம் <br/>
விருத்தா விளங்கும் சுடர்ச்சோதி உயரத்து <br/>
ஒருத்தா உன்னை உள்ளும் என் உள்ளம் உகந்தே            	(6)<br/>
      <br/>
3703  உகந்தே உன்னை உள்ளும் என் உள்ளத்து அகம்பால் <br/>
அகம் தான் அமர்ந்தே இடம் கொண்ட அமலா <br/>
மிகும் தானவன் மார்வு அகலம் இரு கூறா <br/>
நகந்தாய் நரசிங்கம் அது ஆய உருவே             	(7)<br/>
      <br/>
3704  உரு ஆகிய ஆறு சமயங்கட்கு எல்லாம் <br/>
பொரு ஆகி நின்றான் அவன் எல்லாப் பொருட்கும் <br/>
அரு ஆகிய ஆதியை தேவர்கட்கு எல்லாம் <br/>
கரு ஆகிய கண்ணனை கண்டுகொண்டேனே             	(8)<br/>
      <br/>
3705  கண்டுகொண்டு என் கண் இணை ஆரக் களித்து <br/>
பண்டை வினையாயின பற்றோடு அறுத்து <br/>
தொண்டர்க்கு அமுது உண்ணச் சொல் மாலைகள் சொன்னேன் <br/>
அண்டத்து அமரர் பெருமான் அடியேனே             	(9)<br/>
      <br/>
3706  அடியான் இவன் என்று எனக்கு ஆர் அருள் செய்யும் <br/>
நெடியானை நிறை புகழ் அம் சிறைப் புள்ளின் <br/>
கொடியானை குன்றாமல் உலகம் அளந்த <br/>
அடியானை அடைந்து அடியேன் உய்ந்தவாறே             	(10)<br/>
      <br/>
3707  ஆறா மதயானை அடர்த்தவன் தன்னை <br/>
சேறு ஆர் வயல் தென் குருகூர்ச் சடகோபன் <br/>
நூறே சொன்ன ஓர் ஆயிரத்துள் இப் பத்தும் <br/>
ஏறே தரும் வானவர் தம் இன் உயிர்க்கே             	(11)<br/>
----------<br/>
<br/><strong>  
தலைவனைக் காண ஆசையுற்ற தலைவி அவனை நினைவூட்டும் <br/>
பொருள்களால் தளர்ந்தமை கூறல்<br/>
<br/></strong>  
3708  இன் உயிர்ச் சேவலும் நீரும் கூவிக்கொண்டு இங்கு எத்தனை <br/>
என் உயிர் நோவ மிழற்றேல்மின் குயில் பேடைகாள் <br/>
என் உயிர்க் கண்ண பிரானை நீர் வரக் கூவுகிலீர் <br/>
என் உயிர் கூவிக் கொடுப்பார்க்கும் இத்தனை வேண்டுமோ?             	(1)<br/>
      <br/>
3709  இத்தனை வேண்டுவது அன்று அந்தோ அன்றில் பேடைகாள் <br/>
எத்தனை நீரும் நும் சேவலும் கரைந்து ஏங்குதிர்? <br/>
வித்தகன் கோவிந்தன் மெய்யன் அல்லன் ஒருவர்க்கும் <br/>
அத்தனை ஆம் இனி என் உயிர் அவன் கையதே             	(2)<br/>
      <br/>
3710  அவன் கையதே எனது ஆர் உயிர் அன்றில் பேடைகாள் <br/>
எவன் சொல்லி நீர் குடைந்து ஆடுதிர் புடை சூழவே? <br/>
தவம் செய்தில்லா வினையாட்டியேன் உயிர் இங்கு உண்டோ <br/>
எவன் சொல்லி நிற்றும் நும் ஏங்கு கூக்குரல் கேட்டுமே?             	(3)<br/>
      <br/>
3711  கூக்குரல் கேட்டும் நம் கண்ணன் மாயன் வெளிப்படான் <br/>
மேல் கிளை கொள்ளேல்மின் நீரும் சேவலும் கோழிகாள் <br/>
வாக்கும் மனமும் கருமமும் நமக்கு ஆங்கதே <br/>
ஆக்கையும் ஆவியும் அந்தரம் நின்று உழலுமே             	(4)<br/>
      <br/>
3712  அந்தரம் நின்று உழல்கின்ற யானுடைப் பூவைகாள் <br/>
நும் திறத்து ஏதும் இடை இல்லை குழறேல்மினோ <br/>
இந்திர ஞாலங்கள் காட்டி இவ் ஏழ் உலகும் கொண்ட <br/>
நம் திரு மார்பன் நம் ஆவி உண்ண நன்கு எண்ணினான்             	(5)<br/>
      <br/>
3713  நன்கு எண்ணி நான் வளர்த்த சிறு கிளிப் பைதலே <br/>
இன் குரல் நீ மிழற்றேல் என் ஆர் உயிர்க் காகுத்தன் <br/>
நின் செய்ய வாய் ஒக்கும் வாயன் கண்ணன் கை காலினன் <br/>
நின் பசும் சாம நிறத்தன் கூட்டுண்டு நீங்கினான்             	(6)<br/>
      <br/>
3714  கூட்டுண்டு நீங்கிய கோலத் தாமரைக் கண் செவ்வாய் <br/>
வாட்டம் இல் என் கருமாணிக்கம் கண்ணன் மாயன்போல் <br/>
கோட்டிய வில்லொடு மின்னும் மேகக் குழாங்கள்காள் <br/>
காட்டேல்மின் நும் உரு என் உயிர்க்கு அது காலனே             	(7)<br/>
      <br/>
3715  உயிர்க்கு அது காலன் என்று உம்மை யான் இரந்தேற்கு நீர் <br/>
குயில் பைதல்காள் கண்ணன் நாமமே குழறிக் கொன்றீர் <br/>
தயிர்ப் பழஞ் சோற்றொடு பால் அடிசிலும் தந்து சொல் <br/>
பயிற்றிய நல் வளம் ஊட்டினீர்! பண்பு உடையீரே             	(8)<br/>
      <br/>
3716  பண்பு உடை வண்டொடு தும்பிகாள் பண் மிழற்றேல்மின் <br/>
புண் புரை வேல் கொடு குத்தால் ஒக்கும் நும் இன் குரல் <br/>
தண் பெரு நீர்த் தடம் தாமரை மலர்ந்தால் ஒக்கும் <br/>
கண் பெரும் கண்ணன் நம் ஆவி உண்டு எழ நண்ணினான்            	(9)<br/>
      <br/>
3717  எழ நண்ணி நாமும் நம் வான நாடனோடு ஒன்றினோம் <br/>
பழன நல் நாரைக் குழாங்கள்காள் பயின்று என் இனி? <br/>
இழை நல்ல ஆக்கையும் பையவே புயக்கு அற்றது <br/>
தழை நல்ல இன்பம் தலைப்பெய்து எங்கும் தழைக்கவே             	(10)<br/>
      <br/>
3718  இன்பம் தலைப்பெய்து எங்கும் தழைத்த பல் ஊழிக்குத் <br/>
தன் புகழ் ஏத்தத் தனக்கு அருள் செய்த மாயனைத் <br/>
தென் குருகூர்ச் சடகோபன் சொல் ஆயிரத்துள் இவை <br/>
ஒன்பதோடு ஒன்றுக்கும் மூவுலகும் உருகுமே             	(11)<br/>
-----------<br/>
<br/><strong>  
ஆழ்வார் எம்பெருமானது சீரைத் துயரத்துடன் கூறுதல்  (திருக்காட்கரை)<br/>
<br/></strong>  
3719  உருகுமால் நெஞ்சம் உயிரின் பரமன்றி <br/>
பெருகுமால் வேட்கையும் என் செய்கேன் தொண்டனேன் <br/>
தெருவு எல்லாம் காவி கமழ் திருக்காட்கரை <br/>
மருவிய மாயன் தன் மாயம் நினைதொறே?             	(1)<br/>
      <br/>
3720  நினைதொறும் சொல்லும்தொறும் நெஞ்சு இடிந்து உகும் <br/>
வினைகொள் சீர் பாடிலும் வேம் எனது ஆர் உயிர் <br/>
சுனைகொள் பூஞ்சோலைத் தென் காட்கரை என் அப்பா <br/>
நினைகிலேன் நான் உனக்கு ஆட்செய்யும் நீர்மையே             	(2)<br/>
      <br/>
3721  நீர்மையால் நெஞ்சம் வஞ்சித்துப் புகுந்து என்னை <br/>
ஈர்மைசெய்து என் உயிர் ஆய் என் உயிர் உண்டான் <br/>
சீர் மல்கு சோலைத் தென் காட்கரை என் அப்பன் <br/>
கார் முகில் வண்ணன் தன் கள்வம் அறிகிலேன்             	(3)<br/>
      <br/>
3722  அறிகிலேன் தன்னுள் அனைத்து உலகும் நிற்க <br/>
நெறிமையால் தானும் அவற்றுள் நிற்கும் பிரான் <br/>
வெறி கமழ் சோலைத் தென் காட்கரை என் அப்பன் <br/>
சிறிய என் ஆர் உயிர் உண்ட திரு அருளே             	(4)<br/>
      <br/>
3723  திரு அருள் செய்பவன் போல என்னுள் புகுந்து <br/>
உருவமும் ஆர் உயிரும் உடனே உண்டான் <br/>
திரு வளர் சோலைத் தென் காட்கரை என் அப்பன் <br/>
கரு வளர் மேனி என் கண்ணன் கள்வங்களே             	(5)<br/>
 	 	<br/>
3724  என் கண்ணன் கள்வம் எனக்குச் செம்மாய் நிற்கும் <br/>
அம் கண்ணன் உண்ட என் ஆர் உயிர்க் கோது இது <br/>
புன்கண்மை எய்தி புலம்பி இராப்பகல் <br/>
என் கண்ணன் என்று அவன் காட்கரை ஏத்துமே            	(6)<br/>
 	 	<br/>
3725  காட்கரை ஏத்தும் அதனுள் கண்ணா என்னும் <br/>
வேட்கை நோய் கூர நினைந்து கரைந்து உகும் <br/>
ஆட்கொள்வான் ஒத்து என் உயிர் உண்ட மாயனால் <br/>
கோள் குறைபட்டது என் ஆர் உயிர் கோள் உண்டே             	(7)<br/>
 	 	<br/>
3726  கோள் உண்டான் அன்றி வந்து என் உயிர் தான் உண்டான் <br/>
நாளும் நாள் வந்து என்னை முற்றவும் தான் உண்டான் <br/>
காள நீர் மேகத் தென் காட்கரை என் அப்பற்கு <br/>
ஆள் அன்றே பட்டது? என் ஆர் உயிர் பட்டதே             	(8)<br/>
 	 	<br/>
3727  ஆர் உயிர் பட்டது எனது உயிர் பட்டது <br/>
பேர் இதழ்த் தாமரைக் கண் கனி வாயது ஓர் <br/>
கார் எழில் மேகத் தென் காட்கரை கோயில் கொள் <br/>
சீர் எழில் நால் தடம் தோள் தெய்வவாரிக்கே?             	(9)<br/>
 	 	<br/>
3728  வாரிக்கொண்டு உன்னை விழுங்குவன் காணில் என்று <br/>
ஆர்வு உற்ற என்னை ஒழிய என்னில் முன்னம் <br/>
பாரித்துத் தான் என்னை முற்றப் பருகினான் <br/>
கார் ஒக்கும் காட்கரை அப்பன் கடியனே             	(10)<br/>
 	 	<br/>
3729  கடியனாய்க் கஞ்சனைக் கொன்ற பிரான் தன்னை <br/>
கொடி மதிள் தென் குருகூர்ச் சடகோபன் சொல் <br/>
வடிவு அமை ஆயிரத்து இப் பத்தினால் சன்மம் <br/>
முடிவு எய்தி நாசம் கண்டீர்கள் எம் கானலே             	(11)<br/>
-----------<br/>
<br/><strong>  
எம் பெருமானது வடிவழகே பற்றுக்கோடாக தலைவி திருமூழிக்களத்தே <br/>
பறவைகளைத் தூதுவிடல்   (திருமூழிக்களம்)<br/>
<br/></strong>  
3730  எம் கானல் அகம் கழிவாய் இரை தேர்ந்து இங்கு இனிது அமரும் <br/>
செங்கால மட நாராய் திருமூழிக்களத்து உறையும் <br/>
கொங்கு ஆர் பூந் துழாய் முடி எம் குடக்கூத்தர்க்கு என் தூதாய் <br/>
நும் கால்கள் என் தலைமேல் கெழுமீரோ நுமரோடே             	(1)<br/>
 	 	<br/>
3731  நுமரோடும் பிரியாதே நீரும் நும் சேவலுமாய் <br/>
அமர் காதல் குருகு இனங்காள் அணி மூழிக்களத்து உறையும் <br/>
எமராலும் பழிப்புண்டு இங்கு என் தம்மால் இழிப்புண்டு? <br/>
தமரோடு அங்கு உறைவார்க்குத் தக்கிலமே? கேளீரே             	(2)<br/>
 	 	<br/>
3732  தக்கிலமே கேளீர்கள்! தடம் புனல்வாய் இரை தேரும் <br/>
கொக்கு இனங்காள் குருகு இனங்காள் குளிர்மூழிக்களத்து உறையும் <br/>
செக்கமலத்து அலர் போலும் கண் கை கால் செங்கனி வாய் <br/>
அக் கமலத்து இலைப் போலும் திருமேனி அடிகளுக்கே             	(3)<br/>
 	 	<br/>
3733   திருமேனி அடிகளுக்குத் தீவினையேன் விடு தூதாய் <br/>
திருமூழிக்களம் என்னும் செழு நகர்வாய் அணி முகில்காள் <br/>
திருமேனி அவட்கு அருளீர் என்றக்கால் உம்மைத் தன் <br/>
திருமேனி ஒளி அகற்றி தெளி விசும்பு கடியுமே?             	(4)<br/>
 	 	<br/>
3734  தெளி விசும்பு கடிது ஓடி தீ வளைத்து மின் இலகும் <br/>
ஒளி முகில்காள் திருமூழிக்களத்து உறையும் ஒண்சுடர்க்கு <br/>
தெளி விசும்பு திருநாடாத் தீவினையேன் மனத்து உறையும் <br/>
துளி வார் கள் குழலார்க்கு என் தூது உரைத்தல் செப்புமினே            	(5)<br/>
 	 	<br/>
3735  தூது உரைத்தல் செப்புமின்கள் தூ மொழி வாய் வண்டு இனங்காள் <br/>
போது இரைத்து மது நுகரும் பொழில் மூழிக்களத்து உறையும் <br/>
மாதரைத் தம் மார்வகத்தே வைத்தார்க்கு என் வாய் மாற்றம் <br/>
தூது உரைத்தல் செப்புதிரேல் சுடர் வளையும் கலையுமே             	(6)<br/>
 	 	<br/>
3736  சுடர் வளையும் கலையும் கொண்டு அருவினையேன் தோள் துறந்த <br/>
படர் புகழான் திருமூழிக்களத்து உறையும் பங்கயக்கண் <br/>
சுடர் பவள வாயனைக் கண்டு ஒருநாள் ஓர் தூய் மாற்றம் <br/>
படர் பொழில்வாய்க் குருகு இனங்காள் எனக்கு ஒன்று பணியீரே.             	(7)<br/>
 	 	<br/>
3737  எனக்கு ஒன்று பணியீர்கள் இரும் பொழில்வாய் இரை தேர்ந்து <br/>
மனக்கு இன்பம் பட மேவும் வண்டு இனங்காள் தும்பிகாள் <br/>
கனக்கொள் திண் மதிள் புடை சூழ் திருமூழிக்களத்து உறையும் <br/>
புனக்கொள் காயா மேனிப் பூந் துழாய் முடியார்க்கே             	(8)<br/>
 	 	<br/>
3738  பூந் துழாய் முடியார்க்கு பொன் ஆழிக் கையாருக்கு <br/>
ஏந்து நீர் இளம் குருகே திருமூழிக் களத்தாருக்கு <br/>
ஏந்து பூண் முலை பயந்து என் இணை மலர்க் கண் நீர் ததும்ப <br/>
தாம் தம்மைக்கொண்டு அகல்தல் தகவு அன்று என்று உரையீரே             	(9)<br/>
 	 	<br/>
3739  தகவு அன்று என்று உரையீர்கள் தடம் புனல்வாய் இரை தேர்ந்து <br/>
மிக இன்பம் பட மேவும் மேல் நடைய அன்னங்காள் <br/>
மிக மேனி மெலிவு எய்தி மேகலையும் ஈடு அழிந்து என் <br/>
அகமேனி ஒழியாமே திருமூழிக்களத்தார்க்கே             	(10)<br/>
 	 	<br/>
3740  ஒழிவு இன்றித் திருமூழிக்களத்து உறையும் ஒண்சுடரை <br/>
ஒழிவு இல்லா அணி மழலைக் கிளிமொழியாள் அலற்றிய சொல் <br/>
வழு இல்லா வண் குருகூர்ச் சடகோபன் வாய்ந்து உரைத்த <br/>
அழிவு இல்லா ஆயிரத்து இப் பத்தும் நோய் அறுக்குமே             	(11)<br/>
-----------<br/>
<br/><strong>  
தூதர் மீளுமளவும் தனிமை பொறாத தலைவி தலைவன் நகரான <br/>
திருநாவாய் செல்ல நினைத்தல்   (திருநாவாய்)<br/>
<br/></strong>  
3741  அறுக்கும் வினையாயின ஆகத்து அவனை <br/>
நிறுத்தும் மனத்து ஒன்றிய சிந்தையினார்க்கு <br/>
வெறித் தண் மலர்ச் சோலைகள் சூழ் திருநாவாய் <br/>
குறுக்கும் வகை உண்டுகொலோ கொடியேற்கே?             	(1)<br/>
 	 	<br/>
3742  கொடி ஏர் இடைக் கோகனகத்தவள் கேள்வன் <br/>
வடி வேல் தடம் கண் மடப் பின்னை மணாளன் <br/>
நெடியான் உறை சோலைகள் சூழ் திருநாவாய் <br/>
அடியேன் அணுகப்பெறும் நாள் எவைகொலோ?             	(2)<br/>
 	 	<br/>
3743  எவைகொல் அணுகப் பெறும் நாள் என்று எப்போதும் <br/>
கவையில் மனம் இன்றி கண்ணீர்கள் கலுழ்வன் <br/>
நவை இல் திருநாரணன் சேர் திருநாவாய் <br/>
அவையுள் புகலாவது ஓர் நாள் அறியேனே             	(3)<br/>
 	 	<br/>
3744  நாளேல் அறியேன் எனக்கு உள்ளன நானும் <br/>
மீளா அடிமைப்பணி செய்யப் புகுந்தேன் <br/>
நீள் ஆர் மலர்ச் சோலைகள் சூழ் திருநாவாய் <br/>
வாள் ஏய் தடம் கண் மடப் பின்னை மணாளா             	(4)<br/>
 	 	<br/>
3745  மணாளன் மலர் மங்கைக்கும் மண் மடந்தைக்கும் <br/>
கண்ணாளன் உலகத்து உயிர் தேவர்கட்கு எல்லாம் <br/>
விண்ணாளன் விரும்பி உறையும் திருநாவாய் <br/>
கண் ஆரக் களிக்கின்றது இங்கு என்றுகொல் கண்டே?             	(5)<br/>
 	 	<br/>
3746  கண்டே களிக்கின்றது இங்கு என்றுகொல் கண்கள் <br/>
தொண்டே உனக்காய் ஒழிந்தேன் துரிசு இன்றி <br/>
வண்டு ஆர் மலர்ச் சோலைகள் சூழ் திருநாவாய் <br/>
கொண்டே உறைகின்ற எம் கோவலர் கோவே?             	(6)<br/>
 	 	<br/>
3747  கோ ஆகிய மா வலியை நிலம் கொண்டாய் <br/>
தேவாசுரம் செற்றவனே திருமாலே <br/>
நாவாய் உறைகின்ற என் நாரண நம்பீ <br/>
ஆஆ அடியான் இவன் என்று அருளாயே             	(7)<br/>
 	 	<br/>
3748  அருளாது ஒழிவாய் அருள் செய்து அடியேனைப் <br/>
பொருளாக்கி உன் பொன் அடிக் கீழ்ப் புக வைப்பாய் <br/>
மருளே இன்றி உன்னை என் நெஞ்சத்து இருத்தும் <br/>
தெருளே தரு தென் திருநாவாய் என் தேவே             	(8)<br/>
 	 	<br/>
3749  தேவர் முனிவர்க்கு என்றும் காண்டற்கு அரியன் <br/>
மூவர் முதல்வன் ஒரு மூவுலகு ஆளி <br/>
தேவன் விரும்பி உறையும் திருநாவாய் <br/>
யாவர் அணுகப் பெறுவார் இனி? அந்தோ             	(9)<br/>
 	 	<br/>
3750  அந்தோ அணுகப் பெறும் நாள் என்று எப்போதும் <br/>
சிந்தை கலங்கித் திருமால் என்று அழைப்பன் <br/>
கொந்து ஆர் மலர்ச் சோலைகள் சூழ் திருநாவாய் <br/>
வந்தே உறைகின்ற எம் மா மணி வண்ணா.             	(10)<br/>
 	 	<br/>
3751  வண்ணம் மணி மாட நல் நாவாய் உள்ளானைத் <br/>
திண்ணம் மதிள் தென் குருகூர்ச் சடகோபன் <br/>
பண் ஆர் தமிழ் ஆயிரத்து இப் பத்தும் வல்லார் <br/>
மண் ஆண்டு மணம் கமழ்வர் மல்லிகையே             	(11)<br/>
---------------<br/>
<br/><strong>  
தலைவி மாலைப்பொழுது கண்டு தனது ஆற்றாமையால் இரங்கிக் கூறல்<br/>
<br/></strong>  
3752  மல்லிகை கமழ் தென்றல் ஈரும் ஆலோ <br/>
      வண் குறிஞ்சி இசை தவரும் ஆலோ <br/>
செல் கதிர் மாலையும் மயக்கும் ஆலோ <br/>
      செக்கர் நல் மேகங்கள் சிதைக்கும் ஆலோ <br/>
அல்லி அம் தாமரைக் கண்ணன் எம்மான் <br/>
      ஆயர்கள் ஏறு அரி ஏறு எம் மாயோன் <br/>
புல்லிய முலைகளும் தோளும் கொண்டு <br/>
      புகலிடம் அறிகிலம் தமியம் ஆலோ            	(1)<br/>
 	 	<br/>
3753  புகலிடம் அறிகிலம் தமியம் ஆலோ <br/>
      புலம்புறு மணி தென்றல் ஆம்பல் ஆலோ <br/>
பகல் அடு மாலை வண் சாந்தம் ஆலோ <br/>
      பஞ்சமம் முல்லை தண் வாடை ஆலோ <br/>
அகல் இடம் படைத்து இடந்து உண்டு உமிழ்ந்து <br/>
      அளந்து எங்கும் அளிக்கின்ற ஆயன் மாயோன் <br/>
இகலிடத்து அசுரர்கள் கூற்றம் வாரான் <br/>
      இனி இருந்து என் உயிர் காக்கும் ஆறு என்?            	(2)<br/>
 	 	<br/>
3754  இனி இருந்து என் உயிர் காக்கும் ஆறு என்? <br/>
      இணை முலை நமுக நுண் இடை நுடங்க <br/>
துனி இரும் கலவிசெய்து ஆகம் தோய்ந்து <br/>
      துறந்து எம்மை இட்டு அகல் கண்ணன் கள்வன் <br/>
தனி இளம் சிங்கம் எம் மாயன் வாரான் <br/>
      தாமரைக் கண்ணும் செவ்வாயும் நீலப் <br/>
பனி இரும் குழல்களும் நான்கு தோளும் <br/>
      பாவியேன் மனத்தே நின்று ஈரும் ஆலோ            	(3)<br/>
 	 	<br/>
3755  பாவியேன் மனத்தே நின்று ஈரும் ஆலோ <br/>
      வாடை தண் வாடை வெவ் வாடை ஆலோ <br/>
மேவு தண் மதியம் வெம் மதியம் ஆலோ <br/>
      மென் மலர்ப் பள்ளி வெம் பள்ளி ஆலோ <br/>
தூவி அம் புள் உடைத் தெய்வ வண்டு <br/>
      துதைந்த எம் பெண்மை அம் பூ இது ஆலோ <br/>
ஆவியின் பரம் அல்ல வகைகள் ஆலோ <br/>
      யாமுடை நெஞ்சமும் துணை அன்று ஆலோ            	(4)<br/>
 	 	<br/>
3756  யாமுடை நெஞ்சமும் துணை அன்று ஆலோ <br/>
      ஆ புகு மாலையும் ஆகின்று ஆலோ <br/>
யாமுடை ஆயன் தன் மனம் கல் ஆலோ <br/>
      அவனுடைத் தீம் குழல் ஈரும் ஆலோ <br/>
யாமுடைத் துணை என்னும் தோழிமாரும் <br/>
      எம்மில் முன் அவனுக்கு மாய்வர் ஆலோ <br/>
யாமுடை ஆர் உயிர் காக்குமாறு என்? <br/>
      அவனுடை அருள்பெறும் போது அரிதே            	(5)<br/>
 	 	<br/>
3757  அவனுடை அருள்பெறும் போது அரிதால் <br/>
      அவ் அருள் அல்லன அருளும் அல்ல <br/>
அவன் அருள் பெறும் அளவு ஆவி நில்லாது <br/>
      அடு பகல் மாலையும் நெஞ்சும் காணேன் <br/>
சிவனொடு பிரமன் வண் திருமடந்தை <br/>
      சேர் திரு ஆகம் எம் ஆவி ஈரும் <br/>
எவன் இனிப் புகும் இடம்? எவன் செய்கேனோ? <br/>
      ஆருக்கு என் சொல்லுகேன்? அன்னைமீர்காள்            	(6)<br/>
 	 	<br/>
3758  ஆருக்கு என் சொல்லுகேன்? அன்னைமீர்காள் <br/>
      ஆர் உயிர் அளவு அன்று இக் கூர் தண் வாடை <br/>
கார் ஒக்கும் மேனி நம் கண்ணன் கள்வம் <br/>
      கவர்ந்த அத் தனி நெஞ்சம் அவன் கணஃதே <br/>
சீர் உற்ற அகில் புகை யாழ் நரம்பு <br/>
      பஞ்சமம் தண் பசும் சாந்து அணைந்து <br/>
போர் உற்ற வாடை தண் மல்லிகைப்பூப் <br/>
      புது மணம் முகந்துகொண்டு எறியும் ஆலோ            	(7)<br/>
 	 	<br/>
3759  புது மணம் முகந்து கொண்டு எறியும் ஆலோ <br/>
      பொங்கு இள வாடை புன் செக்கர் ஆலோ <br/>
அது மணந்து அகன்ற நம் கண்ணன் கள்வம் <br/>
      கண்ணனில் கொடிது இனி அதனில் உம்பர் <br/>
மது மண மல்லிகை மந்தக் கோவை <br/>
      வண் பசும் சாந்தினில் பஞ்சமம் வைத்து <br/>
அது மணந்து இன் அருள் ஆய்ச்சியர்க்கே <br/>
      ஊதும் அத் தீம் குழற்கே உய்யேன் நான்            	(8)<br/>
 	 	<br/>
3760  ஊதும் அத் தீம் குழற்கே உய்யேன் நான் <br/>
      அது மொழிந்து இடை இடை தன் செய் கோலத் <br/>
தூது செய் கண்கள் கொண்டு ஒன்று பேசி <br/>
      தூ மொழி இசைகள் கொண்டு ஒன்று நோக்கி <br/>
பேதுறு முகம்செய்து நொந்து நொந்து <br/>
      பேதை நெஞ்சு அறவு அறப் பாடும் பாட்டை <br/>
யாதும் ஒன்று அறிகிலம் அம்ம அம்ம <br/>
      மாலையும் வந்தது மாயன் வாரான்            	(9)<br/>
 	 	<br/>
3761  மாலையும் வந்தது மாயன் வாரான் <br/>
      மா மணி புலம்ப வல் ஏறு அணைந்த<br/>
கோல நல் நாகுகள் உகளும் ஆலோ <br/>
      கொடியன குழல்களும் குழறும் ஆலோ <br/>
வால் ஒளி வளர் முல்லை கருமுகைகள் <br/>
      மல்லிகை அலம்பி வண்டு ஆலும் ஆலோ<br/>
வேலையும் விசும்பில் விண்டு அலறும் ஆலோ <br/>
      என் சொல்லி உய்வன் இங்கு அவனை விட்டே?           	(10)<br/>
 	 	<br/>
3762  அவனைவிட்டு அகன்று உயிர் ஆற்றகில்லா <br/>
      அணி இழை ஆய்ச்சியர் மாலைப் பூசல் <br/>
அவனை விட்டு அகல்வதற்கே இரங்கி <br/>
      அணி குருகூர்ச் சடகோபன் மாறன் <br/>
அவனி உண்டு உமிழ்ந்தவன்மேல் உரைத்த <br/>
      ஆயிரத்துள் இவை பத்தும் கொண்டு <br/>
அவனியுள் அலற்றி நின்று உய்ம்மின் தொண்டீர் <br/>
      அச் சொன்ன மாலை நண்ணித் தொழுதே            	(11)<br/>
------------<br/>
<br/><strong>  
திருக்கண்ணபுரம் சேருமாறு பிறருக்கு உபதேசம் செய்தல்<br/>
  (திருக்கண்ணபுரம்)<br/>
<br/></strong>  
3763  மாலை நண்ணித் தொழுது எழுமினோ வினை கெட <br/>
காலை மாலை கமல மலர் இட்டு நீர் <br/>
வேலை மோதும் மதிள் சூழ் திருக் கண்ணபுரத்து <br/>
ஆலின்மேல் ஆல் அமர்ந்தான் அடி இணைகளே            	(1)<br/>
 	 	<br/>
3764  கள் அவிழும் மலர் இட்டு நீர் இறைஞ்சுமின் <br/>
நள்ளி சேரும் வயல் சூழ் கிடங்கின் புடை <br/>
வெள்ளி ஏய்ந்த மதிள் சூழ் திருக் கண்ணபுரம் <br/>
உள்ளி நாளும் தொழுது எழுமினோ தொண்டரே           	(2)<br/>
 	 	<br/>
3765  தொண்டர் நும் தம் துயர் போக நீர் ஏகமாய் <br/>
விண்டு வாடா மலர் இட்டு நீர் இறைஞ்சுமின் <br/>
வண்டு பாடும் பொழில் சூழ் திருக்கண்ணபுரத்து <br/>
அண்ட வாணன் அமரர் பெருமானையே            	(3)<br/>
 	 	<br/>
3766  மானை நோக்கி மடப் பின்னை தன் கேள்வனை <br/>
தேனை வாடா மலர் இட்டு நீர் இறைஞ்சுமின் <br/>
வானை உந்தும் மதிள் சூழ் திருக்கண்ணபுரம் <br/>
தான் நயந்த பெருமான் சரண் ஆகுமே            	(4)<br/>
 	 	<br/>
3767  சரணம் ஆகும் தன தாள் அடைந்தார்க்கு எல்லாம் <br/>
மரணம் ஆனால் வைகுந்தம் கொடுக்கும் பிரான் <br/>
அரண் அமைந்த மதிள் சூழ் திருக்கண்ணபுரத் <br/>
தரணியாளன் தனது அன்பர்க்கு அன்பு ஆகுமே           	(5)<br/>
 	 	<br/>
3768  அன்பன் ஆகும் தன தாள் அடைந்தார்க்கு எல்லாம் <br/>
செம் பொன் ஆகத்து அவுணன் உடல் கீண்டவன் <br/>
நன் பொன் ஏய்ந்த மதிள் சூழ் திருக்கண்ணபுரத்து <br/>
அன்பன் நாளும் தன மெய்யர்க்கு மெய்யனே            	(6)<br/>
 	 	<br/>
3769  மெய்யன் ஆகும் விரும்பித் தொழுவார்க்கு எல்லாம் <br/>
பொய்யன் ஆகும் புறமே தொழுவார்க்கு எல்லாம் <br/>
செய்யில் வாளை உகளும் திருக்கண்ணபுரத்து <br/>
ஐயன் ஆகத்து அணைப்பார்கட்கு அணியனே            	(7)<br/>
 	 	<br/>
3770  அணியன் ஆகும் தன தாள் அடைந்தார்க்கு எல்லாம் <br/>
பிணியும் சாரா பிறவி கெடுத்து ஆளும் <br/>
மணி பொன் ஏய்ந்த மதிள் சூழ் திருக்கண்ணரம் <br/>
பணிமின் நாளும் பரமேட்டி தன் பாதமே            	(8)<br/>
 	 	<br/>
3771  பாதம் நாளும் பணிய தணியும் பிணி <br/>
ஏதம் சாரா எனக்கேல் இனி என்குறை? <br/>
வேத நாவர் விரும்பும் திருக்கண்ணபுரத்து <br/>
ஆதியானை அடைந்தார்க்கு அல்லல் இல்லையே            	(9)<br/>
 	 	<br/>
3772  இல்லை அல்லல் எனக்கேல் இனி என் குறை? <br/>
அல்லி மாதர் அமரும் திருமார்பினன் <br/>
கல்லில் ஏய்ந்த மதிள் சூழ் திருக்கண்ணபுரம் <br/>
சொல்ல நாளும் துயர் பாடு சாராவே            	(10)<br/>
 	 	<br/>
3773  பாடு சாராவினை பற்று அற வேண்டுவீர் <br/>
மாடம் நீடு குருகூர்ச் சடகோபன் சொல் <br/>
பாடலான தமிழ் ஆயிரத்துள் இப்பத்தும் <br/>
பாடி ஆடிப் பணிமின் அவன் தாள்களே            	(11)<br/>
-------------<br/>
<br/><strong>  
திருமோகூர்ப் பெருமானைச் சரணம் அடைந்து தாம் பரமபதம் <br/>
அடையக் கருதியதை ஆழ்வார் அருளிச்செய்தல்  (திருமோகூர்)<br/>
<br/></strong>  
3774  தாள தாமரைத் தடம் அணி வயல் திருமோகூர் <br/>
நாளும் மேவி நன்கு அமர்ந்து நின்று அசுரரைத் தகர்க்கும் <br/>
தோளும் நான்கு உடைச் சுரி குழல் கமலக் கண் கனி வாய்க் <br/>
காளமேகத்தை அன்றி மற்றொன்று இலம் கதியே            	(1)<br/>
 	 	<br/>
3775  இலம் கதி மற்றொன்று எம்மைக்கும் ஈன் தண் துழாயின் <br/>
அலங்கல் அம் கண்ணி ஆயிரம் பேர் உடை அம்மான் <br/>
நலம் கொள் நான்மறை வாணர்கள் வாழ் திருமோகூர் <br/>
நலம் கழல் அவன் அடி நிழல் தடம் அன்றி யாமே            	(2)<br/>
 	 	<br/>
3776  அன்றி யாம் ஒரு புகலிடம் இலம் என்று என்று அலற்றி <br/>
நின்று நான்முகன் அரனொடு தேவர்கள் நாட <br/>
வென்று இம் மூவுலகு அளித்து உழல்வான் திருமோகூர் <br/>
நன்று நாம் இனி நணுகுதும் நமது இடர் கெடவே            	(3)<br/>
 	 	<br/>
3777  இடர் கெட எம்மைப் போந்து அளியாய் என்று என்று ஏத்தி <br/>
சுடர் கொள் சோதியைத் தேவரும் முனிவரும் தொடர <br/>
படர் கொள் பாம்பு அணைப் பள்ளி கொள்வான் திருமோகூர் <br/>
இடர் கெட அடி பரவுதும் தொண்டீர்! வம்மினே            	(4)<br/>
 	 	<br/>
3778  தொண்டீர் வம்மின் நம் சுடர் ஒளி ஒரு தனி முதல்வன் <br/>
அண்டம் மூவுலகு அளந்தவன் அணி திருமோகூர் <br/>
எண் திசையும் ஈன் கரும்பொடு பெரும் செந்நெல் விளையக் <br/>
கொண்ட கோயிலை வலஞ்செய்து இங்கு ஆடுதும் கூத்தே            	(5)<br/>
 	 	<br/>
3779  கூத்தன் கோவலன் குதற்று வல் அசுரர்கள் கூற்றம் <br/>
ஏத்தும் நங்கட்கும் அமரர்க்கும் முனிவர்க்கும் இன்பன் <br/>
வாய்த்த தண் பணை வள வயல் சூழ் திருமோகூர் <br/>
ஆத்தன் தாமரை அடி அன்றி மற்று இலம் அரணே            	(6)<br/>
 	 	<br/>
3780  மற்று இலம் அரண் வான் பெரும் பாழ் தனி முதலாச் <br/>
சுற்றும் நீர் படைத்து அதன் வழித் தொல் முனி முதலா <br/>
முற்றும் தேவரோடு உலகுசெய்வான் திருமோகூர் <br/>
சுற்றி நாம் வலஞ் செய்ய நம் துயர் கெடும் கடிதே            	(7)<br/>
 	 	<br/>
3781  துயர் கெடும் கடிது அடைந்து வந்து அடியவர் தொழுமின் <br/>
உயர் கொள் சோலை ஒண் தடம் அணி ஒளி திருமோகூர் <br/>
பெயர்கள் ஆயிரம் உடைய வல் அரக்கர் புக்கு அழுந்த <br/>
தயரதன் பெற்ற மரகத மணித் தடத்தினையே            	(8)<br/>
 	 	<br/>
3782  மணித் தடத்து அடி மலர்க் கண்கள் பவளச் செவ்வாய் <br/>
அணிக் கொள் நால் தடம் தோள் தெய்வம் அசுரரை என்றும் <br/>
துணிக்கும் வல் அரட்டன் உறை பொழில் திருமோகூர் <br/>
நணித்து நம்முடை நல் அரண் நாம் அடைந்தனமே            	(9)<br/>
 	 	<br/>
3783  நாம் அடைந்த நல் அரண் நமக்கு என்று நல் அமரர் <br/>
தீமை செய்யும் வல் அசுரரை அஞ்சிச் சென்று அடைந்தால் <br/>
காம ரூபம் கொண்டு எழுந்து அளிப்பான் திருமோகூர் <br/>
நாமமே நவின்று எண்ணுமின் ஏத்துமின் நமர்காள்            	(10)<br/>
 	 	<br/>
3784  ஏத்துமின் நமர்காள் என்று தான் குடம் ஆடு <br/>
கூத்தனைக் குருகூர்ச் சடகோபன் குற்றேவல்கள் <br/>
வாய்த்த ஆயிரத்துள் இவை வண் திருமோகூர்க்கு <br/>
ஈத்த பத்து இவை ஏத்த வல்லார்க்கு இடர் கெடுமே            	(11)<br/>
-----------<br/>
<br/><strong>  
திருவனந்தபுரத்தைச் சேர்ந்தால் பரமபதத்திற் போலத் தொண்டு <br/>
செய்யலாம் என்று கூறுதல் (திருவனந்தபுரம்)<br/></strong>  
<br/>
3785  கெடும் இடர் ஆய எல்லாம் கேசவா என்ன நாளும் <br/>
கொடுவினை செய்யும் கூற்றின் தமர்களும் குறுககில்லார் <br/>
விடம் உடை அரவில் பள்ளி விரும்பினான் சுரும்பு அலற்றும் <br/>
தடம் உடை வயல் அனந்தபுரநகர் புகுதும் இன்றே            	(1)<br/>
 	 	<br/>
3786  இன்று போய்ப் புகுதிராகில் எழுமையும் ஏதம் சாரா <br/>
குன்று நேர் மாடம் மாடே குருந்து சேர் செருந்தி புன்னை <br/>
மன்று அலர் பொழில் அனந்தபுரநகர் மாயன் நாமம் <br/>
ஒன்றும் ஓர் ஆயிரமாம் உள்ளுவார்க்கு உம்பர் ஊரே            	(2)<br/>
 	 	<br/>
3787  ஊரும் புள் கொடியும் அஃதே உலகு எல்லாம் உண்டு உமிழ்ந்தான் <br/>
சேரும் தண் அனந்தபுரம் சிக்கெனப் புகுதிராகில் <br/>
தீரும் நோய் வினைகள் எல்லாம் திண்ணம் நாம் அறியச் சொன்னோம் <br/>
பேரும் ஓர் ஆயிரத்துள் ஒன்று நீர் பேசுமினே            	(3)<br/>
 	 	<br/>
3788  பேசுமின் கூசம் இன்றி பெரிய நீர் வேலை சூழ்ந்து <br/>
வாசமே கமழும் சோலை வயல் அணி அனந்தபுரம் <br/>
நேசம் செய்து உறைகின்றானை நெறிமையால் மலர்கள் தூவி <br/>
பூசனை செய்கின்றார்கள் புண்ணியம் செய்தவாறே            	(4)<br/>
 	 	<br/>
3789  புண்ணியம் செய்து நல்ல புனலொடு மலர்கள் தூவி <br/>
எண்ணுமின் எந்தை நாமம் இப் பிறப்பு அறுக்கும் அப்பால் <br/>
திண்ணம் நாம் அறியச் சொன்னோம் செறி பொழில் அனந்தபுரத்து <br/>
அண்ணலார் கமல பாதம் அணுகுவார் அமரர் ஆவார்            	(5)<br/>
 	 	<br/>
3790  அமரராய்த் திரிகின்றார்கட்கு ஆதி சேர் அனந்தபுரத்து <br/>
அமரர் கோன் அர்ச்சிக்கின்று அங்கு அகப் பணி செய்வர் விண்ணோர் <br/>
நமர்களோ சொல்லக் கேள்மின் நாமும் போய் நணுகவேண்டும் <br/>
குமரனார் தாதை துன்பம் துடைத்த கோவிந்தனாரே            	(6)<br/>
 	 	<br/>
3791  துடைத்த கோவிந்தனாரே உலகு உயிர் தேவும் மற்றும் <br/>
படைத்த எம் பரம மூர்த்தி பாம்பு அணைப் பள்ளி கொண்டான் <br/>
மடைத்தலை வாளை பாயும் வயல் அணி அனந்தபுரம் <br/>
கடைத்தலை சீய்க்கப்பெற்றால் கடுவினை களையலாமே            	(7)<br/>
 	 	<br/>
3792  கடுவினை களையலாகும் காமனைப் பயந்த காளை <br/>
இடவகை கொண்டது என்பர் எழில் அணி அனந்தபுரம் <br/>
படம் உடை அரவில் பள்ளி பயின்றவன் பாதம் காண <br/>
நடமினோ நமர்கள் உள்ளீர்! நாம் உமக்கு அறியச் சொன்னோம்.           	(8)<br/>
 	 	<br/>
3793  நாம் உமக்கு அறியச் சொன்ன நாள்களும் நணிய ஆன <br/>
சேமம் நன்கு உடைத்துக் கண்டீர் செறி பொழில் அனந்தபுரம் <br/>
தூமம் நல் விரை மலர்கள் துவள் அற ஆய்ந்துகொண்டு <br/>
வாமனன் அடிக்கு என்று ஏத்த மாய்ந்து அறும் வினைகள் தாமே.           	(9)<br/>
 	 	<br/>
3794  மாய்ந்து அறும் வினைகள் தாமே மாதவா என்ன நாளும் <br/>
ஏய்ந்த பொன் மதிள் அனந்தபுரநகர் எந்தைக்கு என்று <br/>
சாந்தொடு விளக்கம் தூபம் தாமரை மலர்கள் நல்ல <br/>
ஆய்ந்து கொண்டு ஏத்த வல்லார் அந்தம் இல் புகழினாரே            	(10)<br/>
 	 	<br/>
3795  அந்தம் இல் புகழ் அனந்தபுரநகர் ஆதி தன்னைக் <br/>
கொந்து அலர் பொழில் குருகூர் மாறன் சொல் ஆயிரத்துள் <br/>
ஐந்தினோடு ஐந்தும் வல்லார் அணைவர் போய் அமர் உலகில் <br/>
பைந்தொடி மடந்தையர் தம் வேய் மரு தோள் இணையே            	(11)<br/>
------------<br/>
<br/><strong>  
ஆநிரை மேய்க்கச் சென்றால் பிரிவாற்றி இரோம் என்று போக்கைத் <br/>
தவிர்க்குமாறு ஆய்ச்சியர் கண்ணனை வேண்டுதல்<br/>
<br/></strong>  
3796  வேய் மரு தோள் இணை மெலியும் ஆலோ <br/>
      மெலிவும் என் தனிமையும் யாதும் நோக்காக் <br/>
காமரு குயில்களும் கூவும் ஆலோ <br/>
      கண மயில் அவை கலந்து ஆலும் ஆலோ <br/>
ஆ மருவு இன நிரை மேய்க்க நீ போக்கு <br/>
      ஒரு பகல் ஆயிரம் ஊழி ஆலோ <br/>
தாமரைக் கண்கள்கொண்டு ஈர்தி ஆலோ <br/>
      தகவிலை தகவிலையே நீ கண்ணா            	(1)<br/>
 	 	<br/>
3797  தகவிலை தகவிலையே நீ கண்ணா <br/>
      தட முலை புணர்தொறும் புணர்ச்சிக்கு ஆராச் <br/>
சுகவெள்ளம் விசும்பு இறந்து அறிவை மூழ்கச் <br/>
      சூழ்ந்து அது கனவு என நீங்கி ஆங்கே <br/>
அக உயிர் அகம் அகம்தோறும் உள் புக்கு <br/>
      ஆவியின் பரம் அல்ல வேட்கை அந்தோ <br/>
மிக மிக இனி உன்னைப் பிரிவை ஆமால் <br/>
      வீவ நின் பசு நிரை மேய்க்கப் போக்கே            	(2)<br/>
 	 	<br/>
3798  வீவன் நின் பசு நிரை மேய்க்கப் போக்கு <br/>
      வெவ்வுயிர் கொண்டு எனது ஆவி வேமால் <br/>
யாவரும் துணை இல்லை யான் இருந்து உன் <br/>
      அஞ்சன மேனியை ஆட்டம் காணேன் <br/>
போவது அன்று ஒரு பகல் நீ அகன்றால் <br/>
      பொரு கயல் கண் இணை நீரும் நில்லா <br/>
சாவது இவ் ஆய்க்குலத்து ஆய்ச்சியோமாய்ப் <br/>
      பிறந்த இத் தொழுத்தையோம் தனிமை தானே            	(3)<br/>
 	 	<br/>
3799  தொழுத்தையோம் தனிமையும் துணை பிரிந்தார் <br/>
      துயரமும் நினைகிலை கோவிந்தா நின் <br/>
தொழுத்தனில் பசுக்களையே விரும்பி <br/>
      துறந்து எம்மை இட்டு அவை மேய்க்கப் போதி <br/>
பழுத்த நல் அமுதின் இன் சாற்று வெள்ளம் <br/>
      பாவியேன் மனம் அகம்தோறும் உள்புக்கு <br/>
அழுத்த நின் செங்கனி வாயின் கள்வப் <br/>
      பணிமொழி நினைதொறும் ஆவி வேமால்            	(4)<br/>
 	 	<br/>
3800  பணிமொழி நினைதொறும் ஆவி வேமால் <br/>
      பகல் நிரை மேய்க்கிய போய கண்ணா <br/>
பிணி அவிழ் மல்லிகை வாடை தூவ <br/>
      பெரு மத மாலையும் வந்தின்று ஆலோ <br/>
மணி மிகு மார்பினில் முல்லைப்போது என் <br/>
      வன முலை கமழ்வித்து உன் வாய் அமுதம் தந்து <br/>
அணி மிகு தாமரைக் கையை அந்தோ! <br/>
      அடிச்சியோம் தலைமிசை நீ அணியாய்            	(5)<br/>
 	 	<br/>
3801  அடிச்சியோம் தலைமிசை நீ அணியாய் <br/>
      ஆழி அம் கண்ணா உன் கோலப் பாதம் <br/>
பிடித்து அது நடுவு உனக்கு அரிவையரும் <br/>
      பலர் அது நிற்க எம் பெண்மை ஆற்றோம் <br/>
வடித்தடம் கண் இணை நீரும் நில்லா <br/>
      மனமும் நில்லா எமக்கு அது தன்னாலே <br/>
வெடிப்பு நின் பசு நிரை மேய்க்கப் போக்கு <br/>
      வேம் எமது உயிர் அழல் மெழுகில் உக்கே            	(6)<br/>
 	 	<br/>
3802  வேம் எமது உயிர் அழல் மெழுகில் உக்கு <br/>
      வெள் வளை மேகலை கழன்று வீழ <br/>
தூ மலர்க் கண் இணை முத்தம் சோர <br/>
      துணை முலை பயந்து என தோள்கள் வாட <br/>
மா மணி வண்ணா உன் செங்கமல <br/>
      வண்ண மெல் மலர் அடி நோவ நீ போய் <br/>
ஆ மகிழ்ந்து உகந்து அவை மேய்க்கின்று உன்னோடு <br/>
      அசுரர்கள் தலைப்பெய்யில் எவன்கொல் ஆங்கே?           	(7)<br/>
 	 	<br/>
3803  அசுரர்கள் தலைப்பெய்யில் எவன்கொல் ஆங்கு? என்று <br/>
      ஆழும் என் ஆர் உயிர் ஆன் பின் போகேல் <br/>
கசிகையும் வேட்கையும் உள்கலந்து <br/>
      கலவியும் நலியும் என் கைகழியேல் <br/>
வசிசெய் உன் தாமரைக் கண்ணும் வாயும் <br/>
      கைகளும் பீதக உடையும் காட்டி <br/>
ஒசிசெய் நுண் இடை இள ஆய்ச்சியர் நீ <br/>
      உகக்கும் நல்லவரொடும் உழிதராயே            	(8)<br/>
 	 	<br/>
3804  உகக்கும் நல்லவரொடும் உழிதந்து உன் தன் <br/>
      திருவுள்ளம் இடர் கெடும்தோறும் நாங்கள் <br/>
வியக்க இன்புறுதும் எம் பெண்மை ஆற்றோம் <br/>
      எம் பெருமான் பசு மேய்க்கப் போகேல் <br/>
மிகப் பல அசுரர்கள் வேண்டு உருவம் கொண்டு <br/>
      நின்று உழிதருவர் கஞ்சன் ஏவ <br/>
அகப்படில் அவரொடும் நின்னொடு ஆங்கே <br/>
      அவத்தங்கள் விளையும் என் சொல் கொள் அந்தோ           	(9)<br/>
 	 	<br/>
3805  அவத்தங்கள் விளையும் என் சொல் கொள் அந்தோ <br/>
      அசுரர்கள் வன் கையர் கஞ்சன் ஏவ <br/>
தவத்தவர் மறுக நின்று உழிதருவர் <br/>
      தனிமையும் பெரிது உனக்கு இராமனையும் <br/>
உவர்த்தலை உடன் திரிகிலையும் என்று என்று <br/>
      ஊடுற என்னுடை ஆவி வேமால் <br/>
திவத்திலும் பசு நிரை மேய்ப்பு உவத்தி <br/>
      செங்கனி வாய் எங்கள் ஆயர் தேவே            	(10)<br/>
 	 	<br/>
3806  செங்கனி வாய் எங்கள் ஆயர் தேவு அத்<br/>
      திருவடி திருவடிமேல் பொருநல் <br/>
சங்கு அணி துறைவன் வண் தென் குருகூர் <br/>
      வண் சடகோபன் சொல் ஆயிரத்துள் <br/>
மங்கையர் ஆய்ச்சியர் ஆய்ந்த மாலை <br/>
      அவனொடும் பிரிவதற்கு இரங்கி தையல் <br/>
அங்கு அவன் பசு நிரை மேய்ப்பு ஒழிப்பான் <br/>
      உரைத்தன இவையும் பத்து அவற்றின் சார்வே            	(11)<br/>
-------------<br/>
<br/><strong>  
ஆழ்வார் தாம் பெறக் கருதிய பக்தி பலித்தமையை அருளிச்செய்தல்<br/>
<br/></strong>  
3807  சார்வே தவநெறிக்குத் தாமோதரன் தாள்கள் <br/>
கார் மேக வண்ணன் கமல நயனத்தன் <br/>
நீர் வானம் மண் எரி கால் ஆய் நின்ற நேமியான் <br/>
பேர் வானவர்கள் பிதற்றும் பெருமையனே            	(1)<br/>
 	 	<br/>
3808  பெருமையனே வானத்து இமையோர்க்கும் காண்டற்கு <br/>
அருமையனே ஆகத்து அணையாதார்க்கு என்றும் <br/>
திரு மெய் உறைகின்ற செங்கண் மால் நாளும் <br/>
இருமை வினை கடிந்து இங்கு என்னை ஆள்கின்றானே            	(2)<br/>
 	 	<br/>
3809  ஆள்கின்றான் ஆழியான் ஆரால் குறைவு உடையம்? <br/>
மீள்கின்றது இல்லை பிறவித் துயர் கடிந்தோம் <br/>
வாள் கெண்டை ஒண்கண் மடப் பின்னை தன் கேள்வன் <br/>
தாள் கண்டுகொண்டு என் தலைமேல் புனைந்தேனே            	(3)<br/>
 	 	<br/>
3810  தலைமேல் புனைந்தேன் சரணங்கள் ஆலின் <br/>
இலைமேல் துயின்றான் இமையோர் வணங்க <br/>
மலைமேல் தான் நின்று என் மனத்துள் இருந்தானை <br/>
நிலை பேர்க்கல் ஆகாமை நிச்சித்து இருந்தேனே            	(4)<br/>
 	 	<br/>
3811  நிச்சித்து இருந்தேன் என் நெஞ்சம் கழியாமை <br/>
கைச் சக்கரத்து அண்ணல் கள்வம் பெரிது உடையன் <br/>
மெச்சப்படான் பிறர்க்கு மெய்போலும் பொய் வல்லன் <br/>
நச்சப்படும் நமக்கு நாகத்து அணையானே            	(5)<br/>
 	 	<br/>
3812  நாகத்து அணையானை நாள்தோறும் ஞானத்தால் <br/>
ஆகத்து அணைப்பார்க்கு அருள்செய்யும் அம்மானை <br/>
மாகத்து இள மதியம் சேரும் சடையானைப் <br/>
பாகத்து வைத்தான் தன் பாதம் பணிந்தேனே            	(6)<br/>
 	 	<br/>
3813  பணி நெஞ்சே நாளும் பரம பரம்பரனை <br/>
பிணி ஒன்றும் சாரா பிறவி கெடுத்து ஆளும் <br/>
மணி நின்ற சோதி மதுசூதன் என் அம்மான் <br/>
அணி நின்ற செம்பொன் அடல் ஆழியானே            	(7)<br/>
 	 	<br/>
3814  ஆழியான் ஆழி அமரர்க்கும் அப்பாலான் <br/>
ஊழியான் ஊழி படைத்தான் நிரை மேய்த்தான் <br/>
பாழி அம் தோளால் வரை எடுத்தான் பாதங்கள் <br/>
வாழி என் நெஞ்சே! மறவாது வாழ்கண்டாய்            	(8)<br/>
 	 	<br/>
3815  கண்டேன் கமல மலர்ப் பாதம் காண்டலுமே <br/>
விண்டே ஒழிந்த வினையாயின எல்லாம் <br/>
தொண்டே செய்து என்றும் தொழுது வழியொழுக <br/>
பண்டே பரமன் பணித்த பணிவகையே            	(9)<br/>
 	 	<br/>
3816  வகையால் மனம் ஒன்றி மாதவனை நாளும் <br/>
புகையால் விளக்கால் புது மலரால் நீரால் <br/>
திசைதோறு அமரர்கள் சென்று இறைஞ்ச நின்ற <br/>
தகையான் சரணம் தமர்கட்கு ஓர் பற்றே            	(10)<br/>
 	 	<br/>
3817  பற்று என்று பற்றி பரம பரம்பரனை <br/>
மல் திண் தோள் மாலை வழுதி வளநாடன் <br/>
சொல் தொடை அந்தாதி ஓர் ஆயிரத்துள் இப் பத்தும் <br/>
கற்றார்க்கு ஓர் பற்றாகும் கண்ணன் கழல் இணையே            	(11)<br/>
----------------<br/>
<br/><strong>  
பக்தி பண்ணும் வகைகளைத் தொகுத்துக் கூறல்<br/>
<br/></strong>  
3818  கண்ணன் கழல் இணை <br/>
நண்ணும் மனம் உடையீர் <br/>
எண்ணும் திருநாமம் <br/>
திண்ணம் நாரணமே            	(1)<br/>
 	 	<br/>
3819  நாரணன் எம்மான் <br/>
பார் அணங்கு ஆளன் <br/>
வாரணம் தொலைத்த <br/>
காரணன் தானே            	(2)<br/>
 	 	<br/>
3820  தானே உலகு எல்லாம் <br/>
தானே படைத்து இடந்து <br/>
தானே உண்டு உமிழ்ந்து <br/>
தானே ஆள்வானே            	(3)<br/>
 	 	<br/>
3821  ஆள்வான் ஆழி நீர்க் <br/>
கோள்வாய் அரவு அணையான் <br/>
தாள்வாய் மலர் இட்டு <br/>
நாள்வாய் நாடீரே                  	(4)<br/>
 	 	<br/>
3822  நாடீர் நாள்தோறும் <br/>
வாடா மலர்கொண்டு <br/>
பாடீர் அவன் நாமம் <br/>
வீடே பெறலாமே            	(5)<br/>
 	 	<br/>
3823  மேயான் வேங்கடம் <br/>
காயாமலர் வண்ணன் <br/>
பேயார் முலை உண்ட <br/>
வாயான் மாதவனே            	(6)<br/>
 	 	<br/>
3824  மாதவன் என்று என்று <br/>
ஓத வல்லீரேல் <br/>
தீது ஒன்றும் அடையா <br/>
ஏதம் சாராவே            	(7)<br/>
 	 	<br/>
3825  சாரா ஏதங்கள் <br/>
நீர் ஆர் முகில் வண்ணன் <br/>
பேர் ஆர் ஓதுவார் <br/>
ஆரார் அமரரே            	(8)<br/>
 	 	<br/>
3826  அமரர்க்கு அரியானை <br/>
தமர்கட்கு எளியானை <br/>
அமரத் தொழுவார்கட்கு <br/>
அமரா வினைகளே            	(9)<br/>
 	 	<br/>
3827  வினை வல் இருள் என்னும் <br/>
முனைகள் வெருவிப் போம் <br/>
சுனை நல் மலர் இட்டு <br/>
நினைமின் நெடியானே            	(10)<br/>
 	 	<br/>
3828  நெடியான் அருள் சூடும் <br/>
படியான் சடகோபன் <br/>
நொடி ஆயிரத்து இப் பத்து <br/>
அடியார்க்கு அருள்பேறே            	(11)<br/>
----------------<br/>
<br/><strong>  
தமக்குப் பேறு அளிக்கச் சமயம் பார்த்திருந்த பேரருளைப் பாராட்டி ஆழ்வார் நெஞ்சுடன் கூறுதல்  (திருவாட்டாறு)<br/></strong>  
<br/>
3829  அருள்பெறுவார் அடியார் தம் அடியனேற்கு ஆழியான் <br/>
அருள்தருவான் அமைகின்றான் அது நமது விதிவகையே <br/>
இருள் தரு மா ஞாலத்துள் இனிப் பிறவி யான் வேண்டேன் <br/>
மருள் ஒழி நீ மட நெஞ்சே வாட்டாற்றான் அடி வணங்கே            	(1)<br/>
 	 	<br/>
3830  வாட்டாற்றான் அடி வணங்கி மா ஞாலப் பிறப்பு அறுப்பான் <br/>
கேட்டாயே மட நெஞ்சே! கேசவன் எம் பெருமானைப் <br/>
பாட்டு ஆய பல பாடி பழவினைகள் பற்று அறுத்து <br/>
நாட்டாரோடு இயல்வு ஒழிந்து நாரணனை நண்ணினமே            	(2)<br/>
 	 	<br/>
3831  நண்ணினம் நாராயணனை நாமங்கள் பல சொல்லி <br/>
மண் உலகில் வளம் மிக்க வாட்டாற்றான் வந்து இன்று <br/>
விண் உலகம் தருவானாய் விரைகின்றான் விதிவகையே <br/>
எண்ணினவாறு ஆகா இக் கருமங்கள் என் நெஞ்சே            	(3)<br/>
 	 	<br/>
3832  என் நெஞ்சத்து உள் இருந்து இங்கு இரும் தமிழ் நூல் இவை மொழிந்து <br/>
வல் நெஞ்சத்து இரணியனை மார்வு இடந்த வாட்டாற்றான் <br/>
மன் அஞ்ச பாரதத்துப் பாண்டவர்க்காப் படைதொட்டான் <br/>
நல் நெஞ்சே நம் பெருமான் நமக்கு அருள் தான் செய்வானே            	(4)<br/>
 	 	<br/>
3833  வான் ஏற வழி தந்த வாட்டாற்றான் பணிவகையே <br/>
நான் ஏறப் பெறுகின்றேன் நரகத்தை நகு நெஞ்சே! <br/>
தேன் ஏறு மலர்த் துளவம் திகழ் பாதன் செழும் பறவை <br/>
தான் ஏறித் திரிவான தாள் இணை என் தலைமேலே            	(5)<br/>
 	 	<br/>
3834  தலைமேல தாள் இணைகள் தாமரைக்கண் என் அம்மான் <br/>
நிலைபேரான் என் நெஞ்சத்து எப்பொழுதும் எம் பெருமான் <br/>
மலை மாடத்து அரவு அணைமேல் வாட்டாற்றான் மதம் மிக்க <br/>
கொலை யானை மருப்பு ஒசித்தான் குரை கழல்கள் குறுகினமே           	(6)<br/>
 	 	<br/>
3835  குரை கழல்கள் குறுகினம் நம் கோவிந்தன் குடிகொண்டான் <br/>
திரை குழுவு கடல் புடை சூழ் தென் நாட்டுத் திலதம் அன்ன <br/>
வரை குழுவு மணி மாட வாட்டாற்றான் மலர் அடிமேல் <br/>
விரை குழுவு நறும் துளவம் மெய்ந்நின்று கமழுமே            	(7)<br/>
 	 	<br/>
3836  மெய்ந்நின்று கமழ் துளவ விரை ஏறு திருமுடியன் <br/>
கைந்நின்ற சக்கரத்தன் கருதும் இடம் பொருது புனல் <br/>
மைந்நின்ற வரை போலும் திரு உருவ வாட்டாற்றாற்கு <br/>
எந் நன்றி செய்தேனா என் நெஞ்சில் திகழ்வதுவே?            	(8)<br/>
 	 	<br/>
3837  திகழ்கின்ற திருமார்பில் திருமங்கை தன்னோடும் <br/>
திகழ்கின்ற திருமாலார் சேர்விடம் தண் வாட்டாறு <br/>
புகழ்நின்ற புள் ஊர்தி போர் அரக்கர் குலம் கெடுத்தான் <br/>
இகழ்வு இன்றி என் நெஞ்சத்து எப்பொழுதும் பிரியானே            	(9)<br/>
 	 	<br/>
3838  பிரியாது ஆட்செய் என்று பிறப்பு அறுத்து ஆள் அறக்கொண்டான் <br/>
அரி ஆகி இரணியனை ஆகம் கீண்டான் அன்று <br/>
பெரியார்க்கு ஆட்பட்டக்கால் பெறாத பயன் பெறுமாறு <br/>
வரி வாள் வாய் அரவு அணைமேல் வாட்டாற்றான் காட்டினனே            	(10)<br/>
 	 	<br/>
3839  காட்டித் தன் கனை கழல்கள் கடு நரகம் புகல் ஒழித்த <br/>
வாட்டாற்று எம் பெருமானை வளங் குருகூர்ச் சடகோபன் <br/>
பாட்டாய தமிழ் மாலை ஆயிரத்துள் இப் பத்தும் <br/>
கேட்டு ஆரார் வானவர்கள் செவிக்கு இனிய செஞ்சொல்லே           	(11)<br/>
----------------<br/>
<br/><strong>  
ஆழ்வார் தமது மேனியின்மேல் எம்பெருமான் வைத்துள்ள <br/>
  வாஞ்சையைப் பாராட்டிப் பேசுதல் (திருமாலிருஞ்சோலை)<br/></strong>  
<br/>
3840  செஞ்சொல் கவிகாள் உயிர் காத்து ஆட்செய்ம்மின் திருமாலிருஞ்சோலை <br/>
வஞ்சக் கள்வன் மா மாயன் மாயக் கவியாய் வந்து என் <br/>
நெஞ்சும் உயிரும் உள் கலந்து நின்றார் அறியாவண்ணம் என் <br/>
நெஞ்சும் உயிரும் அவை உண்டு தானே ஆகி நிறைந்தானே            	(1)<br/>
 	 	<br/>
3841  தானே ஆகி நிறைந்து எல்லா உலகும் உயிரும் தானே ஆய் <br/>
தானே யான் என்பான் ஆகி தன்னைத் தானே துதித்து எனக்குத் <br/>
தேனே பாலே கன்னலே அமுதே திருமாலிருஞ்சோலைக் <br/>
கோனே ஆகி நின்றொழிந்தான் என்னை முற்றும் உயிர் உண்டே           	(2)<br/>
 	 	<br/>
3842  என்னை முற்றும் உயிர் உண்டு என் மாய ஆக்கை இதனுள் புக்கு <br/>
என்னை முற்றும் தானே ஆய் நின்ற மாய அம்மான் சேர் <br/>
தென் நன் திருமாலிருஞ்சோலைத் திசை கைகூப்பிச் சேர்ந்த யான் <br/>
இன்னும் போவேனேகொலோ? என்கொல் அம்மான் திரு அருளே?           	(3)<br/>
 	 	<br/>
3843  என்கொல் அம்மான் திரு அருள்கள் உலகும் உயிரும் தானே ஆய் <br/>
நன்கு என் உடலம் கைவிடான் ஞாலத்தூடே நடந்து உழக்கி <br/>
தென் கொள் திசைக்குத் திலதமாய் நின்ற திருமாலிருஞ்சோலை <br/>
நங்கள் குன்றம் கைவிடான் நண்ணா அசுரர் நலியவே?            	(4)<br/>
 	 	<br/>
3844  நண்ணா அசுரர் நலிவு எய்த நல்ல அமரர் பொலிவு எய்த <br/>
எண்ணாதனகள் எண்ணும் நல் முனிவர் இன்பம் தலைசிறப்ப <br/>
பண் ஆர் பாடல் இன் கவிகள் யானாய்த் தன்னைத் தான் பாடி <br/>
தென்னா என்னும் என் அம்மான் திருமாலிருஞ்சோலையானே            	(5)<br/>
 	 	<br/>
3845  திருமாலிருஞ்சோலையானே ஆகி செழு மூவுலகும் தன் <br/>
ஒரு மா வயிற்றின் உள்ளே வைத்து ஊழி ஊழி தலையளிக்கும் <br/>
திருமால் என்னை ஆளும் மால் சிவனும் பிரமனும் காணாது <br/>
அரு மால் எய்தி அடி பரவ அருளை ஈந்த அம்மானே            	(6)<br/>
 	 	<br/>
3846  அருளை ஈ என் அம்மானே என்னும் முக்கண் அம்மானும் <br/>
தெருள் கொள் பிரமன் அம்மானும் தேவர் கோனும் தேவரும் <br/>
இருள்கள் கடியும் முனிவரும் ஏத்தும் அம்மான் திருமலை <br/>
மருள்கள் கடியும் மணிமலை திருமாலிருஞ்சோலை மலையே            	(7)<br/>
 	 	<br/>
3847  திருமாலிருஞ்சோலை மலையே திருப்பாற்கடலே என் தலையே <br/>
திருமால் வைகுந்தமே தண் திருவேங்கடமே எனது உடலே <br/>
அரு மா மாயத்து எனது உயிரே மனமே வாக்கே கருமமே <br/>
ஒரு மா நொடியும் பிரியான் என் ஊழி முதல்வன் ஒருவனே            	(8)<br/>
 	 	<br/>
3848  ஊழி முதல்வன் ஒருவனே என்னும் ஒருவன் உலகு எல்லாம் <br/>
ஊழிதோறும் தன்னுள்ளே படைத்து காத்து கெடுத்து உழலும் <br/>
ஆழிவண்ணன் என் அம்மான் அம் தண் திருமாலிருஞ்சோலை <br/>
வாழி மனமே! கைவிடேல் உடலும் உயிரும் மங்க ஒட்டே            	(9)<br/>
 	 	<br/>
3849  மங்க ஒட்டு உன் மா மாயை திருமாலிருஞ்சோலை மேய <br/>
நங்கள் கோனே யானே நீ ஆகி என்னை அளித்தானே <br/>
பொங்கு ஐம்புலனும் பொறி ஐந்தும் கருமேந்திரியம் ஐம்பூதம் <br/>
இங்கு இவ் உயிர் ஏய் பிரகிருதி மான் ஆங்காரம் மனங்களே.           	(10)<br/>
 	 	<br/>
3850  மான் ஆங்காரம் மனம் கெட ஐவர் வன்கையர் மங்க <br/>
தான் ஆங்காரமாய்ப் புக்கு தானே தானே ஆனானைத் <br/>
தேன் ஆங்காரப் பொழில் குருகூர்ச் சடகோபன் சொல் ஆயிரத்துள் <br/>
மான் ஆங்காரத்து இவை பத்தும் திருமாலிருஞ்சோலை மலைக்கே.            	(11)<br/>
----------<br/>
<br/><strong>  
காரணம் இன்றியே அருளி மகிழும் எம்பெருமானது <br/>
  திறத்தைப் பேசுதல்(திருப்பேர் நகர்)<br/></strong>  
<br/>
3851  திருமாலிருஞ்சோலை மலை என்றேன் என்ன <br/>
திருமால் வந்து என் நெஞ்சு நிறையப் புகுந்தான் <br/>
குரு மா மணி உந்து புனல் பொன்னித் தென்பால் <br/>
திருமால் சென்று சேர்விடம் தென் திருப்பேரே            	(1)<br/>
 	 	<br/>
3852  பேரே உறைகின்ற பிரான் இன்று வந்து <br/>
பேரேன் என்று என் நெஞ்சு நிறையப் புகுந்தான் <br/>
கார் ஏழ் கடல் ஏழ் மலை ஏழ் உலகு உண்டும் <br/>
ஆரா வயிற்றானை அடங்கப் பிடித்தேனே            	(2)<br/>
 	 	<br/>
3853  பிடித்தேன் பிறவி கெடுத்தேன் பிணி சாரேன் <br/>
மடித்தேன் மனை வாழ்க்கையுள் நிற்பது ஓர் மாயையை <br/>
கொடிக் கோபுர மாடங்கள் சூழ் திருப்பேரான் <br/>
அடிச் சேர்வது எனக்கு எளிது ஆயினவாறே            	(3)<br/>
 	 	<br/>
3854  எளிதாயினவாறு என்று என் கண்கள் களிப்பக் <br/>
களிது ஆகிய சிந்தையனாய்க் களிக்கின்றேன் <br/>
கிளி தாவிய சோலைகள் சூழ் திருப்பேரான் <br/>
தெளிது ஆகிய சேண் விசும்பு தருவானே            	(4)<br/>
 	 	<br/>
3855  வானே தருவான் எனக்காய் என்னோடு ஒட்டி <br/>
ஊன் ஏய் குரம்பை இதனுள் புகுந்து இன்று <br/>
தானே தடுமாற்ற வினைகள் தவிர்த்தான் <br/>
தேன் ஏய் பொழில் தென் திருப்பேர் நகரானே	(5)<br/>
 	 	<br/>
3856  திருப்பேர் நகரான் திருமாலிருஞ்சோலைப் <br/>
பொருப்பே உறைகின்ற பிரான் இன்று வந்து <br/>
இருப்பேன் என்று என் நெஞ்சு நிறையப் புகுந்தான் <br/>
விருப்பே பெற்று அமுதம் உண்டு களித்தேனே            	(6)<br/>
 	 	<br/>
3857  உண்டு களித்தேற்கு உம்பர் என் குறை மேலைத் <br/>
தொண்டு உகளித்து அந்தி தொழும் சொல்லுப் பெற்றேன் <br/>
வண்டு களிக்கும் பொழில் சூழ் திருப்பேரான் <br/>
கண்டு களிப்ப கண்ணுள் நின்று அகலானே?            	(7)<br/>
 	 	<br/>
3858  கண்ணுள் நின்று அகலான் கருத்தின்கண் பெரியன் <br/>
எண்ணில் நுண் பொருள் ஏழ் இசையின் சுவை தானே <br/>
வண்ண நல் மணி மாடங்கள் சூழ் திருப்பேரான் <br/>
திண்ணம் என் மனத்துப் புகுந்தான் செறிந்து இன்றே            	(8)<br/>
 	 	<br/>
3859  இன்று என்னைப் பொருளாக்கி தன்னை என்னுள் வைத்தான் <br/>
அன்று என்னைப் புறம்போகப் புணர்த்தது என் செய்வான்? <br/>
குன்று என்னத் திகழ் மாடங்கள் சூழ் திருப்பேரான் <br/>
ஒன்று எனக்கு அருள் செய்ய உணர்த்தல் உற்றேனே            	(9)<br/>
 	 	<br/>
3860  உற்றேன் உகந்து பணிசெய்து உன் பாதம் <br/>
பெற்றேன் ஈதே இன்னம் வேண்டுவது எந்தாய் <br/>
கற்றார் மறைவாணர்கள் சூழ் திருப்பேராற்கு <br/>
அற்றார் அடியார் தமக்கு அல்லல் நில்லாவே           	(10)<br/>
 	 	<br/>
3861  நில்லா அல்லல் நீள் வயல் சூழ் திருப்பேர்மேல் <br/>
நல்லார் பலர் வாழ் குருகூர்ச் சடகோபன் <br/>
சொல் ஆர் தமிழ் ஆயிரத்துள் இவை பத்தும் <br/>
வல்லார் தொண்டர் ஆள்வது சூழ் பொன் விசும்பே	(11)<br/>
------------<br/>
<br/><strong>  
திருநாடு செல்வாருக்கு நடைபெறும் உபசாரங்களைத் தாமே அனுபவித்துப் பேசுதல்<br/>
<br/></strong>  
3862  சூழ் விசும்பு அணி முகில் தூரியம் முழக்கின <br/>
ஆழ் கடல் அலை திரைக் கை எடுத்து ஆடின: <br/>
ஏழ் பொழிலும் வளம் ஏந்திய என் அப்பன் <br/>
வாழ் புகழ் நாரணன் தமரைக் கண்டு உகந்தே            	(1)<br/>
 	 	<br/>
3863  நாரணன் தமரைக் கண்டு உகந்து நல் நீர் முகில் <br/>
பூரண பொன் குடம் பூரித்தது உயர் விண்ணில் <br/>
நீர் அணி கடல்கள் நின்று ஆர்த்தன நெடு வரைத் <br/>
தோரணம் நிரைத்து எங்கும் தொழுதனர் உலகே            	(2)<br/>
 	 	<br/>
3864  தொழுதனர் உலகர்கள் தூப நல் மலர் மழை <br/>
பொழிவனர் பூமி அன்று அளந்தவன் தமர் முன்னே <br/>
எழுமின் என்று இருமருங்கு இசைத்தனர் முனிவர்கள் <br/>
வழி இது வைகுந்தர்க்கு என்று வந்து எதிரே            	(3)<br/>
 	 	<br/>
3865  எதிர் எதிர் இமையவர் இருப்பிடம் வகுத்தனர் <br/>
கதிரவர் அவர் அவர் கைந்நிரை காட்டினர் <br/>
அதிர் குரல் முரசங்கள் அலை கடல் முழக்கு ஒத்த <br/>
மது விரி துழாய் முடி மாதவன் தமர்க்கே            	(4)<br/>
 	 	<br/>
3866  மாதவன் தமர் என்று வாசலில் வானவர் <br/>
போதுமின் எமது இடம் புகுதுக என்றலும் <br/>
கீதங்கள் பாடினர் கின்னரர் கெருடர்கள் <br/>
வேத நல் வாயவர் வேள்வி உள்மடுத்தே            	(5)<br/>
 	 	<br/>
3867  வேள்வி உள்மடுத்தலும் விரை கமழ் நறும் புகை <br/>
காளங்கள் வலம்புரி கலந்து எங்கும் இசைத்தனர் <br/>
ஆள்மின்கள் வானகம் ஆழியான் தமர் என்று <br/>
வாள் ஒண் கண் மடந்தையர் வாழ்த்தினர் மகிழ்ந்தே	(6)<br/>
 	 	<br/>
3868  மடந்தையர் வாழ்த்தலும் மருதரும் வசுக்களும் <br/>
தொடர்ந்து எங்கும் தோத்திரம் சொல்லினர் தொடுகடல் <br/>
கிடந்த எம் கேசவன் கிளர் ஒளி மணிமுடி <br/>
குடந்தை எம் கோவலன் குடி அடியார்க்கே            	(7)<br/>
 	 	<br/>
3869  குடி அடியார் இவர் கோவிந்தன் தனக்கு என்று <br/>
முடி உடை வானவர் முறை முறை எதிர்கொள்ள <br/>
கொடி அணி நெடு மதிள் கோபுரம் குறுகினர் <br/>
வடிவு உடை மாதவன் வைகுந்தம் புகவே            	(8)<br/>
 	 	<br/>
3870  வைகுந்தம் புகுதலும் வாசலில் வானவர் <br/>
வைகுந்தன் தமர் எமர் எமது இடம் புகுத என்று <br/>
வைகுந்தத்து அமரரும் முனிவரும் வியந்தனர் <br/>
வைகுந்தம் புகுவது மண்ணவர் விதியே            	(9)<br/>
 	 	<br/>
3871  விதிவகை புகுந்தனர் என்று நல் வேதியர் <br/>
பதியினில் பாங்கினில் பாதங்கள் கழுவினர் <br/>
நிதியும் நல் சுண்ணமும் நிறை குட விளக்கமும் <br/>
மதி முக மடந்தையர் ஏந்தினர் வந்தே            	(10)<br/>
 	 	<br/>
3872  வந்து அவர் எதிர் கொள்ள மா மணி மண்டபத்து <br/>
அந்தம் இல் பேரின்பத்து அடியரோடு இருந்தமை <br/>
கொந்து அலர் பொழில் குருகூர்ச் சடகோபன் சொல் <br/>
சந்தங்கள் ஆயிரத்து இவை வல்லார் முனிவரே            	(11)<br/>
-------------<br/>
<br/><strong>  
ஆழ்வார் பரம பக்தியால் கனிந்து திருமாலைத் தாம் <br/>
  அடைந்தமையை அருளிச்செய்தல்<br/></strong>  
<br/>
3873  முனியே நான்முகனே முக்கண் அப்பா என் பொல்லாக் <br/>
கனிவாய்த் தாமரைக் கண் கரு மாணிக்கமே என் கள்வா <br/>
தனியேன் ஆர் உயிரே என் தலைமிசையாய் வந்திட்டு <br/>
இனி நான் போகல் ஒட்டேன் ஒன்றும் மாயம் செய்யேல் என்னையே           	(1)<br/>
 	 	<br/>
3874  மாயம் செய்யேல் என்னை உன் திரு மார்வத்து மாலை நங்கை <br/>
வாசம் செய் பூங் குழலாள் திரு ஆணை நின் ஆணைகண்டாய் <br/>
நேசம் செய்து உன்னோடு என்னை உயிர் வேறு இன்றி ஒன்றாகவே <br/>
கூசம் செய்யாது கொண்டாய் என்னைக் கூவிக் கொள்ளாய் வந்து அந்தோ!           	(2)<br/>
 	 	<br/>
3875  கூவிக் கொள்ளாய் வந்து அந்தோ! என் பொல்லாக் கருமாணிக்கமே <br/>
ஆவிக்கு ஓர் பற்றுக்கொம்பு நின் அலால் அறிகின்றிலேன் யான் <br/>
மேவித் தொழும் பிரமன் சிவன் இந்திரன் ஆதிக்கு எல்லாம் <br/>
நாவிக் கமல முதல் கிழங்கே உம்பர் அந்த அதுவே            	(3)<br/>
 	 	<br/>
3876  உம்பர் அம் தண் பாழே ஓ அதனுள்மிசை நீயே ஓ <br/>
அம்பரம் நல் சோதி அதனுள் பிரமன் அரன் நீ <br/>
உம்பரும் யாதவரும் படைத்த முனிவன் அவன் நீ <br/>
எம்பரம் சாதிக்கலுற்று என்னைப் போர விட்டிட்டாயே           	(4)<br/>
 	 	<br/>
3877  போர விட்டிட்டு என்னை நீ புறம் போக்கலுற்றால் பின்னை யான் <br/>
ஆரைக் கொண்டு எத்தை? அந்தோ எனது என்பது என்? யான் என்பது என்? <br/>
தீர இரும்பு உண்ட நீர் அது போல என் ஆர் உயிரை <br/>
ஆரப் பருக எனக்கு ஆரா அமுது ஆனாயே                        	(5)<br/>
 	 	<br/>
3878  எனக்கு ஆரா அமுதாய் எனது ஆவியை இன் உயிரை <br/>
மனக்கு ஆராமை மன்னி உண்டிட்டாய் இனி உண்டொழியாய் <br/>
புனக் காயா நிறத்த புண்டரீகக் கண் செங்கனிவாய் <br/>
உனக்கு ஏற்கும் கோல மலர்ப்பாவைக்கு அன்பா என் அன்பேயோ           	(6)<br/>
 	 	<br/>
3879  கோல மலர்ப்பாவைக்கு அன்பு ஆகிய என் அன்பேயோ <br/>
நீல வரை இரண்டு பிறை கவ்வி நிமிர்ந்தது ஒப்ப <br/>
கோல வராகம் ஒன்றாய் நிலம் கோட்டிடைக் கொண்ட எந்தாய் <br/>
நீலக் கடல் கடைந்தாய் உன்னை பெற்று இனிப் போக்குவனோ?           	(7)<br/>
 	 	<br/>
3880  பெற்று இனிப் போக்குவனோ உன்னை என் தனிப் பேருயிரை? <br/>
உற்ற இருவினை ஆய் உயிர் ஆய் பயன் ஆயவை ஆய் <br/>
முற்ற இம் மூவுலகும் பெரும் தூறு ஆய் தூற்றில் புக்கு <br/>
முற்றக் கரந்து ஒளித்தாய் என் முதல் தனி வித்தேயோ            	(8)<br/>
 	 	<br/>
3881  முதல் தனி வித்தேயோ முழு மூவுலகு ஆதிக்கு எல்லாம் <br/>
முதல் தனி உன்னை உன்னை எனை நாள் வந்து கூடுவன் நான் <br/>
முதல் தனி அங்கும் இங்கும் முழுமுற்றுறு வாழ் பாழாய் <br/>
முதல் தனி சூழ்ந்து அகன்று ஆழ்ந்து உயர்ந்த முடிவிலீ ஓ!            	(9)<br/>
 	 	<br/>
3882  சூழ்ந்து அகன்று ஆழ்ந்து உயர்ந்த முடிவில் பெரும் பாழே ஓ <br/>
சூழ்ந்து அதனில் பெரிய பர நல் மலர்ச் சோதீ ஓ <br/>
சூழ்ந்து அதனில் பெரிய சுடர் ஞான இன்பமே ஓ <br/>
சூழ்ந்து அதனில் பெரிய என் அவா அறச் சூழ்ந்தாயே            	(10)<br/>
 	 	<br/>
3883  அவா அறச் சூழ் அரியை அயனை அரனை அலற்றி <br/>
அவா அற்று வீடு பெற்ற குருகூர்ச் சடகோபன் சொன்ன <br/>
அவா இல் அந்தாதிகளால் இவை ஆயிரமும் முடிந்த <br/>
அவா இல் அந்தாதி இப் பத்து அறிந்தார் பிறந்தார் உயர்ந்தே           	(11)<br/>
------- <br/>
<hr noshade="" width="50%"/>
<center><h3>
திருமழிசை ஆழ்வார்  - இராமானுச நூற்றந்தாதி  (3893 -4000)</h3></center>
<br/>
3893  பூ மன்னு மாது பொருந்திய மார்பன் புகழ் மலிந்த <br/>
பா மன்னு மாறன் அடி பணிந்து உய்ந்தவன் பல் கலையோர் <br/>
தாம் மன்ன வந்த இராமாநுசன் சரணாரவிந்தம் <br/>
நாம் மன்னி வாழ நெஞ்சே சொல்லுவோம் அவன் நாமங்களே           	(1)<br/>
 	 	<br/>
3894  கள் ஆர் பொழில் தென் அரங்கன் கமலப் பதங்கள் நெஞ்சில் <br/>
கொள்ளா மனிசரை நீங்கி குறையல் பிரான் அடிக்கீழ் <br/>
விள்ளாத அன்பன் இராமாநுசன் மிக்க சீலம் அல்லால் <br/>
உள்ளாது என் நெஞ்சு ஒன்று அறியேன் எனக்கு உற்ற பேர் இயல்வே	(2)<br/>
 	 	<br/>
3895  பேர் இயல் நெஞ்சே அடி பணிந்தேன் உன்னை பேய்ப் பிறவிப் <br/>
பூரியரோடு உள்ள சுற்றம் புலர்த்தி பொருவு அரும் சீர் <br/>
ஆரியன் செம்மை இராமாநுசமுனிக்கு அன்பு செய்யும் <br/>
சீரிய பேறு உடையார் அடிக்கீழ் என்னைச் சேர்த்ததற்கே  	(3)<br/>
 	 	<br/>
3896  என்னைப் புவியில் ஒரு பொருள் ஆக்கி மருள் சுரந்த <br/>
முன்னைப் பழவினை வேர் அறுத்து ஊழி முதல்வனையே <br/>
பன்னப் பணித்த இராமாநுசன் பரன் பாதமும் என் <br/>
சென்னித் தரிக்க வைத்தான் எனக்கு ஏதும் சிதைவு இல்லையே	(4)<br/>
 	 	<br/>
3897  எனக்கு உற்ற செல்வம் இராமாநுசன் என்று இசையகில்லா <br/>
மனக் குற்ற மாந்தர் பழிக்கில் புகழ் அவன் மன்னிய சீர் <br/>
தனக்கு உற்ற அன்பர் அவன் திருநாமங்கள் சாற்றும் என் பா <br/>
இனக் குற்றம் காணகில்லார் பத்தி ஏய்ந்த இயல் இது என்றே            	(5)<br/>
 	 	<br/>
3898  இயலும் பொருளும் இசையத் தொடுத்து ஈன் கவிகள் அன்பால் <br/>
மயல் கொண்டு வாழ்த்தும் இராமாநுசனை மதி இன்மையால் <br/>
பயிலும் கவிகளில் பத்தி இல்லாத என் பாவி நெஞ்சால் <br/>
முயல்கின்றனன் அவன் தன் பெருங் கீர்த்தி மொழிந்திடவே           	(6)<br/>
 	 	<br/>
3899  மொழியைக் கடக்கும் பெரும் புகழான் வஞ்ச முக்குறும்பு ஆம் <br/>
குழியைக் கடக்கும் நம் கூரத்தாழ்வான் சரண் கூடியபின் <br/>
பழியைக் கடத்தும் இராமாநுசன் புகழ் பாடி அல்லா <br/>
வழியைக் கடத்தல் எனக்கு இனியாதும் வருத்தம் அன்றே            	(7)<br/>
 	 	<br/>
3900  வருத்தும் புற இருள் மாற்ற எம் பொய்கைப் பிரான் மறையின் <br/>
குருத்தின் பொருளையும் செந்தமிழ் தன்னையும் கூட்டி ஒன்றத் <br/>
திரித்து அன்று எரித்த திருவிளக்கைத் தன் திருவுளத்தே <br/>
இருத்தும் பரமன் இராமாநுசன் எம் இறையவனே            	(8)<br/>
 	 	<br/>
3901  இறைவனைக் காணும் இதயத்து இருள் கெட ஞானம் என்னும் <br/>
நிறை விளக்கு ஏற்றிய பூதத் திருவடி தாள்கள் நெஞ்சத்து <br/>
உறைய வைத்து ஆளும் இராமாநுசன் புகழ் ஓதும் நல்லோர் <br/>
மறையினைக் காத்து இந்த மண்ணகத்தே மன்ன வைப்பவரே            	(9)<br/>
 	 	<br/>
3902  மன்னிய பேர் இருள் மாண்டபின் கோவலுள் மா மலராள் <br/>
தன்னொடும் ஆயனைக் கண்டமை காட்டும் தமிழ்த் தலைவன் <br/>
பொன் அடி போற்றும் இராமாநுசற்கு அன்பு பூண்டவர் தாள் <br/>
சென்னியில் சூடும் திருவுடையார் என்றும் சீரியரே    	(10)<br/>
 	 	<br/>
3903  சீரிய நான்மறைச் செம்பொருள் செந்தமிழால் அளித்த <br/>
பார் இயலும் புகழப் பாண்பெருமாள் சரண் ஆம் பதுமத் <br/>
தார் இயல் சென்னி இராமாநுசன் தன்னைச் சார்ந்தவர் தம் <br/>
கார் இயல் வண்மை என்னால் சொல்லொணாது இக் கடல் இடத்தே  	(11)<br/>
 	 	<br/>
3904  இடம் கொண்ட கீர்த்தி மழிசைக்கு இறைவன் இணை அடிப்போது <br/>
அடங்கும் இதயத்து இராமாநுசன் அம் பொன் பாதம் என்றும் <br/>
கடம் கொண்டு இறைஞ்சும் திரு முனிவர்க்கு அன்றி காதல் செய்யாத் <br/>
திடம் கொண்ட ஞானியர்க்கே அடியேன் அன்பு செய்வதுவே  	(12)<br/>
 	 	<br/>
3905  செய்யும் பசுந் துளபத் தொழில் மாலையும் செந்தமிழில் <br/>
பெய்யும் மறைத் தமிழ் மாலையும் பேராத சீர் அரங்கத்து <br/>
ஐயன் கழற்கு அணியும் பரன் தாள் அன்றி ஆதரியா <br/>
மெய்யன் இராமாநுசன் சரணே கதி வேறு எனக்கே  	(13)<br/>
 	 	<br/>
3906  கதிக்குப் பதறி வெம் கானமும் கல்லும் கடலும் எல்லாம் <br/>
கொதிக்கத் தவம் செய்யும் கொள்கை அற்றேன் கொல்லி காவலன் சொல் <br/>
பதிக்கும் கலைக் கவி பாடும் பெரியவர் பாதங்களே <br/>
துதிக்கும் பரமன் இராமாநுசன் என்னைச் சோர்விலனே            	(14)<br/>
 	 	<br/>
3907  சோராத காதல் பெருஞ் சுழிப்பால் தொல்லை மாலை ஒன்றும் <br/>
பாராது அவனைப் பல்லாண்டு என்று காப்பிடும் பான்மையன் தாள் <br/>
பேராத உள்ளத்து இராமாநுசன் தன் பிறங்கிய சீர் <br/>
சாரா மனிசரைச் சேரேன் எனக்கு என்ன தாழ்வு இனியே?            	(15)<br/>
 	 	<br/>
3908  தாழ்வு ஒன்று இல்லா மறை தாழ்ந்து தலம் முழுதும் கலியே <br/>
ஆள்கின்ற நாள் வந்து அளித்தவன் காண்மின் அரங்கர் மௌலி <br/>
சூழ்கின்ற மாலையைச் சூடிக் கொடுத்தவள் தொல் அருளால் <br/>
வாழ்கின்ற வள்ளல் இராமாநுசன் என்னும் மா முனியே  	(16)<br/>
 	 	<br/>
3909  முனியார் துயரங்கள் முந்திலும் இன்பங்கள் மொய்த்திடினும் <br/>
கனியார் மனம் கண்ணமங்கை நின்றானை கலை பரவும் <br/>
தனி ஆனையை தண் தமிழ் செய்த நீலன் தனக்கு உலகில் <br/>
இனியானை எங்கள் இராமாநுசனை வந்து எய்தினரே            	(17)<br/>
 	 	<br/>
3910  எய்தற்கு அரிய மறைகளை ஆயிரம் இன் தமிழால் <br/>
செய்தற்கு உலகில் வரும் சடகோபனைச் சிந்தையுள்ளே <br/>
பெய்தற்கு இசையும் பெரியவர் சீரை உயிர்கள் எல்லாம் <br/>
உய்தற்கு உதவும் இராமாநுசன் எம் உறுதுணையே  	(18)<br/>
 	 	<br/>
3911  உறு பெருஞ் செல்வமும் தந்தையும் தாயும் உயர் குருவும் <br/>
வெறி தரு பூமகள் நாதனும் மாறன் விளங்கிய சீர் <br/>
நெறி தரும் செந்தமிழ் ஆரணமே என்று இந் நீள் நிலத்தோர் <br/>
அறிதர நின்ற இராமாநுசன் எனக்கு ஆர் அமுதே  	(19)<br/>
 	 	<br/>
3912  ஆரப் பொழில் தென் குருகைப்பிரான் அமுதத் திருவாய் <br/>
ஈரத் தமிழின் இசை உணர்ந்தோர்கட்கு இனியவர் தம் <br/>
சீரைப் பயின்று உய்யும் சீலம்கொள் நாதமுனியை நெஞ்சால் <br/>
வாரிப் பருகும் இராமாநுசன் என் தன் மா நிதியே  	(20)<br/>
 	 	<br/>
3913  நிதியைப் பொழியும் முகில் என்று நீசர் தம் வாசல் பற்றி <br/>
துதி கற்று உலகில் துவள்கின்றிலேன் இனி தூய் நெறி சேர் <br/>
எதிகட்கு இறைவன் யமுனைத்துறைவன் இணை அடியாம் <br/>
கதி பெற்றுடைய இராமாநுசன் என்னைக் காத்தனனே  	(21)<br/>
 	 	<br/>
3914  கார்த்திகையானும் கரிமுகத்தானும் கனலும் முக்கண் <br/>
மூர்த்தியும் மோடியும் வெப்பும் முதுகிட்டு மூவுலகும் <br/>
பூத்தவனே என்று போற்றிட வாணன் பிழை பொறுத்த <br/>
தீர்த்தனை ஏத்தும் இராமாநுசன் என் தன் சேம வைப்பே  	(22)<br/>
 	 	<br/>
3915  வைப்பு ஆய வான் பொருள் என்று நல் அன்பர் மனத்தகத்தே <br/>
எப்போதும் வைக்கும் இராமாநுசனை இரு நிலத்தில் <br/>
ஒப்பார் இலாத உறு வினையேன் வஞ்ச நெஞ்சில் வைத்து <br/>
முப்போதும் வாழ்த்துவன் என் ஆம் இது அவன் மொய் புகழ்க்கே?            	(23)<br/>
 	 	<br/>
3916  மொய்த்த வெம் தீவினையால் பல் உடல்தொறும் மூத்து அதனால் <br/>
எய்த்து ஒழிந்தேன் முனை நாள்கள் எல்லாம் இன்று கண்டு உயர்ந்தேன் <br/>
பொய்த் தவம் போற்றும் புலைச் சமயங்கள் நிலத்து அவியக் <br/>
கைத்த மெய்ஞ்ஞானத்து இராமாநுசன் என்னும் கார் தன்னையே  	(24)<br/>
 	 	<br/>
3917  கார் ஏய் கருணை இராமாநுச இக் கடலிடத்தில் <br/>
ஆரே அறிபவர் நின் அருளின் தன்மை? அல்லலுக்கு <br/>
நேரே உறைவிடம் நான் வந்து நீ என்னை உய்த்தபின் உன் <br/>
சீரே உயிர்க்கு உயிராய் அடியேற்கு இன்று தித்திக்குமே  	(25)<br/>
 	 	<br/>
3918  திக்கு உற்ற கீர்த்தி இராமாநுசனை என் செய் வினை ஆம் <br/>
மெய்க் குற்றம் நீக்கி விளங்கிய மேகத்தை மேவும் நல்லோர் <br/>
எக் குற்றவாளர் எது பிறப்பு ஏது இயல்வு ஆக நின்றோர் <br/>
அக் குற்றம் அப் பிறப்பு அவ் இயல்வே நம்மை ஆட்கொள்ளுமே  	(26)<br/>
 	 	<br/>
3919  கொள்ளக் குறைவு அற்று இலங்கி கொழுந்து விட்டு ஓங்கிய உன் <br/>
வள்ளல் தனத்தினால் வல்வினையேன் மனம் நீ புகுந்தாய் <br/>
வெள்ளைச் சுடர் விடும் உன் பெரு மேன்மைக்கு இழுக்கு இது என்று <br/>
தள்ளுற்று இரங்கும் இராமாநுச என் தனி நெஞ்சமே  	(27)<br/>
 	 	<br/>
3920  நெஞ்சில் கறை கொண்ட கஞ்சனைக் காய்ந்த நிமலன் நங்கள் <br/>
பஞ்சித் திருவடிப் பின்னை தன் காதலன் பாதம் நண்ணா <br/>
வஞ்சர்க்கு அரிய இராமாநுசன் புகழ் அன்றி என் வாய் <br/>
கொஞ்சிப் பரவகில்லாது என்ன வாழ்வு இன்று கூடியதே    	(28)<br/>
 	 	<br/>
3921  கூட்டும் விதி என்று கூடுங்கொலோ தென் குருகைப்பிரான் <br/>
பாட்டு என்னும் வேதப் பசுந்தமிழ் தன்னை தன் பத்தி என்னும் <br/>
வீட்டின் கண் வைத்த இராமாநுசன் புகழ் மெய் உணர்ந்தோர் <br/>
ஈட்டங்கள் தன்னை என் நாட்டங்கள் கண்டு இன்பம் எய்திடவே?  	(29)<br/>
 	 	<br/>
3922  இன்பம் தரு பெரு வீடு வந்து எய்தில் என்? எண் இறந்த <br/>
துன்பம் தரு நிரயம் பல சூழில் என்? தொல் உலகில் <br/>
மன் பல் உயிர்கட்கு இறையவன் மாயன் என மொழிந்த <br/>
அன்பன் அனகன் இராமாநுசன் என்னை ஆண்டனனே  	(30)<br/>
 	 	<br/>
3923  ஆண்டுகள் நாள் திங்கள் ஆய் நிகழ் காலம் எல்லாம் மனமே <br/>
ஈண்டு பல் யோனிகள்தோறு உழல்வோம் இன்று ஓர் எண் இன்றியே <br/>
காண் தகு தோள் அண்ணல் தென் அத்தி ஊரர் கழல் இணைக்கீழ்ப் <br/>
பூண்ட அன்பாளன் இராமாநுசனைப் பொருந்தினமே  	(31)<br/>
 	 	<br/>
3924  பொருந்திய தேசும் பொறையும் திறலும் புகழும் நல்ல <br/>
திருந்திய ஞானமும் செல்வமும் சேரும் செறு கலியால் <br/>
வருந்திய ஞாலத்தை வண்மையினால் வந்து எடுத்து அளித்த <br/>
அருந் தவன் எங்கள் இராமாநுசனை அடைபவர்க்கே    	(32)<br/>
 	 	<br/>
3925  அடை ஆர் கமலத்து அலர்மகள் கேள்வன் கை ஆழி என்னும் <br/>
படையோடும் நாந்தகமும் படர் தண்டும் ஒண் சார்ங்க வில்லும் <br/>
புடை ஆர் புரி சங்கமும் இந்தப் பூதலம் காப்பதற்கு என்று <br/>
இடையே இராமாநுசமுனி ஆயின இந் நிலத்தே  	(33)<br/>
 	 	<br/>
3926  நிலத்தைச் செறுத்து உண்ணும் நீசக் கலியை நினைப்பு அரிய <br/>
பெலத்தைச் செறுத்தும் பிறங்கியது இல்லை என் பெய் வினை தென் <br/>
புலத்தில் பொறித்த அப் புத்தகச் சும்மை பொறுக்கிய பின் <br/>
நலத்தைப் பொறுத்தது இராமாநுசன் தன் நயப் புகழே    	(34)<br/>
 	 	<br/>
3927  நயவேன் ஒரு தெய்வம் நானிலத்தே சில மானிடத்தைப் <br/>
புயலே எனக் கவி போற்றி செய்யேன் பொன் அரங்கம் என்னில் <br/>
மயலே பெருகும் இராமாநுசன் மன்னு மா மலர்த்தாள் <br/>
அயரேன் அருவினை என்னை எவ்வாறு இன்று அடர்ப்பதுவே?           	(35)<br/>
 	 	<br/>
3928  அடல் கொண்ட நேமியன் ஆர் உயிர் நாதன் அன்று ஆரணச் சொல் <br/>
கடல் கொண்ட ஒண் பொருள் கண்டு அளிப்ப பின்னும் காசினியோர் <br/>
இடரின்கண் வீழ்ந்திடத் தானும் அவ் ஒண்பொருள் கொண்டு அவர் பின் <br/>
படரும் குணன் எம் இராமாநுசன் தன் படி இதுவே    	(36)<br/>
 	 	<br/>
3929  படி கொண்ட கீர்த்தி இராமாயணம் என்னும் பத்திவெள்ளம் <br/>
குடி கொண்ட கோயில் இராமாநுசன் குணம் கூறும் அன்பர் <br/>
கடி கொண்ட மா மலர்த் தாள் கலந்து உள்ளம் கனியும் நல்லோர் <br/>
அடி கண்டு கொண்டு உகந்து என்னையும் ஆள் அவர்க்கு ஆக்கினரே  	(37)<br/>
 	 	<br/>
3930  ஆக்கி அடிமை நிலைப்பித்தனை என்னை இன்று அவமே <br/>
போக்கிப் புறத்திட்டது என் பொருளா முன்பு? புண்ணியர் தம் <br/>
வாக்கில் பிரியா இராமாநுச நின் அருளின் வண்ணம் <br/>
நோக்கில் தெரிவு அரிதால் உரையாய் இந்த நுண் பொருளே  	(38)<br/>
 	 	<br/>
3931  பொருளும் புதல்வரும் பூமியும் பூங்குழலாரும் என்றே <br/>
மருள் கொண்டு இளைக்கும் நமக்கு நெஞ்சே மற்று உளார் தரமோ <br/>
இருள் கொண்ட வெம் துயர் மாற்றி தன் ஈறு இல் பெரும் புகழே <br/>
தெருளும் தெருள் தந்து இராமாநுசன் செய்யும் சேமங்களே?  	(39)<br/>
 	 	<br/>
3932  சேம நல் வீடும் பொருளும் தருமமும் சீரிய நல் <br/>
காமமும் என்று இவை நான்கு என்பர் நான்கினும் கண்ணனுக்கே <br/>
ஆம் அது காமம் அறம் பொருள் வீடு இதற்கு என்று உரைத்தான் <br/>
வாமனன் சீலன் இராமாநுசன் இந்த மண்மிசையே  	(40)<br/>
 	 	<br/>
3933  மண்மிசை யோனிகள்தோறும் பிறந்து எங்கள் மாதவனே <br/>
கண் உற நிற்கிலும் காணகில்லா உலகோர்கள் எல்லாம் <br/>
அண்ணல் இராமாநுசன் வந்து தோன்றிய அப் பொழுதே <br/>
நண்ணரும் ஞானம் தலைக்கொண்டு நாரணற்கு ஆயினரே           	(41)<br/>
 	 	<br/>
3934  ஆயிழையார் கொங்கை தங்கும் அக் காதல் அளற்று அழுந்தி <br/>
மாயும் என் ஆவியை வந்து எடுத்தான் இன்று மா மலராள் <br/>
நாயகன் எல்லா உயிர்கட்கும் நாதன் அரங்கன் என்னும் <br/>
தூயவன் தீது இல் இராமாநுசன் தொல் அருள் சுரந்தே  	(42)<br/>
 	 	<br/>
3935  சுரக்கும் திருவும் உணர்வும் சொலப்புகில் வாய் அமுதம் <br/>
பரக்கும் இரு வினை பற்று அற ஓடும் படியில் உள்ளீர் <br/>
உரைக்கின்றனன் உமக்கு யான் அறம் சீறும் உறு கலியைத் <br/>
துரக்கும் பெருமை இராமாநுசன் என்று சொல்லுமினே  	(43)<br/>
 	 	<br/>
3936  சொல் ஆர் தமிழ் ஒரு மூன்றும் சுருதிகள் நான்கும் எல்லை <br/>
இல்லா அறநெறி யாவும் தெரிந்தவன் எண் அரும் சீர் <br/>
நல்லார் பரவும் இராமாநுசன் திருநாமம் நம்பி <br/>
கல்லார் அகல் இடத்தோர் எது பேறு என்று காமிப்பரே  	(44)<br/>
 	 	<br/>
3937  பேறு ஒன்று மற்று இல்லை நின் சரண் அன்றி அப் பேறு அளித்தற்கு <br/>
ஆறு ஒன்றும் இல்லை மற்று அச் சரண் அன்றி என்று இப் பொருளைத் <br/>
தேறும் அவர்க்கும் எனக்கும் உனைத் தந்த செம்மை சொல்லால் <br/>
கூறும் பரம் அன்று இராமாநுச மெய்ம்மை கூறிடிலே  	(45)<br/>
 	 	<br/>
3938  கூறும் சமயங்கள் ஆறும் குலைய குவலயத்தே <br/>
மாறன் பணித்த மறை உணர்ந்தோனை மதியிலியேன் <br/>
தேறும்படி என் மனம் புகுந்தானை திசை அனைத்தும் <br/>
ஏறும் குணனை இராமாநுசனை இறைஞ்சினமே  	(46)<br/>
 	 	<br/>
3939  இறைஞ்சப் படும் பரன் ஈசன் அரங்கன் என்று இவ் உலகத்து <br/>
அறம் செப்பும் அண்ணல் இராமாநுசன் என் அருவினையின் <br/>
திறம் செற்று இரவும் பகலும் விடாது என் தன் சிந்தையுள்ளே <br/>
நிறைந்து ஒப்பு அற இருந்தான் எனக்கு ஆரும் நிகர் இல்லையே           	(47)<br/>
 	 	<br/>
3940  நிகர் இன்றி நின்ற என் நீசதைக்கு உன் அருளின்கண் அன்றி <br/>
புகல் ஒன்றும் இல்லை அருட்கும் அஃதே புகல் புன்மையிலோர் <br/>
பகரும் பெருமை இராமாநுச இனி நாம் பழுதே <br/>
அகலும் பொருள் என் பயன் இருவோமுக்கும் ஆன பின்னே?  	(48)<br/>
 	 	<br/>
3941  ஆனது செம்மை அறநெறி பொய்ம்மை அறு சமயம் <br/>
போனது பொன்றி இறந்தது வெம் கலி பூங் கமலத் <br/>
தேன் நதி பாய் வயல் தென் அரங்கன் கழல் சென்னி வைத்துத் <br/>
தான் அதில் மன்னும் இராமாநுசன் இத் தலத்து உதித்தே  	(49)<br/>
 	 	<br/>
3942     உதிப்பன உத்தமர் சிந்தையுள் ஒன்னலர் நெஞ்சம் அஞ்சி <br/>
கொதித்திட மாறி நடப்பன கொள்ளை வன் குற்றம் எல்லாம் <br/>
பதித்த என் புன் கவிப் பா இனம் பூண்டன பாவு தொல் சீர் <br/>
எதித் தலை நாதன் இராமாநுசன் தன் இணை அடியே    	(50)<br/>
 	 	<br/>
3943  அடியைத் தொடர்ந்து எழும் ஐவர்கட்காய் அன்று பாரதப் போர் <br/>
முடியப் பரி நெடுந் தேர் விடும் கோனை முழுது உணர்ந்த <br/>
அடியர்க்கு அமுதம் இராமாநுசன் என்னை ஆள வந்து இப் <br/>
படியில் பிறந்தது மற்று இல்லை காரணம் பார்த்திடிலே    	(51)<br/>
 	 	<br/>
3944  பார்த்தான் அறு சமயங்கள் பதைப்ப இப் பார் முழுதும் <br/>
போர்த்தான் புகழ்கொண்டு புன்மையினேனிடைத் தான் புகுந்து <br/>
தீர்த்தான் இரு வினை தீர்த்து அரங்கன் செய்ய தாள் இணையோடு <br/>
ஆர்த்தான் இவை எம் இராமாநுசன் செய்யும் அற்புதமே    	(52)<br/>
 	 	<br/>
3945  அற்புதன் செம்மை இராமாநுசன் என்னை ஆள வந்த <br/>
கற்பகம் கற்றவர் காமுறு சீலன் கருது அரிய <br/>
பற்பல் உயிர்களும் பல் உலகு யாவும் பரனது என்னும் <br/>
நற்பொருள் தன்னை இந் நானிலத்தே வந்து நாட்டினனே  	(53)<br/>
 	 	<br/>
3946  நாட்டிய நீசச் சமயங்கள் மாண்டன நாரணனைக் <br/>
காட்டிய வேதம் களிப்புற்றது தென் குருகை வள்ளல் <br/>
வாட்டம் இலா வண் தமிழ் மறை வாழ்ந்தது மண்ணுலகில் <br/>
ஈட்டிய சீலத்து இராமாநுசன் தன் இயல்வு கண்டே  	(54)<br/>
 	 	<br/>
3947  கண்டவர் சிந்தை கவரும் கடி பொழில் தென் அரங்கன் <br/>
தொண்டர் குலாவும் இராமாநுசனை தொகை இறந்த <br/>
பண் தரு வேதங்கள் பார்மேல் நிலவிடப் பார்த்தருளும் <br/>
கொண்டலை மேவித்தொழும் குடி ஆம் எங்கள் கோக்குடியே  	(55)<br/>
 	 	<br/>
3948  கோக் குல மன்னரை மூவெழு கால் ஒரு கூர் மழுவால் <br/>
போக்கிய தேவனைப் போற்றும் புனிதன் புவனம் எங்கும் <br/>
ஆக்கிய கீர்த்தி இராமாநுசனை அடைந்தபின் என் <br/>
வாக்கு உரையாது என் மனம் நினையாது இனி மற்று ஒன்றையே  	(56)<br/>
 	 	<br/>
3949  மற்று ஒரு பேறு மதியாது அரங்கன் மலர் அடிக்கு ஆள் <br/>
உற்றவரே தனக்கு உற்றவராய்க் கொள்ளும் உத்தமனை <br/>
நல் தவர் போற்றும் இராமாநுசனை இந் நானிலத்தே <br/>
பெற்றனன் பெற்றபின் மற்று அறியேன் ஒரு பேதைமையே  	(57)<br/>
 	 	<br/>
3950  பேதையர் வேதப் பொருள் இது என்று உன்னி பிரமம் நன்று என்று <br/>
ஓதி மற்று எல்லா உயிரும் அஃது என்று உயிர்கள் மெய்விட்டு <br/>
ஆதிப் பரனோடு ஒன்று ஆம் என்று சொல்லும் அவ் அல்லல் எல்லாம் <br/>
வாதில் வென்றான் எம் இராமாநுசன் மெய்ம் மதிக்கடலே  	(58)<br/>
 	 	<br/>
3951  கடல் அளவு ஆய திசை எட்டினுள்ளும் கலி இருளே <br/>
மிடைதரு காலத்து இராமாநுசன் மிக்க நான்மறையின் <br/>
சுடர் ஒளியால் அவ் இருளைத் துரந்திலனேல் உயிரை <br/>
உடையவன் நாரணன் என்று அறிவார் இல்லை உற்று உணர்ந்தே  	(59)<br/>
 	 	<br/>
3952  உணர்ந்த மெய்ஞ்ஞானியர் யோகம்தொறும் திருவாய்மொழியின் <br/>
மணம் தரும் இன் இசை மன்னும் இடம்தொறும் மா மலராள் <br/>
புணர்ந்த பொன் மார்பன் பொருந்தும் பதிதொறும் புக்கு நிற்கும் <br/>
குணம் திகழ் கொண்டல் இராமாநுசன் எம் குலக் கொழுந்தே  	(60)<br/>
 	 	<br/>
3953  கொழுந்துவிட்டு ஓடிப் படரும் வெம் கோள் வினையால் நிரயத்து <br/>
அழுந்தியிட்டேனை வந்து ஆட்கொண்ட பின்னும் அரு முனிவர் <br/>
தொழும் தவத்தோன் எம் இராமாநுசன் தொல் புகழ் சுடர் மிக்கு <br/>
எழுந்தது அத்தால் நல் அதிசயம் கண்டது இருநிலமே  	(61)<br/>
 	 	<br/>
3954  இருந்தேன் இரு வினைப் பாசம் கழற்றி இன்று யான் இறையும் <br/>
வருந்தேன் இனி எம் இராமாநுசன் மன்னு மா மலர்த் தாள் <br/>
பொருந்தா நிலை உடைப் புன்மையினோர்க்கு ஒன்றும் நன்மை செய்யாப் <br/>
பெருந் தேவரைப்பரவும் பெரியோர் தம் கழல் பிடித்தே  	(62)<br/>
 	 	<br/>
3955  பிடியைத் தொடரும் களிறு என்ன யான் உன் பிறங்கிய சீர் <br/>
அடியைத் தொடரும்படி நல்க வேண்டும் அறு சமயச் <br/>
செடியைத் தொடரும் மருள் செறிந்தோர் சிதைந்து ஓட வந்து இப் <br/>
படியைத் தொடரும் இராமாநுச மிக்க பண்டிதனே.  	(63)<br/>
 	 	<br/>
3956  பண் தரு மாறன் பசுந் தமிழ் ஆனந்தம் பாய் மதமாய் <br/>
விண்டிட எங்கள் இராமாநுசமுனி வேழம் மெய்ம்மை <br/>
கொண்ட நல் வேதக் கொழுந் தண்டம் ஏந்தி குவலயத்தே <br/>
மண்டி வந்து ஏன்றது வாதியர்காள் உங்கள் வாழ்வு அற்றதே  	(64)<br/>
 	 	<br/>
3957  வாழ்வு அற்றது தொல்லை வாதியர்க்கு என்றும் மறையவர் தம் <br/>
தாழ்வு அற்றது தவம் தாரணி பெற்றது தத்துவ நூல் <br/>
கூழ் அற்றது குற்றம் எல்லாம் பதித்த குணத்தினர்க்கு அந் <br/>
நாழ் அற்றது நம் இராமாநுசன் தந்த ஞானத்திலே  	(65)<br/>
 	 	<br/>
3958  ஞானம் கனிந்த நலம் கொண்டு நாள்தொறும் நைபவர்க்கு <br/>
வானம் கொடுப்பது மாதவன் வல்வினையேன் மனத்தில் <br/>
ஈனம் கடிந்த இராமாநுசன் தன்னை எய்தினர்க்கு அத் <br/>
தானம் கொடுப்பது தன் தகவு என்னும் சரண் கொடுத்தே  	(66)<br/>
 	 	<br/>
3959  சரணம் அடைந்த தருமனுக்காப் பண்டு நூற்றுவரை <br/>
மரணம் அடைவித்த மாயவன் தன்னை வணங்க வைத்த <br/>
கரணம் இவை உமக்கு அன்று என்று இராமாநுசன் உயிர்கட்கு <br/>
அரண் அங்கு அமைத்திலனேல் அரண் ஆர் மற்று இவ் ஆர் உயிர்க்கே?  	(67)<br/>
 	 	<br/>
3960  ஆர் எனக்கு இன்று நிகர் சொல்லில்? மாயன் அன்று ஐவர் தெய்வத் <br/>
தேரினில் செப்பிய கீதையின் செம்மைப் பொருள் தெரிய <br/>
பாரினில் சொன்ன இராமாநுசனைப் பணியும் நல்லோர் <br/>
சீரினில் சென்று பணிந்தது என் ஆவியும் சிந்தையுமே  	(68)<br/>
 	 	<br/>
3961  சிந்தையினோடு கரணங்கள் யாவும் சிதைந்து முன் நாள் <br/>
அந்தம் உற்று ஆழ்ந்தது கண்டு அவை என் தனக்கு அன்று அருளால் <br/>
தந்த அரங்கனும் தன் சரண் தந்திலன் தான் அது தந்து <br/>
எந்தை இராமாநுசன் வந்து எடுத்தனன் இன்று என்னையே  	(69)<br/>
 	 	<br/>
3962  என்னையும் பார்த்து என் இயல்வையும் பார்த்து எண் இல் பல் குணத்த <br/>
உன்னையும் பார்க்கில் அருள் செய்வதே நலம் அன்றி என்பால் <br/>
பின்னையும் பார்க்கில் நலம் உளதே? உன் பெருங் கருணை <br/>
தன்னை என் பார்ப்பர் இராமாநுச உன்னைச் சார்ந்தவரே?    	(70)<br/>
 	 	<br/>
3963  சார்ந்தது என் சிந்தை உன் தாள் இணைக்கீழ் அன்பு தான் மிகவும் <br/>
கூர்ந்தது அத் தாமரைத் தாள்களுக்கு உன் தன் குணங்களுக்கே <br/>
தீர்ந்தது என் செய்கை முன் செய்வினை நீ செய்வினை அதனால் <br/>
பேர்ந்தது வண்மை இராமாநுச எம் பெருந்தகையே  	(71)<br/>
 	 	<br/>
3964  கைத்தனன் தீய சமயக் கலகரை காசினிக்கே <br/>
உய்த்தனன் தூய மறைநெறி தன்னை என்று உன்னி உள்ளம் <br/>
நெய்த்த அன்போடு இருந்து ஏத்தும் நிறை புகழோருடனே <br/>
வைத்தனன் என்னை இராமாநுசன் மிக்க வண்மை செய்தே    	(72)<br/>
 	 	<br/>
3965  வண்மையினாலும் தன் மா தகவாலும் மதி புரையும் <br/>
தண்மையினாலும் இத் தாரணியோர்கட்குத் தான் சரணாய் <br/>
உண்மை நல் ஞானம் உரைத்த இராமாநுசனை உன்னும் <br/>
திண்மை அல்லால் எனக்கு இல்லை மற்று ஓர் நிலை தேர்ந்திடிலே  	(73)<br/>
 	 	<br/>
3966  தேரார் மறையின் திறம் என்று மாயவன் தீயவரைக் <br/>
கூர் ஆழி கொண்டு குறைப்பது கொண்டல் அனைய வண்மை <br/>
ஏர் ஆர் குணத்து எம் இராமாநுசன் அவ் எழில் மறையில் <br/>
சேராதவரைச் சிதைப்பது அப்போது ஒரு சிந்தைசெய்தே  	(74)<br/>
 	 	<br/>
3967  செய்த்தலைச் சங்கம் செழு முத்தம் ஈனும் திரு அரங்கர் <br/>
கைத்தலத்து ஆழியும் சங்கமும் ஏந்தி நம் கண்முகப்பே <br/>
மொய்த்து அலைத்து உன்னை விடேன் என்று இருக்கிலும் நின் புகழே <br/>
மொய்த்து அலைக்கும் வந்து இராமாநுச என்னை முற்றும் நின்றே  	(75)<br/>
 	 	<br/>
3968  நின்ற வண் கீர்த்தியும் நீள் புனலும் நிறை வேங்கடப் பொன் <br/>
குன்றமும் வைகுந்த நாடும் குலவிய பாற்கடலும் <br/>
உன் தனக்கு எத்தனை இன்பம் தரும் உன் இணைமலர்த் தாள் <br/>
என் தனக்கும் அது இராமாநுச இவை ஈய்ந்து அருளே  	(76)<br/>
 	 	<br/>
3969  ஈய்ந்தனன் ஈயாத இன்னருள் எண் இல் மறைக் குறும்பைப் <br/>
பாய்ந்தனன் அம் மறைப் பல் பொருளால் இப்படி அனைத்தும் <br/>
ஏய்ந்தனன் கீர்த்தியினால் என் வினைகளை வேர் பறியக் <br/>
காய்ந்தனன் வண்மை இராமாநுசற்கு என் கருத்து இனியே?    	(77)<br/>
 	 	<br/>
3970  கருத்தில் புகுந்து உள்ளில் கள்ளம் கழற்றி கருது அரிய <br/>
வருத்தத்தினால் மிக வஞ்சித்து நீ இந்த மண்ணகத்தே <br/>
திருத்தித் திருமகள் கேள்வனுக்கு ஆக்கிய பின் என் நெஞ்சில் <br/>
பொருத்தப்படாது எம் இராமாநுச மற்று ஓர் பொய்ப்பொருளே  	(78)<br/>
 	 	<br/>
3971  பொய்யைச் சுரக்கும் பொருளைத் துரந்து இந்தப் பூதலத்தே <br/>
மெய்யைப் புரக்கும் இராமாநுசன் நிற்க வேறு நம்மை <br/>
உய்யக் கொள வல்ல தெய்வம் இங்கு யாது என்று உலர்ந்து அவமே <br/>
ஐயப்படா நிற்பர் வையத்துள்ளோர் நல் அறிவு இழந்தே  	(79)<br/>
 	 	<br/>
3972  நல்லார் பரவும் இராமாநுசன் திருநாமம் நம்ப <br/>
வல்லார் திறத்தை மறவாதவர்கள் எவர் அவர்க்கே <br/>
எல்லா இடத்திலும் என்றும் எப்போதிலும் எத் தொழும்பும் <br/>
சொல்லால் மனத்தால் கருமத்தினால் செய்வன் சோர்வு இன்றியே	(80)<br/>
 	 	<br/>
3973  சோர்வு இன்றி உன் தன் துணை அடிக்கீழ்த் தொண்டுபட்டவர்பால் <br/>
சார்வு இன்றி நின்ற எனக்கு அரங்கன் செய்ய தாள் இணைகள் <br/>
பேர்வு இன்றி இன்று பெறுத்தும் இராமாநுச இனி உன் <br/>
சீர் ஒன்றிய கருணைக்கு இல்லை மாறு தெரிவுறிலே  	(81)<br/>
 	 	<br/>
3974  தெரிவு உற்ற ஞானம் செறியப் பெறாது வெம் தீவினையால் <br/>
உரு அற்ற ஞானத்து உழல்கின்ற என்னை ஒரு பொழுதில் <br/>
பொரு அற்ற கேள்வியன் ஆக்கி நின்றான் என்ன புண்ணியனோ <br/>
தெரிவு உற்ற கீர்த்தி இராமாநுசன் என்னும் சீர் முகிலே?   	82<br/>
 	 	<br/>
3975  சீர் கொண்டு பேர் அறம் செய்து நல் வீடு செறிதும் என்னும் <br/>
பார் கொண்ட மேன்மையர் கூட்டன் அல்லேன் உன் பத யுகம் ஆம் <br/>
ஏர் கொண்ட வீட்டை எளிதினில் எய்துவன் உன்னுடைய <br/>
கார் கொண்ட வண்மை இராமாநுச இது கண்டு கொள்ளே    	(83)<br/>
 	 	<br/>
3976  கண்டுகொண்டேன் எம் இராமாநுசன் தன்னை காண்டலுமே <br/>
தொண்டுகொண்டேன் அவன் தொண்டர் பொன் தாளில் என் தொல்லை வெம்நோய் <br/>
விண்டுகொண்டேன் அவன் சீர் வெள்ள வாரியை வாய்மடுத்து இன்று <br/>
உண்டுகொண்டேன் இன்னம் உற்றன ஓதில் உலப்பு இல்லையே            	(84)<br/>
 	 	<br/>
3977  ஓதிய வேதத்தின் உட்பொருளாய் அதன் உச்சி மிக்க <br/>
சோதியை நாதன் என அறியாது உழல்கின்ற தொண்டர் <br/>
பேதைமை தீர்த்த இராமாநுசனைத் தொழும் பெரியோர் <br/>
பாதம் அல்லால் என் தன் ஆர் உயிர்க்கு யாதொன்றும் பற்று இல்லையே  	(85)<br/>
 	 	<br/>
3978  பற்றா மனிசரைப் பற்றி அப் பற்று விடாதவரே <br/>
உற்றார் என உழன்று ஓடி நையேன் இனி ஒள்ளிய நூல் <br/>
கற்றார் பரவும் இராமாநுசனைக் கருதும் உள்ளம் <br/>
பெற்றார் எவர் அவர் எம்மை நின்று ஆளும் பெரியவரே            	(86)<br/>
 	 	<br/>
3979  பெரியவர் பேசிலும் பேதையர் பேசிலும் தன் குணங்கட்கு <br/>
உரியசொல் என்றும் உடையவன் என்று என்று உணர்வில் மிக்கோர் <br/>
தெரியும் வண் கீர்த்தி இராமாநுசன் மறை தேர்ந்து உலகில் <br/>
புரியும் நல் ஞானம் பொருந்தாதவரை பொரும் கலியே  	(87)<br/>
 	 	<br/>
3980  கலி மிக்க செந்நெல் கழனிக் குறையல் கலைப் பெருமான் <br/>
ஒலி மிக்க பாடலை உண்டு தன் உள்ளம் தடித்து அதனால் <br/>
வலி மிக்க சீயம் இராமாநுசன் மறைவாதியர் ஆம் <br/>
புலி மிக்கது என்று இப் புவனத்தில் வந்தமை போற்றுவனே  	(88)<br/>
 	 	<br/>
3981  போற்று அரும் சீலத்து இராமாநுச நின் புகழ் தெரிந்து <br/>
சாற்றுவனேல் அது தாழ்வு அது தீரில் உன் சீர் தனக்கு ஓர் <br/>
ஏற்றம் என்றே கொண்டு இருக்கிலும் என் மனம் ஏத்தி அன்றி <br/>
ஆற்றகில்லாது இதற்கு என் நினைவாய் என்றிட்டு அஞ்சுவனே  	(89)<br/>
 	 	<br/>
3982    நினையார் பிறவியை நீக்கும் பிரானை இந் நீள் நிலத்தே <br/>
எனை ஆள வந்த இராமாநுசனை இருங் கவிகள் <br/>
புனையார் புனையும் பெரியவர் தாள்களில் பூந்தொடையல் <br/>
வனையார் பிறப்பில் வருந்துவர் மாந்தர் மருள் சுரந்தே  	(90)<br/>
 	 	<br/>
3983    மருள் சுரந்து ஆகமவாதியர் கூறும் அவப் பொருள் ஆம் <br/>
இருள் சுரந்து எய்த்த உலகு இருள் நீங்கத் தன் ஈண்டிய சீர் <br/>
அருள் சுரந்து எல்லா உயிர்கட்கும் நாதன் அரங்கன் என்னும் <br/>
பொருள் சுரந்தான் எம் இராமாநுசன் மிக்க புண்ணியனே  	(91)<br/>
 	 	<br/>
3984    புண்ணிய நோன்பு புரிந்தும் இலேன் அடி போற்றி செய்யும் <br/>
நுண் அரும் கேள்வி நுவன்றும் இலேன் செம்மை நூல் புலவர்க்கு <br/>
எண் அரும் கீர்த்தி இராமாநுச இன்று நீ புகுந்து என் <br/>
கண்ணுள்ளும் நெஞ்சுள்ளும் நின்ற இக் காரணம் கட்டுரையே  	(92)<br/>
 	 	<br/>
3985    கட்டப் பொருளை மறைப் பொருள் என்று கயவர் சொல்லும் <br/>
பெட்டைக் கெடுக்கும் பிரான் அல்லனே என் பெரு வினையை <br/>
கிட்டி கிழங்கொடு தன் அருள் என்னும் ஒள் வாள் உருவி <br/>
வெட்டிக் களைந்த இராமாநுசன் என்னும் மெய்த்தவனே?    	(93)<br/>
 	 	<br/>
3986   தவம் தரும் செல்வும் தகவும் தரும் சலியாப் பிறவிப் <br/>
பவம் தரும் தீவினை பாற்றித் தரும் பரந் தாமம் என்னும் <br/>
திவம் தரும் தீது இல் இராமாநுசன் தன்னைச் சார்ந்தவர்கட்கு <br/>
உவந்து அருந்தேன் அவன் சீர் அன்றி யான் ஒன்றும் உள் மகிழ்ந்தே  	(94)<br/>
 	 	<br/>
3987  உள் நின்று உயிர்களுக்கு உற்றனவே செய்து அவர்க்கு உயவே <br/>
பண்ணும் பரனும் பரிவிலன் ஆம்படி பல் உயிர்க்கும் <br/>
விண்ணின்தலை நின்று வீடு அளிப்பான் எம் இராமாநுசன் <br/>
மண்ணின் தலத்து உதித்து உய்மறை நாலும் வளர்த்தனனே    	(95)<br/>
 	 	<br/>
3988  வளரும் பிணிகொண்ட வல்வினையால் மிக்க நல்வினையில் <br/>
கிளரும் துணிவு கிடைத்தறியாது முடைத்தலை ஊன் <br/>
தளரும் அளவும் தரித்தும் விழுந்தும் தனி திரிவேற்கு <br/>
உளர் எம் இறைவர் இராமாநுசன் தன்னை உற்றவரே  	(96)<br/>
 	 	<br/>
3989  தன்னை உற்று ஆட்செய்யும் தன்மையினோர் மன்னு தாமரைத் தாள் <br/>
தன்னை உற்று ஆட்செய்ய என்னை உற்றான் இன்று தன் தகவால் <br/>
தன்னை உற்றார் அன்றி தன்மை உற்றார் இல்லை என்று அறிந்து <br/>
தன்னை உற்றாரை இராமாநுசன் குணம் சாற்றிடுமே    	(97)<br/>
 	 	<br/>
3990  இடுமே இனிய சுவர்க்கத்தில்? இன்னும் நரகில் இட்டுச் <br/>
சுடுமே? அவற்றைத் தொடர் தரு தொல்லைச் சுழல் பிறப்பில் <br/>
நடுமே? இனி நம் இராமாநுசன் நம்மை நம் வசத்தே <br/>
விடுமே? சரணம் என்றால் மனமே நையல் மேவுதற்கே    	(98)<br/>
 	 	<br/>
3991  தற்கச் சமணரும் சாக்கியப் பேய்களும் தாழ்சடையோன் <br/>
சொல் கற்ற சோம்பரும் சூனியவாதரும் நான்மறையும் <br/>
நிற்கக் குறும்பு செய் நீசரும் மாண்டனர் நீள் நிலத்தே <br/>
பொன் கற்பகம் எம் இராமாநுச முனி போந்த பின்னே  	(99)<br/>
 	 	<br/>
3992  போந்தது என் நெஞ்சு என்னும் பொன் வண்டு உனது அடிப்போதில் <br/>
ஒண் சீர் ஆம் தெளி தேன் உண்டு அமர்ந்திட வேண்டி நின்பால் அதுவே <br/>
ஈந்திட வேண்டும் இராமாநுச இது அன்றி ஒன்றும் <br/>
மாந்தகில்லாது இனி மற்று ஒன்று காட்டி மயக்கிடலே    	(100)<br/>
 	 	<br/>
3993  மயக்கும் இரு வினை வல்லியில் பூண்டு மதி மயங்கித் <br/>
துயக்கும் பிறவியில் தோன்றிய என்னை துயர் அகற்றி <br/>
உயக்கொண்டு நல்கும் இராமாநுச என்றது உன்னை உன்னி <br/>
நயக்கும் அவர்க்கு இது இழுக்கு என்பர் நல்லவர் என்றும் நைந்தே  	(101)<br/>
 	 	<br/>
3994  நையும் மனம் உன் குணங்களை உன்னி என் நா இருந்து எம் <br/>
ஐயன் இராமாநுசன் என்று அழைக்கும் அருவினையேன் <br/>
கையும் தொழும் கண் கருதிடும் காண கடல் புடை சூழ் <br/>
வையம் இதனில் உன் வண்மை என்பால் என் வளர்ந்ததுவே?  	(102)<br/>
 	 	<br/>
3995  வளர்ந்த வெம் கோப மடங்கல் ஒன்று ஆய் அன்று வாள் அவுணன் <br/>
கிளர்ந்த பொன் ஆகம் கிழித்தவன் கீர்த்திப் பயிர் எழுந்து <br/>
விளைந்திடும் சிந்தை இராமாநுசன் என் தன் மெய்வினை நோய் <br/>
களைந்து நல் ஞானம் அளித்தனன் கையில் கனி என்னவே  	(103)<br/>
 	 	<br/>
3996  கையில் கனி என்னக் கண்ணனைக் காட்டித் தரிலும் உன் தன் <br/>
மெய்யில் பிறங்கிய சீர் அன்றி வேண்டிலன் யான் நிரயத் <br/>
தொய்யில் கிடக்கிலும் சோதி விண் சேரிலும் இவ் அருள் நீ <br/>
செய்யில் தரிப்பன் இராமாநுச என் செழுங் கொண்டலே  	(104)<br/>
 	 	<br/>
3997   செழுந்திரைப் பாற்கடல் கண் துயில் மாயன் திருவடிக்கீழ் <br/>
விழுந்திருப்பார் நெஞ்சில் மேவு நல் ஞானி நல் வேதியர்கள் <br/>
தொழும் திருப் பாதன் இராமாநுசனைத் தொழும் பெரியோர் <br/>
எழுந்து இரைத்து ஆடும் இடம் அடியேனுக்கு இருப்பிடமே  	(105)<br/>
 	 	<br/>
3998   இருப்பிடம் வைகுந்தம் வேங்கடம் மாலிருஞ்சோலை என்னும் <br/>
பொருப்பிடம் மாயனுக்கு என்பர் நல்லோர் அவை தம்மொடும் வந்து <br/>
இருப்பிடம் மாயன் இராமாநுசன் மனத்து இன்று அவன் வந்து <br/>
இருப்பிடம் என் தன் இதயத்துள்ளே தனக்கு இன்புறவே  	(106)<br/>
 	 	<br/>
3999  இன்பு உற்ற சீலத்து இராமாநுச என்றும் எவ்விடத்தும் <br/>
என்பு உற்ற நோய் உடல்தோறும் பிறந்து இறந்து எண் அரிய <br/>
துன்பு உற்று வீயினும் சொல்லுவது ஒன்று உண்டு உன் தொண்டர்கட்கே <br/>
அன்பு உற்று இருக்கும்படி என்னை ஆக்கி அங்கு ஆட்படுத்தே  	(107)<br/>
 	 	<br/>
4000  அம் கயல் பாய் வயல் தென் அரங்கன் அணி ஆகம் மன்னும் <br/>
பங்கய மா மலர்ப் பாவையைப் போற்றுதும் பத்தி எல்லாம் <br/>
தங்கியது என்னத் தழைத்து நெஞ்சே நம் தலைமிசையே <br/>
பொங்கிய கீர்த்தி இராமாநுசன் அடிப் பூ மன்னவே  	(108)<br/>
<br/>
<center><strong>
திருவரங்கத்தமுதனார் திருவடிகளே சரணம்<br/>
எம்பெருமானார் திருவடிகளே சரணம்<br/>
நாலாயிர திவ்வியப் பிரபந்த பாசுரங்கள் முற்றும்.<br/></strong></center>
</pre></ul>
<hr noshade=""/>
This file was last updated on 6 Sept. 2018 <br/>
Feel free to send the corrections to the webmaster. <br/>
</body>
</body></html>
