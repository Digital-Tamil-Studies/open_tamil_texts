<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>Bharathiyar Paadalkal - part II (in tamil script, unicode format)</title>
</head>
<body>
<body bgcolor="white" text="#800000">
</body>
<center><img src="pmdr0.gif"/></center>
<hr noshade="" width="50%"/><br/>
<center><h2>C. Subramania Bharathiyar padalkaL - part II <br/>
gnanap pAdalkaL, palvakaip pAdalkaL &amp; cuya carithai <br/>
ஞானப் பாடல்கள், பல்வகைப் பாடல்கள் &amp; சுயசரிதை  <br/>(in tamil script, unicode/UTF-8 format)
</h2></center>
<hr noshade="" width="50%"/><br/>
<hr/>
<h3>gnanap pAdalkaL, palvakaip pAdalkaL &amp; cuya caritai  <br/>
of C. Subramania Bharathi</h3> 
Etext input: / Proof-reading :  Mr. Govardanan <br/>
<br/>
This webpage presents the Etext in Tamil script,  in Unicode encoding.<br/> 
To view the Tamil text correctly you need 
to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">kalyan@geocities.com</a><br/>
<br/>
C - Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr/>
<b> <h3>ஞானப் பாடல்கள்</h3></b>
<br/>
  1.   அச்சமில்லை<br/>
                (பண்டாரப் பாட்டு)<br/>
  அச்சமில்லை அச்சமில்லை அச்சமென்ப தில்லையே<br/>
  இச்சகத்து ளோரெலாம் எதிர்த்து நின்ற போதினும்,<br/>
  அச்சமில்லை அச்சமில்லை அச்சமென்பதில்லையே<br/>
  துச்சமாக எண்ணி நம்மைச் தூறுசெய்த போதினும்<br/>
  அச்சமில்லை அச்சமில்லை அச்சமென்ப தில்லையே<br/>
  பிச்சை வாங்கி உண்ணும் வாழ்க்கை பெற்று விட்ட போதிலும்<br/>
  அச்சமில்லை அச்சமில்லை அச்சமென்ப தில்லையே<br/>
  இச்சைகொண்டே பொருளெலாம் இழந்துவிட்ட போதிலும்,<br/>
  அச்சமில்லை அச்சமில்லை அச்சமென்ப தில்லையே        1<br/>
<br/>
  கச்சணிந்த கொங்கை மாதர் கண்கள்வீசு போதினும்,<br/>
  அச்சமில்லை அச்சமில்லை அச்சமென்ப தில்லையே<br/>
  நச்சைவாயி லே கொணர்ந்து நண்ப ரூட்டு போதினும்,<br/>
  அச்சமில்லை அச்சமில்லை அச்சமென்ப தில்லையே<br/>
  பச்சையூ னியைந்த வேற் படைகள் வந்த போதினும்,<br/>
  அச்சமில்லை அச்சமில்லை அச்சமென்ப தில்லையே<br/>
  உச்சிமீது வானிடிந்து வீழு கின்ற போதினும்,<br/>
  அச்சமில்லை அச்சமில்லை அச்சமென்ப தில்லையே.      2<br/>
<p>
  2. ஐய பேரிகை<br/>
 பல்லவி<br/>
<br/>
         ஐய பேரிகை கொட்டடா!-கொட்டடா<br/>
         ஐய பேரிகை கொட்டடா!<br/>
                    சரணங்கள்<br/>
   1. பயமெனும் பேய்தனை யடித்தோம்-பொய்ம்மைப்<br/>
          பாம்பைப் பிளந்துயிரைக் குடித்தோம்;<br/>
      வியனுல கனைத்தையும் அமுதென நுகரும்<br/>
          வேத வாழ்வினைக் கைப் பிடித்தோம்(ஐயபேரிகை)<br/>
   2. இரவியினொளியிடைக் குளித்தோம்-ஒளி<br/>
          இன்னமு தினையுண்டு களித்தோம்;<br/>
      கரவினில் வந்துயிர்க் குலத்தினை யழிக்கும்<br/>
          காலன் நடுநடுங்க விழித்தோம்.     (ஐய பேரிகை)<br/>
   3. காக்கை குருவி எங்கள் ஜாதி-நீள்<br/>
          கடலும் மலையும் எங்கள் கூட்டம்;<br/>
      நோக்குந் திசையெலாம் நாமன்றி வேறில்லை;<br/>
          நோக்க நோக்கக் களியாட்டம்.     [ஐய பேரிகை)<br/>
<p>
   3.   விடுதலை-சிட்டுக்குருவி<br/>
                     பல்லவி<br/>
      விட்டு விடுதலை யாகிநிற் பாயிந்தச்<br/>
      சிட்டுக் குருவியைப் போலே<br/>
                        சரணங்கள்<br/>
   1. எட்டுத் திசையும் பறந்து திரிகுவை<br/>
      ஏறியக் காற்றில் விரைவொடு நீந்துவை<br/>
      மட்டுப் படாதெங்கும் கொட்டிக் கிடக்குமிவ்<br/>
      வானொளி யென்னும் மதுவின் சுவையுண்டு.  (விட்டு)<br/>
   2. பெட்டையி னோடின்பம் பேசிக் களிப்புற்றுப்<br/>
      பீடையிலாத தொர் கூடு கட்டிக்கொண்டு<br/>
      முட்டைதருங் குஞ்சைக் காத்து மகிழ்வெய்தி<br/>
      முந்த வுணவு கொடுத்தன்பு செய்திங்கு.     (விட்டு)<br/>
   3. முற்றத்தி லேயுங் கழனி வெளியிலும்<br/>
      முன்கண்ட தானியம் தன்னைக் கொணர்ந்துண்டு<br/>
      மற்றப் பொழுது கதைசொல்லித் தூங்கிப்பின்<br/>
      வைகறை யாகுமுன் பாடி விழிப்புற்று.       (விட்டு)<br/>
<p>
   4.   விடுதலை வேண்டும்         <br/>     ராகம் - நாட்டை<br/>
பல்லவி<br/>
          வேண்டுமடி எப்போதும் விடுதலை,அம்மா;<br/>
                      சரணங்கள்<br/>
   1. தூண்டு மின்ப வாடை வீசு துய்ய தேன் கடல்<br/>
      சூழ நின்ற தீவிலங்கு சோதி வானவர்<br/>
      ஈண்டு நமது தோழ ராகி எம்மோ டமுதமுண்டு குலவ<br/>
      நீண்ட மகிழ்ச்சி மூண்டு விளைய<br/>
      நினைத்திடு மின்பம் அனைத்தும் உதவ    (வேண்டுமடி)<br/>
   2. விருத்தி ராதி தானவர்க்கு மெலிவ தின்றியே,<br/>
      விண்ணு மண்ணும் வந்து பணிய மேன்மை துன்றியே<br/>
      பொருத்த முறநல் வேத மோர்ந்து<br/>
      பொய்ம்மை தீர,மெய்ம்மை நேர<br/>
      வருத்த மழிய வறுமை யொழிய<br/>
      வையம் முழுதும் வண்மை பொழிய       (வேண்டுமடி)<br/>
   3. பண்ணில் இனிய பாடலோடு பாயு மொளியெலாம்<br/>
      பாரில் எம்மை உரிமை கொண்டு பற்றி நிற்கவே,<br/>
      நண்ணி யமரர் வெற்றி கூற<br/>
      நமது பெண்கள் அமரர் கொள்ள<br/>
      வண்ண மினிய தேவ மகளிர்<br/>
      மருவ நாமும் உவகைதுள்ள.           (வேண்டுமடி)<br/>
<p>
   5.  உறுதி வேண்டும்<br/>
<br/>
      மனதி லுறுதி வேண்டும்,<br/>
         வாக்கினி லேயினிமை வேண்டும்;<br/>
      நினைவு நல்லது வேண்டும்,<br/>
         நெருங்கின பொருள் கைப்பட வேண்டும்;<br/>
      கனவு மெய்ப்பட வேண்டும்,<br/>
         கைவசமாவது விரைவில் வேண்டும்;<br/>
      தனமும் இன்பமும் வேண்டும்,<br/>
         தரணியிலே பெருமை வேண்டும்.<br/>
      கண் திறந்திட வேண்டும்,<br/>
         காரியத்தி லுறுதி வேண்டும்;<br/>
      பெண் விடுதலை வேண்டும்,<br/>
         பெரிய கடவுள் காக்க வேண்டும்,<br/>
      மண் பயனுற வேண்டும்,<br/>
         வானகமிங்கு தென்பட வேண்டும்;<br/>
      உண்மை நின்றிட வேண்டும்.<br/>
         ஓம்  ஓம்  ஓம்  ஓம்.<br/>
<p>
   6.  ஆத்ம ஜெயம்<br/>
<br/>
      கண்ணில் தெரியும் பொருளினைக் கைகள்<br/>
         கவர்ந்திட மாட்டாவோ?-அட<br/>
      மண்ணில் தெரியுது வானம்,அதுநம்<br/>
         வசப்பட லாகாதோ?<br/>
      எண்ணி யெண்ணிப்பல நாளு முயன்றிங்<br/>
         கிறுதியிற் சோர்வோமோ?-அட,<br/>
      விண்ணிலும் மண்ணிலும் கண்ணிலும் எண்ணிலும்<br/>
         மேவு ப்ராசக்தியே!                        1<br/>
<br/>
      என்ன வரங்கள்,பெருமைகள்,வெற்றிகள்,<br/>
         எத்தனை மேன்மைகளோ!<br/>
      தன்னை வென்றாலவை யாவும் பெறுவது<br/>
         சத்திய மாகுமென்றே<br/>
      முன்னை முனிவர் உரைத்த மறைப் பொருள்<br/>
         முற்றுமுணர்ந்த பின்னும்<br/>
      தன்னை வென்றாளும் திறமை பெறாதிங்கு<br/>
         தாழ்வுற்று நிற்போமோ?                     2<br/>
<p>
   7.   காலனுக்கு உரைத்தல்       ராகம்0சக்கரவாகம்<br/>
                                 தாளம்-ஆதி<br/>
                     பல்லவி<br/>
      காலா!உனை நான் சிறு புல்லென மதிக்கிறேன்;என்றன்<br/>
      காலருகே வாடா!சற்றே உனை மிதிக்கிறேன்-அட (காலா)<br/>
                          சரணங்கள்<br/>
      1. வேலாயுத விருதினை மனதிற் மதிக்கிறேன்;என்றன்<br/>
            வேதாந்த முரைத்த ஞானியர் தமை யெண்ணித்<br/>
                                    [துதிக்கிறேன்-ஆதி<br/>
         மூலா வென்று கதறிய யானையைக் காக்கவே-நின்றன்<br/>
            முதலைக்கு நேர்ந்ததை மறந்தாயோ கெட்ட,<br/>
                                    [மூடனே?அட (காலா)<br/>
      2. ஆலாலமுண்டவனடி சரணென்ற மார்க்கண்டன்-தன<br/>
            தாவி கவரப்போய் நீ பட்ட பாட்டினை<br/>
                                    [யறிகுவேன்-இங்கு<br/>
         நாலாயிரம் காதம் விட்டகல்!உனைவிதிக்கிறேன்-ஹரி<br/>
            நாராயண னாகநின் முன்னே உதிக்கிறேன்-அட<br/>
                                                (காலா)<br/>
<p>
     8.   மாயையைப் பழித்தல்         ராகம்-காம்போதி<br/>
                                    தாளம்-ஆதி<br/>
<br/>
         உண்மை யறிந்தவர் உன்னைக் கணிப்பாரோ?<br/>
            மாயையே-மனத்<br/>
         திண்மையுள்ளாரை நீ செய்வது<br/>
            மொன்றுண்டோ !-மாயையே!                    1<br/>
<br/>
         எத்தனை கோடி படைகொண்டு வந்தாலும்<br/>
            மாயையே-நீ<br/>
         சித்தத் தெளிவெனுந் தீயின்முன்<br/>
            நிற்பாயோ?-மாயையே!                        2<br/>
<br/>
         என்னைக் கெடுப்பதற் கெண்ணமுற்றாய்<br/>
            கெட்ட மாயையே!-நான்<br/>
         உன்னைக் கெடுப்ப துறுதியென்<br/>
            றேயுணர்-மாயையே!                          3<br/>
<br/>
         சாகத் துணியிற் சமுத்திர மெம்மட்டு<br/>
            மாயையே!-இந்தத்<br/>
         தேகம் பொய் யென்றுணார் தீரரை யென்<br/>
            செய்வாய்!-மாயையே!                         4<br/>
<br/>
         இருமை யழிந்தபின் எங்கிருப்பாய்,அற்ப<br/>
            மாயையே!-தெளிந்<br/>
         தொருமை கண்டார் முன்னம் ஓடாது<br/>
            நிற்பையோ?-மாயையே!                       5<br/>
<br/>
         நீதரும் இன்பத்தை நேரென்று கொள்வனோ<br/>
            மாயையே-சிங்கம்<br/>
         நாய்தரக் கொள்ளுமோ நல்லர<br/>
            சாட்சியை-மாயையே!                         6<br/>
<br/>
         என்னிச்சை கொண்டுனை யெற்றி விட<br/>
            வல்லேன் மாயையே!-இனி<br/>
         உன்னிச்சை கொண்டெனக் கொன்றும்<br/>
            வராது காண்-மாயையே!                      7<br/>
<br/>
         யார்க்கும் குடியல்லேன் யானென்ப<br/>
            தோர்ந்தனன் மாயையே!-உன்றன்<br/>
         போர்க்கஞ்சு வேனோ பொடியாக்குவேன்<br/>
            உன்னை-மாயையே!                          8<br/>
<p>
      9. சங்கு<br/>
<br/>
         செத்தபிறகு சிவலோகம் வைகுந்தம்<br/>
            சேர்ந்திடலா மென்றே எண்ணியிருப்பார்<br/>
         பித்த மனிதர்,அவர் சொலுஞ் சாத்திரம்<br/>
            பேயுரை யாமென்றிங் கூதேடா சங்கம்!           1<br/>
<br/>
         இத்தரை மீதினி லேயிந்த நாளினில்<br/>
            இப்பொழு தேமுக்தி சேர்ந்திட நாடிச்<br/>
         சுத்த அறிவு நிலையிற் களிப்பவர்<br/>
            தூய ராமென்றிங் கூதேடா சங்கம்!              2<br/>
<br/>
         பொய்யுறு மாயையைப் பொய்யெனக் கொண்டு,<br/>
            புலன்களை வெட்டிப் புறத்தில் எறிந்தே<br/>
         ஐயுற லின்றிக் களித்டிருப் பாரவர்<br/>
            ஆரிய ராமென்றிங் கூதேடா சங்கம்!              3<br/>
<br/>
         மையுறு வாள்விழி யாரையும் பொன்னையும்<br/>
            மண்ணெனக் கொண்டு மயக்கற் றிருந்தாரே<br/>
         செய்யுறு காரியம் தாமன்றிச் செய்வார்<br/>
            சித்தர்க் ளாமென்றிங் கூதேடா சங்கம்!           4<br/>
<p>
       10.  அறிவே தெய்வம்<br/>
                     கண்ணிகள்<br/>
<br/>
         ஆயிரந் தெய்வங்கள் உண்டென்று தேடி<br/>
            அலையும் அறிவிலிகாள்!-பல்<br/>
         லாயிரம் வேதம் அறிவொன்றே தெய்வமுண்<br/>
            டாமெனல் கேளீரோ?                          1<br/>
<br/>
         மாடனைக் காடனை வேடனைப் போற்றி<br/>
            மயங்கும் மதியிலிகாள்!-எத<br/>
         னூடும்நின் றோங்கும் அறிவென்றே தெய்வமென்<br/>
            றோதி யறியிரோ?                             2<br/>
<br/>
         சுத்த அறிவே சிவமென்று கூறுஞ்<br/>
            சுருதிகள் கேளீரோ?-பல<br/>
         பித்த மதங்களி லேதடு மாறிப்<br/>
            பெருமை யழிவீரோ?                           3<br/>
<br/>
         வேடம்பல் கோடியொர் உண்மைக் குளவென்று<br/>
            வேதம் புகன்றிடுமே-ஆங்கோர்<br/>
         வேடத்தை நீருண்மை யென்றுகொள் வீரென்றவ்<br/>
            வேத மறியாதே.                             4<br/>
<br/>
         நாமம்பல் கோடியொர் உண்மைக் குளவென்று<br/>
            நான்மறை கூறிடுமே-ஆங்கோர்<br/>
         நாமத்தை நீருண்மை யென்று கொள் வீரென்றந்<br/>
            நான்மறை கண்டிலதே.                        5<br/>
<br/>
         போந்த நிலைகள் பலவும் பராசக்தி<br/>
            பூணு நிலையாமே-உப<br/>
         சாந்த நிலையே வேதாந்த நிலையென்று<br/>
            சான்றவர் கண்டனரே.                         6<br/>
<br/>
         கவலை துறந்திங்கு வாழ்வது வீடென்று<br/>
            காட்டும் மறைகளெலாம்-நீவிர்<br/>
         அவலை நினைந்துமி மெல்லுதல் போலிங்கு<br/>
            அவங்கள் புரிவீரோ?                           7<br/>
<br/>
         உள்ள தனைத்திலும் உள்ளொளி யாகி<br/>
            ஒளிர்ந்திடும் ஆன்மாவே-இங்கு,<br/>
         கொள்ளற் கரிய பிரமமென் றேமறை<br/>
            கூவுதல் கேளீரோ?                            8<br/>
<br/>
         மெள்ளப் பலதெய்வம் கூட்டி வளர்த்து<br/>
            வெறுங் கதைகள் சேர்த்துப்-பல<br/>
         கள்ள மதங்கள் பரப்புதற் கோர்மறை<br/>
            காட்டவும் வல்லீரோ?                          9<br/>
<br/>
         ஒன்று பிரம முளதுண்மை யஃதுன்<br/>
            உணர்வெனும் வேதமெலாம்-என்றும்<br/>
         ஒன்ரு பிரம முள துண்மை யஃதுன்<br/>
            உணர்வெனக் கொள்வாயே.                   10<br/>
<p>
       11.  பரசிவ வெள்ளம்<br/>
<br/>
         உள்ளும் புறமுமாய் உள்ள தெலாந் தானாகும்<br/>
            வெள்ளமொன்றுண் டாமதனைத் தெய்வமென்பார்<br/>
                                           [வேதியரே.  1<br/>
<br/>
         காணுவன நெஞ்சிற் கருதுவன உட்கருத்தைப்<br/>
            பேணுவன யாவும் பிறப்பதந்த வெள்ளத்தே.       2<br/>
<br/>
         எல்லை பிரி வற்றதுவாய் யாதெனுமோர் பற்றிலதாய்<br/>
            இல்லையுள தென்றறிஞர் என்றுமய லெய்துவதாய்   3<br/>
<br/>
         வெட்டவெளி யாயறிவாய் வேறுபல சக்திகளைக்<br/>
            கொட்டுமுகி லாயணுக்கள் கூட்டிப் பிரிப்பதுவாய்.    4<br/>
<br/>
         தூல வணுக்களாய்ச் சூக்குமமாய்ச் சூக்குமத்திற்<br/>
            சாலவுமே நுண்ணியதாய்த் தன்மையெலாந் தானாகி,5<br/>
<br/>
         தன்மையொன் றிலாததுவாய்த் தானே ஒரு பொருளாய்த்<br/>
            தன்மைபல வுடைத்தாய்த் தான்பலவாய் நிற்பதுவே.  6<br/>
<br/>
         எங்குமுளான் யாவும் வலான் யாவுமறி வானெனவே<br/>
         தங்குபல மதத்தோர் சாற்றுவதும் இங்கிதையே.        7<br/>
<br/>
         வேண்டுவோர் வேட்கையாய் வேட்பாராய் வேட்பாருக்<br/>
         கீண்டுபொரு ளாயதனை யீட்டுவதாய் நிற்குமிதே.        8<br/>
         காண்பார்தங் காட்சியாய்க் காண்பாராய்க் காண்பொரு<br/>
                                                [ளாய்<br/>
         மாண்பார்ந் திருக்கும்,வகுத்துரைக்க வொண்ணாதே.   9<br/>
<br/>
         எல்லாந் தானாகி யிரிந்திடினும் இஃதறிய<br/>
         வல்லார் சிலரென்பர் வாய்மையெல்லாங் கண்டவரே.   10<br/>
<br/>
         மற்றிதனைக் கண்டார் மலமற்றார் துன்பமற்றார்;<br/>
         பற்றிதனைக் கொண்டார் பயனைத்துங் கண்டாரே.    11<br/>
<br/>
         இப்பொருளைக் கண்டார் இடருக்கோர் எல்லைகண்டார்;<br/>
         எப்பொருளுந் தாம்பெற்றிங் கின்பநிலை யெய்துவரே.   12<br/>
<br/>
         வேண்டுவ வெலாம் பெறுவார் வேண்டா ரெதனையுமற்<br/>
         றீண்டுபுவி யோரவரை யீசரெனப் போற்றுவரே.        13<br/>
<br/>
         ஒன்றுமே வேண்டா துலகனைத்தும் ஆளுவர்காண்;<br/>
         என்றுமே யிப்பொருளோ டேகாந்தத் துள்ளவரே.      14<br/>
<br/>
         வெள்ளமடா தம்பி விரும்பியபோ தெய்திநின<br/>
         துள்ள மிசைத் தானமுத வூற்றாய்ப் பொழியுமடா!     15<br/>
<br/>
         யாண்டுமிந்த இன்பவெள்ளம் என்றுநின்னுள் வீழ்வதற்கே<br/>
         வேண்டு முபாயம் மிகவுமெளி தாகுமடா!            16<br/>
<br/>
         எண்ணமிட்ட லேபோதும் எண்ணுவதே இவ்வின்பத்<br/>
         தண்ணமுதை யுள்ளே ததும்பப் புரியுமடா!           17<br/>
<br/>
         எங்கு நிறைந்திருந்த ஈசவெள்ள மென்னகத்தே<br/>
         பொங்குகின்ற தென்றெண்ணிப் போற்றி நின்றாற்<br/>
                                          [போதுமடா! 18<br/>
<br/>
         யாதுமாம் ஈசவெள்ளம் என்னுள் நிரம்பியதென்<br/>
         றோதுவதே போதுமதை உள்ளுவதே போதுமடா!     19<br/>
<br/>
         காவித் துணிவேண்டா,காற்றைச் சடைவேண்டா<br/>
         பாவித்தல் போதும் பரமநிலை யெய்துதற்கே         20<br/>
<br/>
         சாத்திரங்கள் வேண்டா சதுமறைக ளேதுமில்லை;<br/>
         தோத்திரங்க ளில்லையுளந் தொட்டுநின்றாற் போதுமடா! 21<br/>
<br/>
        தவமொன்று மில்லையொரு சாதனையு மில்லையடா!<br/>
        சிவமொன்றே யுள்ளதெனச் சிந்தைசெய்தாற்<br/>
                                          போதுமடா!   22<br/>
<br/>
        சந்ததமு மெங்குமெல்லாந் தானாகி நின்றசிவம்<br/>
        வந்தெனுளே பாயுதென்று வாய்சொன்னாற் போதுமடா!  23<br/>
<br/>
        நித்தசிவ வெள்ள மென்னுள் வீழ்ந்து நிரம்புதென்றுன்<br/>
        சித்தமிசைக் கொள்ளுஞ்சிரத்தை யொன்றே போதுமடா! 24<br/>
<p>
        12.  உலகத்தை நோக்கி வினவுதல்<br/>
<br/>
        நிற்பதுவே,நடப்பதுவே,பறப்பதுவே,நீங்க ளெல்லாம்<br/>
        சொற்பனந் தானா?பல தோற்ற மயக்கங்களோ?<br/>
        கற்பதுவே!கேட்பதுவே,கருதுவதே நீங்க ளெல்லாம்<br/>
        அற்ப மாயைகளோ?உம்முள் ஆழ்ந்த பொருளில்லையோ?  1<br/>
<br/>
        வானகமே,இளவெயிலே,மரச்செறிவே நீங்க ளெல்லாம்<br/>
        கானலின் நீரோ?-வெறுங் காட்சிப் பிழைதானோ?<br/>
        போனதெல்லாம் கனவினைப்போற் புதைந்தழிந்தே<br/>
                                              [போனதனால்<br/>
        நானுமோர் கனவோ?-இந்த ஞாலமும் பொய்தானோ?    2<br/>
<br/>
        கால மென்றே ஒரு நினைவும் காட்சியென்றே பலநினைவும்<br/>
        கோலமும் பொய்களோ?அங்குக் குணங்களும் பொய்களோ?<br/>
        சோலையிலே மரங்க ளெல்லாம் தோன்றுவதோர்<br/>
                                         [விதையிலென்றால்,<br/>
        சோலை பொய்யாமோ?-இதைச் சொல்லொடு<br/>
                                        சேர்ப்பாரோ?    3<br/>
<br/>
        காண்பவெல்லாம் மறையுமென்றால் மறைந்ததெல்லாம்<br/>
                                       (காண்ப மென்றோ?<br/>
        வீண்படு பொய்யிலே-நித்தம் விதிதொடர்ந் திடுமோ?<br/>
        காண்பதுவே உறுதிகண்டோ ம் காண்பதல்லால் உறுதியில்லை<br/>
        காண்பது சக்தியாம்-இந்தக் காட்சி நித்தியமாம்.      4<br/>
<p>
        13.  நான்<br/>
<br/>
                இரட்டைக் குறள் வெண் செந்துறை<br/>
<br/>
             வானில் பறக்கின்ற புள்ளெலாம் நான்;<br/>
                 மண்ணில் திரியும் விலங்கெலாம் நான்;<br/>
             கானிழல் வளரும் மரமெலாம் நான்,<br/>
                 காற்றும் புனலும் கடலுமே நான்.           1<br/>
<br/>
             விண்ணில் தெரிகின்ற மீனெலாம் நான்<br/>
                 வெட்ட வெளியின் விரிவெலாம் நான்,<br/>
             மண்ணில் கிடக்கும் புழுவெலாம் நான்,<br/>
                 வாரியிலுள்ள உயிரெலாம் நான்.            2<br/>
<br/>
             கம்பனிசைத்த கவியெலாம் நான்,<br/>
                 காருகர் தீட்டும் உருவெலாம் நான்;<br/>
             இம்பர் வியக்கின்ற மாட கூடம்<br/>
                 எழில் நகர் கோபுரம் யாவுமே நான்.        3<br/>
<br/>
             இன்னிசை மாத ரிசையுளேன் நான்;<br/>
                 இன்பத் திரள்கள் அனைத்துமே நான்;<br/>
             புன்னிலை மாந்தர் தம் பொய்யெலாம் நான்;<br/>
                 பொறையருந் துன்பப் புணர்ப்பெலாம் நான்.   4<br/>
<br/>
             மந்திரங் கோடி இயக்குவோன் நான்,<br/>
                 இயங்கு பொருளின் இயல்பெலாம் நான்,<br/>
             தந்திரங் கோடி சமைத்துளோன் நான்,<br/>
                 சாத்திர வேதங்கள் சாற்றினோன் நான்.     5<br/>
<br/>
             அண்டங்கள் யாவையும் ஆக்கினோன் நான்,<br/>
                 அவை பிழையாமே சுழற்றுவோன் நான்;<br/>
             கண்டநற் சக்திக் கணமெலாம் நான்,<br/>
                 காரண மாகிக் கதித்துளோன் நான்.        6<br/>
<br/>
             நானெனும் பொய்யை நடத்துவோன் நான்;<br/>
                 ஞானச் சுடர்வானில் செல்லுவோன் நான்<br/>
             ஆனபொருள்கள் அனைத்தினும் ஒன்றாய்<br/>
                 அறிவாய் விளங்குமுதற சோதிநான்!         7<br/>
<br/>
          14.   சித்தாந்தச் சாமி கோயில்<br/>
<br/>
             சித்தாந்தச் சாமி திருக்கோயில் வாயிலில்<br/>
                 தீபவொளி யுண்டாம்;-பெண்ணே!<br/>
             முத்தாந்த வீதி முழுதையுங் காட்டிட<br/>
                 மூண்டதிருச் சுடராம்;-பெண்ணே!           1<br/>
<br/>
             உள்ளத் தழுக்கும் உடலிற் குறைகளும்<br/>
                 ஒட்டவருஞ் சுடராம்;-பெண்ணே!<br/>
             கள்ளத் தனங்கள் அனைத்தும் வெளிப்படக்<br/>
                 காட்ட வருஞ் சுடராம்;-பெண்ணே1          2<br/>
<br/>
             தோன்று முயிர்கள் அனைத்டும்நன் றென்பது<br/>
                 தோற்ற முறுஞ் சுடராம்;-பெண்ணே!<br/>
             மூன்று வகைப்படும் காலநன் றென்பதை<br/>
                 முன்ன ரிடுஞ் சுடராம்;-பெண்ணே!          3<br/>
<br/>
             பட்டினந் தன்னிலும் பாக்கநன் றென்பதைப்<br/>
                 பார்க்க வொளிர்ச்சுடராம்-பெண்ணே!<br/>
             கட்டு மனையிலுங் கோயில்நன் றென்பதைக்<br/>
                 காண வொளிர்ச் சுடராம்;-பெண்ணே!      4<br/>
<p>
           15.  பக்தி                     ராகம்-பிலஹரி<br/>
                          பல்லவி<br/>
                  பக்தியினாலெ-தெய்வ-பக்தியினாலே<br/>
<br/>
                               சரணங்கள்<br/>
<br/>
           1. பக்தியினாலே-இந்தப்<br/>
                 பாரினி லெய்திடும் மேன்மைகள் கேளடீ!<br/>
              சித்தந் தெளியும்,-இங்கு<br/>
                 செய்கை யனைத்திலும் செம்மை பிறந்திடும்,<br/>
              வித்தைகள் சேரும்,-நல்ல<br/>
                 வீர ருறவு கிடைக்கும்,மனத்திடைத்<br/>
              தத்துவ முண்டாம்,நெஞ்சிற்<br/>
                 சஞ்சலம் நீங்கி உறுதி விளங்கிடும்.   (பக்தி)<br/>
<br/>
           2. காமப் பிசாசைக்-குதி<br/>
                 கால்கொண் டடித்து விழுந்திடலாகும்;இத்<br/>
              தாமசப் பேயைக்-கண்டு<br/>
                 தாக்கி மடித்திட லாகும்;எந்நேரமும்<br/>
              தீமையை எண்ணி-அஞ்சுந்<br/>
                 தேம்பற் பிசாசைத் திருகியெ றிந்துபொய்ந்<br/>
              நாம மில்லாதே-உண்மை<br/>
                 நாமத்தி னாலிங்கு நன்மை விளைந்திடும். (பக்தி)<br/>
<br/>
           3. ஆசையைக் கொல்வோம்,-புலை<br/>
                 அச்சத்தைக் கொன்று பொசுக்கிடுவோம்,கெட்ட<br/>
              பாச மறுப்போம்,-இங்குப்<br/>
                 பார்வதி சக்தி விளங்குதல் கண்டதை<br/>
              மோசஞ் செய்யாமல்-உண்மை<br/>
                 முற்றிலுங் கண்டு வணங்கி வணங்கியொர்<br/>
              ஈசனைப் போற்றி-இன்பம்<br/>
                 யாவையு முண்டு புகழ்கொண்டு வாழ்குவம். (பக்தி)<br/>
<br/>
           4. சோர்வுகள் போகும்,-பொய்ச்<br/>
                 சுகத்தினைத் தள்ளிச் சுகம்பெறலாகும்,நற்<br/>
              பார்வைகள் தோன்றும்-மிடிப்<br/>
                 பாம்பு கடித்த விஷமகன் றேநல்ல<br/>
              சேர்வைகள் சேரும்,-பல<br/>
                 செல்வங்கள் வந்து மகிழ்ச்சி விளைந்திடும்,<br/>
              தீர்வைகள் தீரும்-பிணி<br/>
                 தீரும்,பலபல இன்பங்கள் சேர்ந்திடும்.     (பக்தி)<br/>
<br/>
           5. கல்வி வளரும்,-பல<br/>
                 காரியங் கையுறும்,வீரிய மோங்கிடும்,<br/>
              அல்ல லொழியும்,-நல்ல<br/>
                 ஆண்மை யுண்டாகும்,அறிஉ தெளிந்திடும்,<br/>
              சொல்லுவ தெல்லாம்-மறைச்<br/>
                 சொல்லினைப் போலப் பயனுள தாகும்,மெய்<br/>
              வல்லமை தோன்றும்,-தெய்வ<br/>
                 வாழ்க்கையுற் றேயிங்கு வாழ்ந்திடலாம்-உண்மை.<br/>
<br/>
           6. சோம்ப லழியும்-உடல்<br/>
                 சொன்ன படிக்கு நடக்கும்,முடி சற்றுங்<br/>
              கூம்புத லின்றி நல்ல<br/>
                 கோபுரம் போல நிமிர்ந்த நிலைபெறும்,<br/>
              வீம்புகள் போகும்-நல்ல<br/>
                 மேன்மை யுண்டாகிப் புயங்கள் பருக்கும்,பொய்ப்<br/>
              பாம்பு மடியும்-மெய்ப்<br/>
                 பரம் வென்று நல்ல நெறிகளுண் டாய்விடும் (பக்தி)<br/>
<br/>
           7. சந்ததி வாழும்,-வெறுஞ்<br/>
                 சஞ்சலங் கெட்டு வலிமைகள் சேர்ந்திடும்,<br/>
              'இந்தப் புவிக்கே-இங்கொர்<br/>
                 ஈசனுண்டா யின் அறிக்கையிட் டேனுன்றன்<br/>
              கந்தமலர்த்தாள்-துணை;<br/>
                 காதல் மகவு வளர்ந்திட வேண்டும்,என்<br/>
              சிந்தையறிந்தே-அருள்<br/>
                 செய்திட வேண்டும்'என்றால் அருளெய்திடும்.(பக்தி)<br/>
<br/>
          16.  அம்மாக்கண்ணு பாட்டு<br/>
<br/>
           1. ''பூட்டைத் திறப்பது கையாலே-நல்ல<br/>
                 மனந் திறப்பது மதியாலே''<br/>
              பாட்டைத் திறப்பது பண்ணாலே-இன்ப<br/>
                 வீட்டைத் திறப்பது பெண்ணாலே.<br/>
<br/>
           2. ஏட்டைத் துடைப்பது கையாலே-மன<br/>
                 வீட்டைத் துடைப்பது மெய்யாலே;<br/>
              வேட்டை யடிப்பது வில்லாலே-அன்புக்<br/>
                 கோட்டை பிடிப்பது சொல்லாலே.<br/>
<br/>
           3. காற்றை யடைப்பது மனதாலே-இந்தக்<br/>
                 காயத்தைக் காப்பது செய்கையாலே,<br/>
              சோற்றைப் புசிப்பது வாயாலே-உயிர்<br/>
                 துணி வுறுவது தாயாலே.<br/>
<p>
         17.   வண்டிக்காரன் பாட்டு<br/>
<br/>
                 (அண்ணனுக்கும் தம்பிக்கும் உரையாடல்)<br/>
<br/>
              ''காட்டு வழிதனிலே-அண்ணே!<br/>
                 கள்ளர் பயமிருந்தால்?''எங்கள்<br/>
              வீட்டுக் குலதெய்வம்-தம்பி<br/>
                 வீரம்மை காக்குமடா!''                   1<br/>
<br/>
              ''நிறுத்து வண்டி யென்றே-கள்ளர்<br/>
                 நெருங்கிக் கேட்கையிலே''-''எங்கள்<br/>
              கறுத்த மாரியின் பேர்-சொன்னால்<br/>
                 காலனும் அஞ்சுமடா!''                   2<br/>
<p>
         18.     கடமை<br/>
<br/>
              கடமை புரிவா ரின்புறுவார்<br/>
                 என்னும் பண்டைக் கதை பேணோம்;<br/>
              கடமை யறிவோம் தொழிலறியோம்;<br/>
                 கட்டென் பதனை வெட்டென் போம்;<br/>
              மடமை,சிறுமை,துன்பம்,பொய்,<br/>
                 வருத்தம்,நோவு,மற்றிவை போல்<br/>
              கடமை நினைவுந் தொலைத் திங்கு<br/>
                 களியுற் றென்றும் வாழ்குவமே.<br/>
<p>
         19.     அன்பு செய்தல்<br/>
<br/>
              இந்தப் புவிதனில் வாழும் மரங்களும்<br/>
              இன்ப நறுமலர்ப் பூஞ்செடிக் கூட்டமும்<br/>
              அந்த மரங்களைச் சூழ்ந்த கொடிகளும்<br/>
              ஔடத மூலிகை பூண்டு புல் யாவையும்<br/>
              எந்தத் தொழில் செய்து வாழ்வன வோ?        1<br/>
<br/>
                                வேறு<br/>
<br/>
          மானுடர் உழாவிடினும் வித்து நடாவிடினும்<br/>
              வரம்பு கட்டாவிடினும் அன்றிநீர் பாய்ச்சாவிடினும்<br/>
          வானுலகு நீர்தருமேல் மண்மீது மரங்கள்<br/>
              வகைவகையா நெற்கள்புற்கள் மலிந்திருக்குமென்றே?<br/>
          யானெதற்கும் அஞ்சுகிலேன்,மானுடரே,நீவிர்<br/>
              என்மதத்தைக் கைக் கொண்மின்;பாடுபடல்வேண்டா;<br/>
          ஊனுடலை வருத்தாதீர்;உணவியற்கை கொடுக்கும்;<br/>
              உங்களுக்குத் தொழிலிங்கே அன்புசெய்தல் கண்டீர்!2<br/>
<p>
          20.  சென்றது மீளாது<br/>
<br/>
          சென்றதினி மீளாது மூடரே!நீர்<br/>
              எப்போதும் சென்றதையே சிந்தை செய்து<br/>
          கொன்றழிக்கும் கவலையெனும் குழியில் வீழ்ந்து<br/>
              குமையாதீர்!சென்றதனைக் குறித்தல் வேண்டாம்.<br/>
          இன்றுபுதி தாய்ப்பிறந்தோம் என்று நீவிர்<br/>
              எண்ண மதைத் திண்ணமுற இசைத்துக் கொண்டு<br/>
          தின்றுவிளை யாடியின்புற் றிருந்து வாழ்வீர்;<br/>
              தீமையெலாம் அழிந்துபோம்,திரும்பி வாரா.<br/>
<p>
          21.  மனத்திற்குக் கட்டளை<br/>
<br/>
               பேயா யுழலுஞ் சிறுமனமே!<br/>
                   பேணா யென்சொல் இன்றுமுதல்<br/>
               நீயா யொன்றும் நாடாதே<br/>
                   நினது தலைவன் யானேகாண்;<br/>
               தாயாம் சக்தி தாளினிலும்<br/>
                   தரும மெனயான் குறிப்பதிலும்<br/>
               ஓயா தேநின் றுழைத்திடுவாய்<br/>
                   உரைத்தேன் அடங்கி உய்யுதியால்.<br/>
               பா.-13<br/>
<p>
          22.  மனப் பெண்<br/>
<br/>
               மனமெனும் பெண்ணே!வாழிநீ கேளாய்!<br/>
               ஒன்றையே பற்றி யூச லாடுவாய்<br/>
               அடுத்ததை நோக்கி யடுத்தடுத் துலவுவாய்<br/>
               நன்றையே கொள்ளெனிற் சோர்ந்துகை நழுவுவாய்<br/>
               விட்டுவி டென்றதை விடாதுபோய் விழுவாய்        5<br/>
               தொட்டதை மீள மீளவுந் தொடுவாய்<br/>
               புதியது காணிற் புலனழிந் திடுவாய்<br/>
               புதியது விரும்புவாய்,புதியதை அஞ்சுவாய்<br/>
               அடிக்கடி மதுவினை அணுகிடும் வண்டுபோல்<br/>
               பழமையாம் பொருளிற் பரிந்துபோய் வீழ்வாய்     10 <br/>
               பழமையே யன்றிப் பார்மிசை யேதும்<br/>
               புதுமை காணோமெனப் பொருமுவாய்,சீச்சீ!<br/>
               பிணத்தினை விரும்புங் காக்கையே போல<br/>
               அழுகுதல்,சாதல்,அஞ்சுதல் முதலிய<br/>
               இழிபொருள் காணில் விரைந்ததில் இசைவாய்.  15<br/>
               அங்ஙனே,<br/>
               என்னிடத் தென்று மாறுத லில்லா<br/>
               அன்புகொண் டிருப்பாய்,ஆவிகாத் திடுவாய்,<br/>
               கண்ணினோர் கண்ணாய்,காதின் காதாய்ப்<br/>
               புலன்புலப் படுத்தும் புலனா யென்னை         20<br/>
               உலக வுருளையில் ஓட்டுற வகுப்பாய்,<br/>
               இன்பெலாந் தருவாய்,இன்பத்து மய்ங்குவாய்,<br/>
               இன்பமே நாடி யெண்ணிலாப் பிழை செய்வாய்,<br/>
               இன்பங் காத்துத் துன்பமே யழிப்பாய்<br/>
               இன்பமென் றெண்ணித் துன்பத்து வீழ்வாய்,    25<br/>
               தன்னை யறியாய்,சகத்தெலாந் தொளைப்பாய்,<br/>
               தன்பின் னிற்குந் தனிப்பரம் பொருளைக்<br/>
               காணவே வருந்துவாய்,காணெனிற் காணாய்,<br/>
               சகத்தின் விதிகளைத் தனித்தனி அறிவாய்,<br/>
               பொதுநிலை அறியாய்,பொருளையுங் காணாய்   30<br/>
               மனமெனும் பெண்ணே!வாழிநீ கேளாய்!<br/>
               நின்னொடு வாழும் நெறியுநன் கறிந்திடேன்;<br/>
               இத்தனை நாட்போல் இனியுநின் னின்பமே<br/>
               விரும்புவன்;நின்னை மேம்படுத் திடவே<br/>
               முயற்சிகள் புரிவேன்;முத்தியுந் தேடுவேன்;     35<br/>
               உன்விழிப் படாமல் என்விழிப் பட்ட<br/>
               சிவமெனும் பொருளைத் தினமும் போற்றி<br/>
               உன்றனக் கின்பம் ஓங்கிடச் செய்வேன்.<br/>
<p>
         23.  பகைவனுக்கு அருள்வாய்<br/>
<br/>
                பகைவனுக் கருள்வாய்-நன்னெஞ்சே!<br/>
                பகைவனுக் கருள்வாய்!<br/>
<br/>
          1.  புகை நடுவினில் தீயிருப்பதைப்<br/>
                  பூமியிற் கண்டோ மே-நன்னெஞ்சே!<br/>
                  பூமியிற் கண்டோ மே.<br/>
              பகை நடுவினில் அன்புரு வானநம்<br/>
                  பரமன் வாழ்கின்றான் -நன்னெஞ்சே!<br/>
<br/>
                  பரமன் வாழ்கின்றான்.              (பகைவ)<br/>
<br/>
          2.  சிப்பியிலே நல்ல முத்து விளைந்திடுஞ்<br/>
                  செய்தி யறியாயோ?-நன்னெஞ்சே!<br/>
              குப்பையிலே மலர் கொஞ்சுங் குருக்கத்திக்<br/>
                  கொடி வளராதோ?-நன்னெஞ்சே!     (பகைவ)<br/>
<br/>
          3.  உள்ள நிறைவிலொர் கள்ளம் புகுந்திடில்<br/>
                  உள்ளம் நிறைவாமோ,-நன்னெஞ்சே!<br/>
              தெள்ளிய தேனிலொர் சிறிது நஞ்சையும்<br/>
                  சேர்த்தபின் தேனோமோ?நன்னெஞ்சே! (பகைவ)<br/>
<br/>
          4.  வாழ்வை நினைத்தபின் தாழ்வை நினைப்பது<br/>
                  வாழ்வுக்கு நேராமோ?-நன்னெஞ்சே!<br/>
              தாழ்வு பிறர்க்கெண்ணத் தானழிவா னென்ற<br/>
                  சாத்திரங் கேளாயோ?-நன்னெஞ்சே!   (பகைவ)<br/>
<br/>
          5.  போருக்கு வந்தங் கெதிர்த்த கவுரவர்<br/>
                  போலவந் தானுமவன்-நன்னெஞ்சே!<br/>
              நேருக் கருச்சுனன் தேரிற் கசைகொண்டு<br/>
                  நின்றதுங் கண்ணனன்றோ?-நன்னெஞ்சே! (பகைவ)<br/>
<br/>
          6.  தின்ன வரும்புலி தன்னையும் அன்பொடு<br/>
                  சிந்தையிற் போற்றிடுவாய்-நன்னெஞ்சே!<br/>
              அன்னை பராசக்தி யவ்வுரு வாயினள்<br/>
                  அவளைக் கும்பிடுவாய்-நன்னெஞ்சே!    (பகைவ)<br/>
<p>
24.   தெளிவு<br/>
<br/>
             எல்லா மகிக் கலந்து நிறைந்தபின்<br/>
                 ஏழைமை யுண்டோ டா?-மனமே!<br/>
             பொல்லாப் புழுவினைக் கொல்ல நினைத்த்பின்<br/>
                 புத்தி மயக்க முண்டோ ?                  1<br/>
<br/>
             உள்ள தெலாமோர் உயிரென்று தேர்ந்தபின்<br/>
                 உள்ளங் குலைவதுண்டோ -மனமே!<br/>
             வெள்ள மெனப்பொழி தண்ணரு ளாழ்ந்தபின்<br/>
                 வேதனை யுண் டோ டா?                  2<br/>
<br/>
             சித்தி னியல்பு மதன்பெருஞ் சத்தியின்<br/>
                 செய்கையுந் தேர்ந்துவிட்டால்,-மனெமே,<br/>
             எத்தனை கோடி இடர்வந்து சூழினும்<br/>
                 எண்ணஞ் சிறிது முண்டோ ?               3<br/>
<br/>
             செய்க செயல்கள் சிவத்திடை நின்றெனத்<br/>
                 தேவனுரைத் தனனே;-மனமே!<br/>
             பொய்கருதாம லதன்வழி நிற்பவர்<br/>
                 பூதல மஞ்ச வரோ?                      4<br/>
<br/>
             ஆன்ம வொளிக்கடல் மூழ்கித் திளைப் பவர்க்<br/>
                 கச்சமு முண்டோ டா?-மனமே!<br/>
             தேன்மடை யிங்கு திறந்தது கண்டு<br/>
                 தேக்கித் திரிவ மடா!                    5<br/>
<p>
       25.  கற்பனையூர்<br/>
<br/>
             கற்பனை யூரென்ற நகருண்டாம்-அங்குக்<br/>
                 கந்தர்வர் விளையாடு வராம்.<br/>
             சொப்பன நாடென்ற சுடர்நாடு-அங்குச்<br/>
                 சூழ்ந்தவர் யாவர்க்கும் பேருவகை           1<br/>
<br/>
             திருமணை யிதுகொள்ளைப் போர்க்கப்பல்-இது<br/>
                 ஸ்பானியக் கடலில் யாத்திரை போம்<br/>
             வெருவுற மாய்வார் பலர் கடலில்-நாம்<br/>
                 மீளவும் நம்மூர் திரும்பு முன்னே            2<br/>
<br/>
             அந்நகர் தனிலோர் இளவரசன்-நம்மை<br/>
                 அன்பொடு கண்டுரை செய்திடுவான்;<br/>
             மன்னவன் முத்தமிட் டெழுப்பிடவே-அவன்<br/>
                 மனைவியும் எழுந்தங்கு வந்திடுவாள்.       3<br/>
<br/>
             எக்கால மும்பெரு நேராகும்-நம்மை<br/>
                 எவ்வகைக் கவலையும் போருமில்லை;<br/>
             பக்குவத் தேயிலை நீர் குடிப்போம்-அங்குப்<br/>
                 பதுமை கைக் கிண்ணத்தில் அளித்திடவே.  4<br/>
<br/>
             இன்னமு திற்கது நேராகும்-நம்மை<br/>
                 யோவான் விடுவிக்க வருமளவும்,<br/>
             நன்னக ரதனிடை வாழ்ந்திடு வோம்-நம்மை<br/>
                 நலித்திடும் பேயங்கு வாராதே.            5<br/>
<br/>
             குழந்தைகள் வாழ்ந்திடும் பட்டணங்காண்-அங்குக்<br/>
                 கோல்பந்து யாவிற்குமுயி ருண்டாம்<br/>
             அழகிய பொன்முடி யரசிகளாம்-அன்றி<br/>
                 அரசிளங் குமரிகள் பொம்மையெலாம்.      6<br/>
<br/>
             செந்தோ லசுரனைக் கொன்றிடவே-அங்குச்<br/>
                 சிறுவிற கெல்லாம் சுடர்மணி வாள்<br/>
             சந்தோ ஷத்துடன் செங்கலையும் அட்டைத்<br/>
                 தாளையுங் கொண்டங்கு மனைகட்டுவோம்.  7<br/>
<br/>
             கள்ளரவ் வீட்டினுட் புகுந்திடவே-வழி<br/>
                 காண்ப திலாவகை செய்திடுவோம்-ஓ!<br/>
             பிள்ளைப் பிராயத்தை இழந்தீரே!-நீர்<br/>
                 பின்னுமந் நிலைபெற வேண்டீரோ?         8<br/>
<br/>
             குழந்தைக ளாட்டத்தின் கனவை யெல்லாம்-அந்தக்<br/>
                 கோலநன் னாட்டிடைக் காண்பீரே;<br/>
             இழந்தநல் லின்பங்கள் மீட்குறலாம்-நீர்<br/>
                 ஏகுதிர் கற்பனை நகரினுக்கே            9<br/>
<br/>
             [ஜான் ஸ்கர் என்ற ஆங்கிலப் புலவன்'நக்ஷத்ர தூதன்'<br/>
                என்ற பத்திரிகையில் பிரசுரித்த ''தி டவுன் ஓப்<br/>
              லெட்'ஸ் பிரெடெண்டு''என்ற பாட்டின் மொழி<br/>
              பெயர்ப்பு.]<br/>
<br/>
    குறிப்பு:-  இப்பாடலின் பொருள் : கற்பனை நகரமென்பது<br/>
             சித்தத்தில் குழந்தை நிலை பெறுவதை இங்குக்<br/>
             குறிப்பிடுகிறது.'யோவான்'என்பது குமார தேவனுடைய <br/>
             பெயர்.'அக்கடவுள் மனிதனுக்குள்ளே நிலைபெற்று,<br/>
             மனிதன் அடைய வேண்டும்'என்று யேசு கிறிஸ்து நாதர்<br/>
             சொல்லியிருக்கும் பொருளை இப்பாடல் குறிப்பிடுகிறது.<br/>
             கவலைகளை முற்றுந் துறந்துவிட்டு உலகத்தை வெறுமே<br/>
             லீலையாகக் கருதி னாலன்றி மோக்ஷம் எய்தப் படாது.<br/>
<br/>
<hr/>
<h3>பல்வகைப் பாடல்கள்<br/></h3>
<br/>
(காப்பு-பரம்பொருள் வாழ்த்து)<br/>
<br/>
ஆத்தி சூடி, இளம்பிறை யணிந்து, <br/>
மோனத் திருக்கு முழுவெண் மேனியான்;<br/>
கருநிறங் கொண்டு பாற் கடல் மிசைக் கிடப்போன்; <br/>
மகமது நபிக்கு மறையருள் புரிந்தோன்;<br/>
ஏசுவின் தந்தை; எனப்பல மதத்தினர் <br/>
உருவகத் தாலே உணர்ந்துண ராது <br/>
பலவகை யாகப் பரவிடும் பரம்பொருள் ஒன்றே; <br/>
அதனியல் ஒளியுறும் அறிவாம்; <br/>
அதனிலை கண்டார் அல்லலை அகற்றினார்; <br/>
அதனருள் வாழ்த்தி அமரவாழ்வு எய்துவோம்.<br/>
<br/>
    நூல்<br/>
<br/>
அச்சம் தவிர்.               <br/>
ஆண்மை தவறேல். <br/>
இளைத்தல் இகழ்ச்சி.  <br/>
ஈகை திறன்.              <br/>
உடலினை உறுதிசெய்.     5            <br/>
<br/>
ஊண்மிக விரும்பு.   <br/>
எண்ணுவ துயர்வு.   <br/>
ஏறுபோல் நட.   <br/>
ஐம்பொறி ஆட்சிகொள்.  <br/>
ஒற்றுமை வலிமையாம்.     10            <br/>
<br/>
ஓய்த லொழி.              <br/>
ஔடதங் குறை.   <br/>
கற்ற தொழுகு.   <br/>
காலம் அழியேல்.   <br/>
கிளைபல தாங்கேல்.  15            <br/>
<br/>
கீழோர்க்கு அஞ்சேல்.  <br/>
குன்றென நிமிர்ந்துநில்.  <br/>
கூடித் தொழில் செய்.  <br/>
கெடுப்பது சோர்வு.   <br/>
கேட்டிலும் துணிந்துநில். 20            <br/>
<br/>
கைத்தொழில் போற்று.  <br/>
கொடுமையை எதிர்த்து நில்.  <br/>
கோல்கைக் கொண்டு வாழ்.  <br/>
கவ்வியதை விடேல்.   <br/>
சரித்திரத் தேர்ச்சிகொள். 25 <br/>
<br/>
சாவதற்கு அஞ்சேல்.   <br/>
சிதையா நெஞ்சு கொள்.  <br/>
சீறுவோர்ச் சீறு.   <br/>
சுமையினுக்கு இளைத்திடேல். <br/>
சூரரைப் போற்று.  30 <br/>
<br/>
செய்வது துணிந்து செய்.  <br/>
சேர்க்கை அழியேல்.   <br/>
சைகையிற் பொருளுணர்.  <br/>
சொல்வது தெளிந்து சொல்.  <br/>
சோதிடந் தனையிகழ்.             35            <br/>
<br/>
சௌரியந் தவறேல்.   <br/>
ஞமலிபோல் வாழேல்.  <br/>
ஞாயிறு போற்று.   <br/>
ஞிமிரென இன்புறு.   <br/>
ஞெகிழ்வத தருளின்.  40 <br/>
<br/>
ஞேயங் காத்தல் செய்.  <br/>
தன்மை இழவேல்.   <br/>
தாழ்ந்து நடவேல்.   <br/>
திருவினை வென்றுவாழ்.  <br/>
தீயோர்க்கு அஞ்சேல்.  45 <br/>
<br/>
துன்பம் மறந்திடு.   <br/>
தூற்றுதல் ஒழி.   <br/>
தெய்வம் நீ என்றுணர்.  <br/>
தேசத்தைக் காத்தல்செய்.  <br/>
தையலை உயர்வு செய்.  50 <br/>
<br/>
தொன்மைக்கு அஞ்சேல்.  <br/>
தோல்வியிற் கலங்கேல்.  <br/>
தவத்தினை நிதம் புரி.   <br/>
நன்று கருது.              <br/>
நாளெலாம் வினைசெய்.  55 <br/>
<br/>
 நினைப்பது முடியும்.<br/>
நீதிநூல் பயில்<br/>
 நுனியளவு செல்.<br/>
நூலினைப் பகுத்துணர்<br/>
நெற்றி சுருக்கிடேல்.  60<br/>
<br/>
நேர்படப் பேசு.<br/>
நையப் புடை.<br/>
நொந்தது சாகும்.<br/>
 நோற்பது கைவிடேல்.<br/>
 பணத்தினைப் பெருக்கு.         65  <br/>
<br/>
 பாட்டினில் அன்புசெய்.<br/>
பிணத்தினைப் போற்றேல்.<br/>
பீழைக்கு இடங்கொடேல்.<br/>
புதியன விரும்பு.<br/>
 பூமி யிழந்திடேல்.  70<br/>
<br/>
 பெரிதினும் பெரிதுகேள்.<br/>
 பேய்களுக்கு அஞ்சேல்.<br/>
 பொய்ம்மை இகழ்.<br/>
போர்த்தொழில் பழகு.<br/>
 மந்திரம் வலிமை.  75<br/>
<br/>
 மானம் போற்று.<br/>
மிடிமையில் அழிந்திடேல்.<br/>
மீளுமாறு உணர்ந்துகொள்.<br/>
முனையிலே முகத்து நில்.<br/>
மூப்பினுக்கு இடங்கொடேல்.       80<br/>
<br/>
மெல்லத் தெரிந்து சொல்.<br/>
மேழி போற்று.<br/>
மொய்ம்புறத் தவஞ் செய்.<br/>
 மோனம் போற்று.<br/>
மௌட்டியந் தனைக் கொல். 85<br/>
<br/>
யவனர்போல் முயற்சிகொள்.<br/>
யாவரையும் மதித்து வாழ்.<br/>
யௌவனம் காத்தல் செய்.<br/>
ரஸத்திலே தேர்ச்சிகொள்.<br/>
  ராஜஸம் பயில்.  90<br/>
<br/>
ரீதி தவறேல்.<br/>
 ருசிபல வென்றுணர்.<br/>
ரூபம் செம்மை செய்.<br/>
ரேகையில் கனி கொள்.<br/>
ரோதனம் தவிர்.  95<br/>
<br/>
 ரௌத்திரம் பழகு.<br/>
லவம் பல வெள்ளமாம்.<br/>
லாகவம் பயிற்சிசெய்.<br/>
 லீலை இவ் வுலகு.<br/>
(உ)லுத்தரை இகழ்.  100<br/>
<br/>
(உ)லோகநூல் கற்றுணர்.<br/>
லௌகிகம் ஆற்று.<br/>
 வருவதை மகிழ்ந்துண்.<br/>
வானநூற் பயிற்சிகொள்.<br/>
விதையினைத் தெரிந்திடு. 105<br/>
<br/>
வீரியம் பெருக்கு.<br/>
வெடிப்புறப் பேசு.<br/>
வேதம் புதுமைசெய்.<br/>
வையத் தலைமைகொள்<br/>
வௌவுதல் நீக்கு.  110<br/>
<br/>
<p>
   2. பாப்பாப் பாட்டு.<br/>
<br/>
ஓடி விளையாடு பாப்பா! - நீ<br/>
   ஓய்ந்திருக்க லாகாது பாப்பா!<br/>
கூடிவிளையாடு பாப்பா! - ஒரு<br/>
   குழைந்தையை வையாதே பாப்பா!.  1<br/>
<br/>
சின்னஞ் சிறுகுருவி போலே - நீ<br/>
   திரிந்து பறந்துவா பாப்பா!<br/>
வன்னப் பறவைகளைக் கண்டு - நீ<br/>
   மனதில் மகிழ்ச்சிகொள்ளு பாப்பா!  2<br/>
<br/>
கொத்தித் திரியுமந்தக் கோழி - அதைக்<br/>
   கூட்டி விளையாடு பாப்பா!<br/>
எத்தித் திருடுமந்தக் காக்காய் - அதற்கு<br/>
   இரக்கப் படவேணும் பாப்பா!   3<br/>
<br/>
பாலைப் பொழிந்து தரும், பாப்பா! - அந்தப்<br/>
   பசுமிக நல்லதடி பாப்பா!<br/>
வாலைக் குழைத்துவரும் நாய்தான் - அது<br/>
   மனிதர்க்குத் தோழனடி பாப்பா!   4<br/>
<br/>
வண்டி இழுக்கும் நல்ல குதிரை, - நெல்லு<br/>
   வயலில் உழுதுவரும் மாடு,<br/>
அண்டிப் பிழைக்கும் நம்மை ஆடு, - இவை<br/>
   ஆதரிக்க வேணுமடி பாப்பா!   5<br/>
<br/>
காலை எழுந்தவுடன் படிப்பு - பின்பு<br/>
   கனிவு கொடுக்கும் நல்ல பாட்டு<br/>
மாலை முழுதும் விளையாட்டு - என்று<br/>
   வழக்கப் படுத்திக்கொள்ளு பாப்பா!  6<br/>
<br/>
பொய்சொல்லக் கூடாது பாப்பா! - என்றும்<br/>
   புறஞ்சொல்ல லாகாது பாப்பா!<br/>
தெய்வம் நமக்குத்துணை பாப்பா! - ஒரு<br/>
   தீங்குவர மாட்டாது பாப்பா!   7<br/>
<br/>
பாதகஞ் செய்பவரைக் கண்டால் - நாம்<br/>
   பயங்கொள்ள லாகாது பாப்பா!<br/>
மோதி மிதித்துவிடு பாப்பா! - அவர்<br/>
   முகத்தில் உமிழ்ந்துவிடு பாப்பா!   8<br/>
<br/>
துன்பம் நெருங்கிவந்த போதும் - நாம்<br/>
   சோர்ந்துவிட லாகாது பாப்பா!<br/>
அன்பு மிகுந்த தெய்வ முண்டு - துன்பம்<br/>
   அத்தனையும் போக்கிவிடும் பாப்பா!  9<br/>
<br/>
சோம்பல் மிகக்கெடுதி பாப்பா! - தாய்<br/>
   சொன்ன சொல்லைத் தட்டாதே பாப்பா!<br/>
தேம்பி யழுங்குழந்தை நொண்டி - நீ<br/>
   திடங்கொண்டு போராடு பாப்பா!   10<br/>
<br/>
தமிழ்த்திரு நாடு தன்னைப் பெற்ற - எங்கள்<br/>
   தாயென்று கும்பிடடி பாப்பா!<br/>
அமிழ்தில் இனியதடி பாப்பா! - நம்<br/>
   ஆன்றோர்கள் தேசமடி பாப்பா!   11<br/>
<br/>
சொல்லில் உயர்வுதமிழ்ச் சொல்லே - அதைத்<br/>
   தொழுது படித்திடடி பாப்பா!<br/>
செல்வம் நிறைந்த ஹிந்துஸ் தானம் - அதைத்<br/>
   தினமும் புகழ்ந்திடடி பாப்பா!   12<br/>
<br/>
வடக்கில் இமயமலை பாப்பா! - தெற்கில்<br/>
   வாழும் குமரிமுனை பாப்பா!<br/>
கிடக்கும் பெரிய கடல் கண்டாய் - இதன்<br/>
   கிழக்கிலும் மேற்கிலும் பாப்பா!   13<br/>
<br/>
வேத முடையதிந்த நாடு - நல்ல<br/>
   வீரர் பிறந்த திந்த நாடு<br/>
சேதமில் லாதஹிந்துஸ் தானம் - இதைத்<br/>
   தெய்வமென்று கும்பிடடி பாப்பா!   14<br/>
<br/>
சாதிகள் இல்லையடி பாப்பா! - குலத்<br/>
   தாழ்ச்சி உயர்ச்சி சொல்லல் பாவம்!<br/>
நீதி,உயர்ந்தமதி,கல்வி - அன்பு<br/>
   நிறைய உடையவர்கள் மேலோர்.   15<br/>
<br/>
உயிர்க ளிடத்தில் அன்பு வேணும் - தெய்வம்<br/>
   உண்மையென்று தானறிதல் வேணும்<br/>
வயிர முடைய நெஞ்சு வேணும் - இது<br/>
   வாழும் முறைமையடி பாப்பா!   16<br/>
<br/>
<br/>
<p>
              3.  முரசு<br/>
<br/>
   வெற்றி எட்டுத் திக்கு மெட்டக் கொட்டு முரசே!<br/>
   வேதம் என்றும் வாழ்கஎன்று கொட்டு முரசே!<br/>
   நெற்றி யொற்றைக் கண்ணனோடே நிர்த்தனம் செய்தாள்<br/>
   நித்த சக்தி வாழ்க வென்று கொட்டு முரசே!<br/>
<br/>
  1. ஊருக்கு நல்லது சொல்வேன் - எனக்<br/>
 குண்மை தெரிந்தது சொல்வேன்;<br/>
     சீருக் கெல்லாம் முதலாகும் - ஒரு<br/>
 தெய்வம் துணைசெய்ய வேண்டும்.<br/>
<br/>
  2. வேத மறிந்தவன் பார்ப்பான், பல<br/>
 வித்தை தெரிந்தவன் பார்ப்பான்.<br/>
     நீதி நிலைதவ றாமல் - தண்ட<br/>
 நேமங்கள் செய்பவன் நாய்க்கன்.<br/>
<br/>
  3. பண்டங்கள் விற்பவன் செட்டி - பிறர்<br/>
 பட்டினி தீர்ப்பவன் செட்டி<br/>
     தொண்டரென் றோர்வகுப் பில்லை, - தொழில்<br/>
 சோம்பலைப் போல்இழி வில்லை.<br/>
<br/>
  4. நாலு வகுப்பும்இங் கொன்றே; - இந்த<br/>
 நான்கினில் ஒன்று குறைந்தால்<br/>
     வேலை தவறிச் சிதைந்தே - செத்து<br/>
 வீழ்ந்திடும் மானிடச் சாதி.<br/>
<br/>
  5. ஒற்றைக் குடும்பந் தனிலே - பொருள்<br/>
 ஓங்க வளர்ப்பவன் தந்தை;<br/>
     மற்றைக் கருமங்கள் செய்தே - மனை<br/>
 வாழ்ந்திடச் செய்பவள் அன்னை;<br/>
<br/>
  6. ஏவல்கள் செய்பவர் மக்கள்! - இவர்<br/>
 யாவரும் ஓர்குலம் அன்றோ?<br/>
     மேவி அனைவரும் ஒன்றாய் - நல்ல<br/>
 வீடு நடத்துதல் கண்டோ ம்.<br/>
<br/>
  7. சாதிப் பிரிவுகள் சொல்லி - அதில்<br/>
 தாழ்வென்றும் மேலென்றும் கொள்வார்.<br/>
     நீதிப் பிரிவுகள் செய்வார் - அங்கு<br/>
 நித்தமும் சண்டைகள் செய்வார்.<br/>
<br/>
  8. சாதிக் கொடுமைகள் வேண்டாம்; - அன்பு<br/>
 தன்னில் செழித்திடும் வையம்;<br/>
     ஆதர வுற்றிங்கு வாழ்வோம்; - தொழில்<br/>
 ஆயிரம் மாண்புறச் செய்வோம்.<br/>
<br/>
  9. பெண்ணுக்கு ஞானத்தை வைத்தான் - புவி<br/>
 பேணி வளர்த்திடும் ஈசன்;<br/>
     மண்ணுக் குள்ளே சிலமூடர் - நல்ல<br/>
 மாத ரறிவைக் கெடுத்தார்.<br/>
<br/>
 10. கண்கள் இரண்டினில் ஒன்றைக் - குத்திக்<br/>
 காட்சி கெடுத்திட லாமோ?<br/>
     பெண்க ளறிவை வளர்த்தால் - வையம்<br/>
 பேதைமை யற்றிடுங் காணீர்.<br/>
<br/>
 11. தெய்வம் பலபல சொல்லிப் - பகைத்<br/>
 தீயை வளர்ப்பவர் மூடர்;<br/>
     உய்வ தனைத்திலும் ஒன்றாய் - எங்கும்<br/>
 ஓர்பொருளானது தெய்வம்.<br/>
<br/>
 12. தீயினைக் கும்பிடும் பார்ப்பார், - நித்தம்<br/>
 திக்கை வணங்கும் துருக்கர்,<br/>
     கோவிற் சிலுவையின் முன்னே - நின்று<br/>
 கும்பிடும் யேசு மதத்தார்.<br/>
<br/>
 13. யாரும் பணிந்திடும் தெய்வம் - பொருள்<br/>
 யாவினும் நின்றிடும் தெய்வம்,<br/>
     பாருக்குள்ளே தெய்வம் ஒன்று; - இதில்<br/>
 பற்பல சண்டைகள் வேண்டாம்.<br/>
<br/>
 14. வெள்ளை நிறத்தொரு பூனை - எங்கள்<br/>
 வீட்டில் வளருது கண்டீர்;<br/>
     பிள்ளைகள் பெற்றதப் பூனை, - அவை<br/>
 பேருக் கொருநிற மாகும்.<br/>
<br/>
 15. சாம்பல் நிறமொரு குட்டி - கருஞ்<br/>
 சாந்து நிறமொரு குட்டி,<br/>
     பாம்பு நிறமொரு குட்டி - வெள்ளைப்<br/>
 பாலின் நிறமொரு குட்டி.<br/>
<br/>
 16. எந்த நிறமிருந்தாலும் - அவை<br/>
 யாவும் ஒரேதர மன்றோ?<br/>
     இந்த நிறம்சிறி தென்றும் - இஃது<br/>
 ஏற்ற மென்றும் சொல்லலாமோ?<br/>
<br/>
 17. வண்ணங்கள் வேற்றுமைப் பட்டால் - அதில்<br/>
 மானுடர் வேற்றுமை யில்லை;<br/>
     எண்ணங்கள் செய்கைக ளெல்லாம் - இங்கு<br/>
 யாவர்க்கும் ஒன்றெனல் காணீர்.<br/>
<br/>
 18. நிகரென்று கொட்டு முரசே! - இந்த<br/>
 நீணிலம் வாழ்பவ ரெல்லாம்;<br/>
     தகரென்று கொட்டு முரசே - பொய்ம்மைச்<br/>
 சாதி வகுப்பினை யெல்லாம்.<br/>
<br/>
 19. அன்பென்று கொட்டு முரசே! - அதில்<br/>
 ஆக்கமுண் டாமென்று கொட்டு;<br/>
     துன்பங்கள் யாவுமே போகும் - வெறுஞ்<br/>
 சூதுப் பிரிவுகள் போனால்.<br/>
<br/>
 20. அன்பென்று கொட்டு முரசே! - மக்கள்<br/>
 அத்தனைப் பேரும் நிகராம்.<br/>
     இன்பங்கள் யாவும் பெருகும் - இங்கு<br/>
 யாவரும் ஒன்றென்று கொண்டால்.<br/>
<br/>
 21. உடன்பிறந் தார்களைப் போலே - இவ்<br/>
 வுலகில் மனிதரெல் லாரும்;<br/>
     இடம்பெரி துண்டுவை யத்தில் - இதில்<br/>
 ஏதுக்குச் சண்டைகள் செய்வீர்?<br/>
<br/>
 22. மரத்தினை நட்டவன் தண்ணீர் - நன்கு<br/>
 வார்த்ததை ஓங்கிடச் செய்வான்;<br/>
     சிரத்தை யுடையது தெய்வம், - இங்கு<br/>
 சேர்த்த உணவெல்லை யில்லை.<br/>
<br/>
 23. வயிற்றுக்குச் சோறுண்டு கண்டீர்! - இங்கு<br/>
 வாழும் மனிதரெல் லோருக்கும்;<br/>
     பயிற்றி உழுதுண்டு வாழ்வீர்! - பிறர்<br/>
 பங்கைத் திருடுதல் வேண்டாம்.<br/>
<br/>
 24. உடன்பிறந் தவர்களைப் போலே - இவ்<br/>
 வுலகினில் மனிதரெல் லாரும்;<br/>
     திடங்கொண் டவர்மெலிந் தோரை - இங்குத்<br/>
 தின்று பிழைத்திட லாமோ?<br/>
<br/>
 25. வலிமை யுடையது தெய்வம், - நம்மை<br/>
 வாழ்ந்திடச் செய்வது தெய்வம்;<br/>
     மெலிவுகண் டாலும் குழந்தை - தன்னை<br/>
 வீழ்த்தி மிதத்திட லாமோ?<br/>
<br/>
 26. தம்பி சற்றே மெலிவானால் - அண்ணன்<br/>
 தானடிமை கொள்ள லாமோ?<br/>
     செம்புக்கும் கொம்புக்கும் அஞ்சி - மக்கள்<br/>
 சிற்றடி மைப்பட லாமோ?<br/>
<br/>
 27. அன்பென்று கொட்டு முரசே! - அதில்<br/>
 யார்க்கும் விடுதலை உண்டு;<br/>
     பின்பு மனிதர்க ளெல்லாம் - கல்வி<br/>
 பெற்றுப் பதம்பெற்று வாழ்வார்.<br/>
<br/>
 28. அறிவை வளர்த்திட வேண்டும் - மக்கள்<br/>
 அத்தனை பேருக்கும் ஒன்றாய்.<br/>
     சிறியரை மேம்படச் செய்தால் - பின்பு<br/>
 தெய்வம் எல்லோரையும் வாழ்த்தும்.<br/>
<br/>
 29. பாருக்குள்ளே சமத்தன்மை - தொடர்<br/>
 பற்றுஞ் சகோதரத் தன்மை<br/>
     யாருக்கும் தீமைசெய் யாது - புவி<br/>
 யெங்கும் விடுதலை செய்யும்.<br/>
<br/>
 30. வயிற்றுக்குச் சோறிட வேண்டும் - இங்கு<br/>
 வாழும் மனிதருக் கெல்லாம்;<br/>
     பயிற்றிப் பலகல்வி தந்து - இந்தப்<br/>
 பாரை உயர்த்திட வேண்டும்.<br/>
<br/>
 31. ஒன்றென்று கொட்டு முரசே!-அன்பில்<br/>
         ஓங்கென்று கொட்டு முரசே!<br/>
     நன்றென்று கொட்டு முரசே!இந்த<br/>
         நானில மாந்தருக் கெல்லாம்.<br/>
<br/>
<p>
                   4. புதுமைப் பெண்.<br/>
<br/>
<br/>
போற்றி போற்றி!ஓர் ஆயிரம் போற்றி! நின்<br/>
   பொன்ன டிக்குப்பல் லாயிரம் போற்றிகாண்<br/>
சேற்றி லேபுதி தாக முளைத்த தோர்<br/>
   செய்ய தாமரைத் தேமலர் போலோளி<br/>
தோற்றி நின்றனை பாரத நாடைலே;<br/>
   துன்பம் நீக்கும் சுதந்திர பேரிகை<br/>
சாற்றி வந்தனை,மாதரசே! எங்கள்<br/>
   சாதி செய்த தவப்பயன் வாழி நீ!  1<br/>
<br/>
மாதர்க் குண்டு சுதந்திரம் என்றுநின்<br/>
   வண்ம லர்த்திரு வாயின் மொழிந்தசொல்<br/>
நாதந் தானது நாரதர் வீணையோ?<br/>
   நம்பிரான் கண்ணன் வேய்ங்குழ லின்பமோ?<br/>
வேதம் பொன்னுருக் கன்னிகை யாகியே<br/>
   மேன்மை செய்தெமைக் காத்திடச் சொல்வதொ?<br/>
சாதல் மூத்தல் கெடுக்கும் அமிழ்தமொ?<br/>
   தையல் வாழ்கபல் லாண்டுபல் லாண்டிங்கே!  2<br/>
<br/>
அறிவு கொண்ட மனித வுயிர்களை<br/>
   அடிமையாக்க முயல்பவர் பித்தராம்;<br/>
நெறிகள் யாவினும் மேம்பட்டு மானிடர்<br/>
   நேர்மை கொண்டுயர் தேவர்க ளாதற்கே,<br/>
சிறிய தொண்டுகள் தீர்த்தடி மைச்சுருள்<br/>
   தீயிலிட்டுப் பொசுக்கிட வேண்டுமாம்;<br/>
நறிய பொன்மலர் மென்சிறு வாயினால்<br/>
   நங்கை கூறும் நவீனங்கள் கேட்டிரோ!  3<br/>
<br/>
ஆணும் பெண்ணும் நிகரெனக் கொள்வதால்<br/>
   அறிவி லோங்கி இவ் வையம் தழைக்குமாம்<br/>
பூணு நல்லறத் தோடிங்குப் பெண்ணுருப்<br/>
   போந்து நிற்பது தாய்சிவ சக்தியாம்;<br/>
நாணும் அச்சமும் நாய்கட்கு வேண்டுமாம்;<br/>
   ஞான நல்லறம் வீர சுதந்திரம்<br/>
பேணு நற்குடிப் பெண்ணின் குணங்களாம்;<br/>
   பெண்மைத் தெய்வத்தின் பேச்சுகள் கேட்டீரோ!       4<br/>
<br/>
நிலத்தின் தன்மை பயிர்க்குள தாகுமாம்;<br/>
   நீசத் தொண்டு மடமையும் கொண்டதாய்<br/>
தலத்தில் மாண்புயர் மக்களைப் பெற்றிடல்<br/>
   சாலவே யரி தாவதொர் செய்தியாம்;<br/>
குலத்து மாதர்குக் கற்பியல் பாகுமாம்;<br/>
   கொடுமை செய்தும் அறிவை யழித்துமந்<br/>
நலத்தைக் காக்க விரும்புதல் தீமையாம்;<br/>
   நங்கை கூறும் வியப்புகள் கேட்டீரோ!               5<br/>
<br/>
புதுமைப் பெண்ணிவள் சொற்களும் செய்கையும்<br/>
   பொய்ம்மை கொண்ட கலிக்குப் புதிதன்றிச்<br/>
சதுமறைப்படி மாந்தர் இருந்தநாள்<br/>
   தன்னி லேபொது வான் வழக்கமாம்;<br/>
மதுரத் தேமொழி மங்கையர் உண்மைதேர்<br/>
   மாத வப்பெரி யோருட னொப்புற்றே<br/>
முதுமைக் காலத்தில் வேதங்கள் பேசிய<br/>
   முறைமை மாறிடக் கேடு விளைந்ததாம்.            6<br/>
<br/>
நிமிர்ந்த நன்னடை நேர்கொண்ட பார்வையும்,<br/>
   நிலத்தில் யார்க்கும் அஞ்சாத நெறிகளும்,<br/>
திமிர்ந்த ஞானச் செருக்கும் இருப்பதால்<br/>
   செம்மை மாதர் திறம்புவ தில்லையாம்;<br/>
அமிழ்ந்து பேரிரு ளாமறி யாமையில்<br/>
   அவல மெய்திக் கலையின்றி வாழ்வதை<br/>
உமிழ்ந்து தள்ளுதல் பெண்ணற மாகுமாம்<br/>
   உதய கன்னி உரைப்பது கேட்டீரோ!               7<br/>
<br/>
உலக வாழ்க்கையின் நுட்பங்கள் தேரவும்,<br/>
   ஓது பற்பல நூல்வகை கற்கவும்,<br/>
இலகு சீருடை நாற்றிசை நாடுகள்<br/>
   யாவுஞ் சென்று புதுமை கொணர்ந்திங்கே<br/>
திலக வாணுத லார்நங்கள் பாரத<br/>
   தேசமோங்க உழைத்திடல் வெண்டுமாம்;<br/>
விலகி வீட்டிலோர் பொந்தில் வளர்வதை<br/>
   வீரப் பெண்கள் விரைவில் ஒழிப்பாராம்.           8<br/>
<br/>
சாத்தி ரங்கள் பலபல கற்பாராம்;<br/>
   சவுரி யங்கள் பலபல செய்வராம்;<br/>
மூத்த பொய்ம்மைகள் யாவும் அழிப்பராம்;<br/>
   மூடக் கட்டுக்கள் யாவுந் தகர்ப்பராம்;<br/>
காத்து மானிடர் செய்கை யனைத்தையும்<br/>
   கடவு ளர்க்கினி தாகச் சமைப்பராம்;<br/>
ஏத்தி ஆண்மக்கள் போற்றிட வாழ்வராம்;<br/>
   இளைய நங்கையின் எண்ணங்கள் கேட்டீரோ!     9<br/>
<br/>
போற்றி,போற்றி!ஜயஜய போற்றி!இப்<br/>
   புதுமைப் பெண்ணொளி வாழிபல் லாண்டிங்கே!<br/>
மாற்றி வையம் புதுமை யுறச்செய்து<br/>
   மனிதர் தம்மை அமர்க ளாக்கவே<br/>
ஆற்றல் கொண்ட பராசக்தி யன்னைநல்<br/>
   அருளி நாலொரு கன்னிகை யாகியே<br/>
தேற்றி உண்மைகள் கூறிட வந்திட்டாள்<br/>
   செல்வம் யாவினும் மேற்செல்வம் எய்தினோம்.    10<br/>
<br/>
<br/>
<p>
  5. பெண்மை<br/>
<br/>
பெண்மை வாழ்கென்று கூத்திடு வோமடா!<br/>
   பெண்மை வெல்கென்று கூத்திடு வோமடா!<br/>
தண்மை இன்பம்நற் புண்ணியஞ் சேர்ந்தன<br/>
   தாயின் பெயரும் சதியென்ற நாமமும்.  1<br/>
<br/>
அன்பு வாழ்கென் றமைதியில் ஆடுவோம்.<br/>
   ஆசைக் காதலைக் கைகொட்டி வாழ்த்துவோம்;<br/>
துன்பம் தீர்வது பெண்மையி னாலடா!<br/>
   சூரப் பிள்ளைகள் தாயென்று போற்றுவோம்.  2<br/>
<br/>
வலிமை சேர்ப்பது தாய்முலைப் பாலடா!<br/>
   மானஞ் சேர்க்கும் மனைவியின் வார்த்தைகள்;<br/>
கலிய ழிப்பது பெண்க ளறமடா!<br/>
   கைகள் கோத்துக் களித்துநின் றாடுவோம்.  3<br/>
<br/>
பெண்ண றத்தினை ஆண்மக்கள் வீரந்தான்<br/>
   பேணு மாயிற் பிறகொரு தாழ்வில்லை!<br/>
கண்ணைக் காக்கும் இரண்டிமை போலவே<br/>
   காத லின்பத்தைக் காத்திடு வோமடா.  4<br/>
<br/>
சக்தி யென்ற மதுவையுண் போமடா!<br/>
   தாளங் கொட்டித் திசைகள் அதிரவே,<br/>
ஓத்தி யல்வதொர் பாட்டும் குழல்கழும்<br/>
   ஊர்வி யக்கக் களித்துநின் றாடுவோம்.  5<br/>
<br/>
உயிரைக் காக்கும்,உயரினைச் சேர்த்திடும்;<br/>
   உயிரினுக் குயிராய் இன்ப மாகிடும்;<br/>
உயிரு னும்இந்தப் பெண்மை இனிதடா!<br/>
   ஊது கொம்புகள்; ஆடு களிகொண்டே.  6<br/>
<br/>
'போற்றி தாய்' என்று தோழ் கொட்டி யாடுவீர்<br/>
   புகழ்ச்சி கூறுவீர் காதற் கிளிகட்கே;<br/>
நூற்றி ரண்டு மலைகளைச் சாடுவோம்<br/>
   நுண்ணி டைப்பெண் ணொருத்தி பணியிலே.  7<br/>
<br/>
'போற்றி தாய்' என்று தாளங்கள் கொட்டடா!<br/>
   'போற்றி தாய்'என்று பொற்குழ லூதடா!<br/>
காற்றி லேறியவ் விண்ணையுஞ் சாடுவோம்<br/>
   காதற் பெண்கள் கடைக்கண் பணியிலே.  8<br/>
<br/>
அன்ன மூட்டிய தெய்வ மணிக் கையின்<br/>
   ஆணை காட்டில் அனலை விழுங்குவோம்;<br/>
கன்னத் தேமுத்தம் கொண்டு களிப்பினும்<br/>
   கையைத் தள்ளும்பொற் கைகளைப் பாடுவோம். 9<br/>
<br/>
<p>
  6.   பெண்கள் விடுதலைக் கும்பி<br/>
<br/>
<br/>
 காப்பு<br/>
<br/>
                      பெண்கள் விடுதலை பெற்ற மகிழ்ச்சிகள்<br/>
                      பேசிக் களிப்பொடு நாம்பாடக்<br/>
                      கண்களி லேயொளி போல வுயிரில்<br/>
 கலந்தொளிர் தெய்வம்நற் காப்பாமே.<br/>
<br/>
1.  கும்மியடி!தமிழ் நாடு முழுதும்<br/>
 குலுங்கிடக் கைகொட்டிக் கும்மியடி!<br/>
    நம்மைப் பிடித்த பிசாசுகள் போயின<br/>
 நன்மை கண்டோ  மென்று கும்மியடி!     (கும்மி)<br/>
<br/>
2.  ஏட்டையும் பெண்கள் தொடுவது தீமையென்<br/>
  றெண்ணி யிருந்தவர் மாய்ந்து விட்டார்;<br/>
    வீட்டுக் குள்ளே பெண்ணைப் பூட்டிவைப் போமென்ற<br/>
 விந்தை மனிதர் தலை கவிழ்ந்தார்.     (கும்மி)<br/>
<br/>
3.  மாட்டை யடித்து வசக்கித் தொழுவினில்<br/>
 மாட்டும் வழக்கத்தைக் கொண்டு வந்தே,<br/>
    வீட்டினில் எம்மிடங் காட்ட வந்தார்,அதை<br/>
 வெட்டி விட்டோ மென்று கும்மியடி!       (கும்மி)<br/>
<br/>
4.  நல்ல விலை கொண்டு நாயை விற்பார்,அந்த<br/>
 நாயிடம் யோசனை கேட்ப துண்டோ ?<br/>
    கொல்லத் துணிவின்றி நம்மையும் அந்நிலை<br/>
 கூட்டிவைத் தார்பழி கூட்டி விட்டார்.     (கும்மி)<br/>
<br/>
5.  கற்பு நிலையென்று சொல்ல வந்தார்,இரு<br/>
 கட்சிக்கும் அஃது பொதுவில் வைப்போம்;<br/>
    வற்புறுத் திப்பெண்ணைக் கட்டிக்கொடுக்கும்<br/>
 வழக்கத்தைத் தள்ளி மிதித்திடுவோம்.  (கும்மி)<br/>
<br/>
6.  பட்டங்கள் ஆள்வதுஞ் சட்டங்கள் செய்வதும்<br/>
 பாரினிற் பெண்கள் நடத்த வந்தோம்;<br/>
    எட்டு மறிவினில் ஆணுக் கிங்கேபெண்<br/>
 இளைப்பில்லை கணென்று கும்மியடி!   (கும்மி)<br/>
<br/>
7.  வேதம் படைக்கவும் நீதிகள் செய்யவும்<br/>
 வேண்டி வந்தோ மென்று கும்மியடி!<br/>
    சாதம் படைக்கவும் செய்திடுவோம்;தெய்வச்<br/>
 சாதி படைக்கவும் செய்திடு வோம்.    (கும்மி)<br/>
<br/>
8.  காத லொருவனைக் கைப்பிடித்தே,அவன்<br/>
 காரியம் யாவினும் கைகொடுத்து,<br/>
    மாத ரறங்கள் பழமையைக் காட்டிலும்<br/>
 மாட்சி பெறச் செய்து வாழ்வமடி!      (கும்மி)<br/>
<br/>
<br/><p>
 7.  பெண் விடுதலை<br/>
<br/>
<br/>
விடுதலைக்கு மகளிரெல் லோரும்<br/>
   வேட்கை கொண்டனம்;வெல்லுவம் என்றெ<br/>
திடம னத்தின் மதுக்கிண்ண மீது<br/>
   சேர்ந்து நாம்பிர திக்கினை செய்வோம்.<br/>
உடைய வள்சக்தி ஆண்பெண் ணிரண்டும்<br/>
   ஒருநி கர்செய் துரிமை சமைத்தாள்;<br/>
இடையிலேபட்ட கீழ்நிலை கண்டீர்.<br/>
   இதற்கு நாமொருப் பட்டிருப் போமோ?       1<br/>
<br/>
திறமை யால்இங்கு மேனிலைசேர்வோம்;<br/>
   தீய பண்டை இகழ்ச்சிகள் தேய்ப்போம்;<br/>
குறைவி லாது முழுநிகர் நம்மைக்<br/>
   கொள்வ ராண்க ளெனிலவ ரோடும்<br/>
சிறுமை தீரநந் தாய்த்திரு நாட்டைத்<br/>
   திரும்ப வெல்வதில் சேர்ந்திங் குழைப்போம்;<br/>
அறவி ழுந்தது பண்டை வழக்கம்;<br/>
   ஆணுக் குப்பெண் விலங்கெனும் அஃதே.     2<br/>
<br/>
விடியு நல்லொளி காணுதி நின்றே,<br/>
   மேவு நாக ரிகம்புதி தொன்றே;<br/>
கொடியர் நம்மை அடிமைகள் என்றே<br/>
   கொண்டு,தாம்முதல் என்றன ரன்றே.<br/>
அடியொ டந்த வழக்கத்தைக் கொன்றே,<br/>
   அறிவு யாவும் பயிற்சியில் வென்றே<br/>
கடமை செய்வீர்,நந்தேசத்து வீரக்<br/>
   காரிகைக் கணத்தீர்,துணி வுற்றே.        3<br/>
<br/>
<p>
  8.  தொழில்<br/>
<br/>
இரும்பைக் காய்ச்சி உருக்கிடு வீரே!<br/>
   யந்திரங்கள் வகுத்திடு வீரே!<br/>
கரும்பைச் சாறு பிழிந்திடு வீரே!<br/>
   கடலில் மூழ்கிநன் முத்தெடுப்பீரே!<br/>
அரும்பும் வேர்வை உதிர்த்துப் புவிமேல்<br/>
   ஆயி ரந்தொழில் செய்திடு வீரே!<br/>
பெரும்பு கழ்நுமக் கேயிசைக் கின்றேன்.<br/>
   பிரம தேவன் கலையிங்கு நீரே!           1  <br/>
<br/>
மண்ணெடுத்துக் குடங்கள்செய் வீரே!<br/>
   மரத்தை வெட்டி மனைசெய்கு வீரே!<br/>
உண்ணக் காய்கனி தந்திடு வீரே!<br/>
   உழுது நன்செய்ப் பயிரிடு வீரே!<br/>
எண்ணெய்,பால்நெய் கொணர்ந்திடு வீரே!<br/>
   இழையை நாற்றுநல் லாடைசெய் வீரே!<br/>
விண்ணி னின்றெமை வானவர் காப்பார்!<br/>
   மேவிப் பார்மிசைக் காப்பவர் நீரே!        2<br/>
<br/>
பாட்டும் செய்யுளும் கோத்திடு வீரே!<br/>
   பரத நாட்டியக் கூத்திடு வீரே!<br/>
காட்டும் வையப் பொருள்களின் உண்மை<br/>
   கண்டு சாத்திரம் சேர்த்திடு வீரே!<br/>
நாட்டி லேயறம் கூட்டிவைப் பீரே!<br/>
   நாடும் இன்பங்கள் ஊட்டிவைப் பீரே!<br/>
தேட்ட மின்றி விழியெதிர் காணும்<br/>
   தெய்வ மாக விளங்குவிர் நீரே!           3<br/>
<br/>
<p>
   9.    மறவன் பாட்டு<br/>
<br/>
மண்வெட்டிக் கூலிதின லாச்சே;-எங்கள்<br/>
   வாள்வலியும் வேல்வலியும் போச்சே!<br/>
விண்முட்டிச் சென்றபுகழ் போச்சே-இந்த<br/>
   மேதினியில் கெட்டபெய ராச்சே!          1<br/>
<br/>
நாணிலகு வில்லினொடு தூணி-நல்ல<br/>
   நாதமிகு சங்கொலியும் பேணி,<br/>
பூணிலகு திண்கதையும் கொண்டு,-நாங்கள்<br/>
   போர்செய்த கால்மெல்லாம் ப்ண்டு.        2<br/>
<br/>
கன்னங் கரியவிருள் நேரம்-அதில்<br/>
   காற்றும் பெருமழையும் சேரும்;<br/>
சின்னக் கரியதுணி யாலே-எங்கள்<br/>
   தேகமெல்லாம் மூடிநரி போலே.          3<br/>
<br/>
ஏழை யெளியவர்கள் வீட்டில்-இந்த<br/>
   ஈன வயிறுபடும் பாட்டில்<br/>
கோழை யெலிக ளென்னவே-பொருள்<br/>
   கொண்டு வந்து......                  4<br/>
<br/>
முன்னாளில் ஐவரெல்லாம் வேதம்-ஓதுவார்;<br/>
   மூன்று மழை பெய்யுமடா மாதம்;<br/>
இந்நாளி லேபொய்ம்மைப் பார்ப்பார்-இவர்<br/>
   ஏதுசெய்தும் காசுபெறப் பார்ப்பார்,        5<br/>
<br/>
பேராசைக் காரனடா பார்ப்பான்-ஆனால்<br/>
   பெரியதுரை என்னிலுடல் வேர்ப்பான்;<br/>
யாரானா லும்கொடுமை ... ... ...<br/>
   ... ... ... ... ... ...             6<br/>
<br/>
பிள்ளைக்குப் பூணூலாம் என்பான்-நம்மைப்<br/>
   பிச்சுப் பணங்கொடெனத் தின்பான்<br/>
கொள்ளைக் கேசென் ... ...<br/>
   ... ... ... ... ... ...             7<br/>
<br/>
சொல்லக் கொதிக்குதடா நெஞ்சம்-வெறுஞ்<br/>
   சோற்றுக்கோ வந்ததிந்தப் பஞ்சம்?<br/>
... ... ... ... ... ...<br/>
   ... ... ... ... ... ...             8<br/>
<br/>
நாயும் பிழைக்கும் இந்தப்-பிழைப்பு;<br/>
   நாளெல்லாம் மற்றிதிலே உழைப்பு;<br/>
பாயும் கடிநாய்ப் போலீசுக்-காரப்<br/>
   பார்ப்பானுக் குண்டிதிலே பீசு.           9<br/>
<br/>
சோரந் தொழிலாக் கொள்வோமோ?-முந்தைச்<br/>
   சூரர் பெயரை அழிப் போமோ?<br/>
வீர மறவர் நாமன்றோ?-இந்த<br/>
   வீண் வாழ்க்கை வாழ்வதினி நன்றோ?   10<br/>
<br/>
<p>
   10.   நாட்டுக் கல்வி<br/>
<br/>
          (ஆங்கிலத்தில் ரவீந்திரநாதர் எழுதிய பாடலின்<br/>
                       மொழிபெயர்ப்பு)<br/>
<br/>
விளக்கி லேதிரி நன்கு சமைந்தது<br/>
   மேவு வீர்இங்கு தீக்கொண்டு தோழரே!<br/>
களக்க முற்ற இருள்கடந் தேகுவார்<br/>
   காலைச் சோதிக் கதிரவன் கோவிற்கே;<br/>
துளக்க முற்றவிண் மீனிடம் செல்லுவார்<br/>
   தொகையில் சேர்ந்திட உம்மையும் கூவினார்;<br/>
களிப்பு மிஞ்சி ஓளியினைப் பண்டொரு<br/>
   காலன் நீர்சென்று தேடிய தில்லையோ?     1<br/>
<br/>
அன்று நுங்கள் கொடியினை முத்திட்டே<br/>
   ஆசை யென்ற விண் மீன்ஒளிர் செய்ததே;<br/>
துன்று நள்ளிருள் மலை மயக்கத்தால்<br/>
   சோம்பி நீரும் வழிநடை பிந்தினீர்;<br/>
நின் றவிந்தன நுங்கள் விளக்கெலாம்;<br/>
   நீங்கள் கண்ட கனாக்களெல் லாம் இசை<br/>
குன்றித் தீக்குறி தோன்றும்;இராப்புட்கள்<br/>
   கூவ மாறொத் திருந்தன காண்டிரோ?      2<br/>
<br/>
இன்னு மிங்கிருள் கூடி யிருப்பினும்<br/>
   ஏங்கு கின்ற நரகத் துயிர்கள்போல்<br/>
இன்னு மிங்கு வனத்திடை காற்றுத்தான்<br/>
   ஓங்கும் ஓதை இருதிடும் ஆயினும்<br/>
முன்னைக் காலத்தின் நின்றெழும் பேரொலி<br/>
   முறை முறைபல ஊழியின் ஊடுற்றே<br/>
பின்னை இங்குவந் தெய்திய பேரொலி.         3<br/>
<br/>
"இருளை நீக்கி ஒளியினைக் காட்டுவாய்,<br/>
   இறப்பை நீக்கி,அமிர்தத்தை ஊட்டுவாய்"<br/>
அருளும் இந்த மறையொலி வந்திங்கே<br/>
   ஆழ்ந்த தூக்கத்தில் வீழ்ந்திருப் பீர்தமைத்<br/>
தெருளு றுத்தவும் நீர்எழு கில்லிரோ?<br/>
   தீய நாச உறக்கத்தில் வீழ்ந்தனீர்<br/>
மருளை நீக்கி அறிதிர் அறிதிரோ?<br/>
   வான்ஒ ளிக்கு மகாஅர்இ யாம்என்றே.     4<br/>
<br/>
<br/>
<p>
  11.  புதிய கோணங்கி<br/>
<br/>
குடுகுடு குடுகுடு குடுகுடு குடுகுடு குடுகுடு;<br/>
   நல்ல காலம் வருகுது;நல்ல காலம் வருகுது;<br/>
சாதிகள் சேருது;சண்டைகள் தொலையுது;<br/>
   சொல்லடி,சொல்லடி,சக்தி,மாகாளீ!<br/>
வேதபுரத் தாருக்கு நல்ல குறி சொல்லு.       1<br/>
<br/>
தரித்திரம் போகுது;செல்வம் வருகுது;<br/>
   படிப்பு வளருது;பாவம் தொலையுது;<br/>
படிச்சவன் சூதும் பாவமும் பண்ணினால்,<br/>
   போவான்,போவான்,ஐயோவென்று போவான்!   2<br/>
<br/>
வேத புரத்திலே வியாபாரம் பெருகுது;<br/>
   தொழில் பெருகுது;தொழிலாளி வாழ்வான்.<br/>
சாத்திரம் வளருது;சூத்திரம் தெரியுது;<br/>
   யந்திரம் பெருகுது;தந்திரம் வளருது;<br/>
மந்திர மெல்லாம் வளருது,வளருது;           3<br/>
<br/>
குடுகுடு குடுகுடு குடுகுடு குடுகுடு;<br/>
   சொல்லடி,சொல்லடி,மலையாள பகவதீ!<br/>
அந்தரி,வீரி,சண்டிகை,சூலி<br/>
   குடுகுடு குடுகுடு                            4<br/>
<br/>
குடுகுடு குடுகுடு குடுகுடு குடுகுடு;<br/>
   சாமிமார்க் கெல்லாம் தைரியம் வளருது;<br/>
தொப்பை சுருங்குது,சுறுசுறுப்பு விளையுது:<br/>
   எட்டு லச்சுமியும் ஏறி வளருது; <br/>
சாத்திரம் வளருது,சாதி குறையுது;<br/>
   நேத்திரம் திறக்குது,நியாயம் தெரியுது;<br/>
பழைய பயித்தியம் படீலென்று தெளியுது;<br/>
   வீரம் வருகுது,மேன்மை கிடைக்குது;<br/>
சொல்லடி சக்தி,மலையாள் பகவதி;<br/>
   தர்மம் பெருகுது,தர்மம் பெருகுது.            5<br/>
<br/>
<br/>
<hr/>
<h3> சுயசரிதை</h3><br/>
  1.  கனவு<br/>
<br/>
     "பொய்யாய்ப் பழங்கதையாய்க் கனவாய்<br/>
      மெல்லப் போனதுவே."       <br/>
                                    ___ பட்டினத்துப்பிள்ளை<br/>
<br/>
                 முன்னுரை<br/>
<br/>
      வாழ்வு முற்றும் கனவெனக் கூறிய<br/>
          மறைவ லோர்தம் உரைபிழை யன்றுகாண்;<br/>
      தாழ்வு பெற்ற புவித்தலக் கோலங்கள்<br/>
          ச்ரத மன்றெனல் யானும் அறிகுவேன்;<br/>
      பாழ்க டந்த பரனிலை யென்றவர்<br/>
          பகரும் அந்நிலை பார்த்திலன் பார்மிசை;<br/>
      ஊள் கடந்து வருவதும் ஒண்றுண்டோ ?<br/>
          உண்மை தன்னிலொர் பாதி யுணர்ந்திட்டேன்     1<br/>
<br/>
      மாயை பொய்யெனல் முற்றிலும் கண்டனன்;<br/>
          மற்றும் இந்தப் பிரமத் தியல்பினை<br/>
      ஆய நல்லருள் பெற்றிலன்;தன்னுடை<br/>
          அறிவி னுக்குப் புலப்பட லின்றியே<br/>
      தேய மீதெவ ரோசொலுஞ் சொல்லினைச்<br/>
          செம்மை யென்று மனத்திடைக் கொள்வதாம்<br/>
      தீய பக்தி யியற்கையும் வாய்ந்திலேன்;<br/>
          சிறிது காலம் பொறுத்தினுங் காண்பமே.       2<br/>
<br/>
      உலகெ லாமொர் பெருங்கன வஃதுளே<br/>
          உண்டு றங்கி யிடர்செய்து செத்திடும்<br/>
      கலக மானிடப் பூச்சிகள் வாழ்க்கையோர்<br/>
          கனவி லுங்கன வாகும்;இதனிடை<br/>
      சிலதி னங்கள் உயிர்க்கமு தாகியே<br/>
          செப்பு தற்கரி தாகம யக்குமால்;<br/>
      திலத வாணுத லார்தரு மையலாந்<br/>
          தெய்வி கக்கன வன்னது வாழ்கவே.          3<br/>
<br/>
      ஆண்டோ ர் பத்தினில் ஆடியும் ஓடியும்<br/>
          ஆறு குட்டையின் நீச்சினும் பேச்சினும்<br/>
      ஈண்டு பன்மரத் தேறியி றங்கியும்<br/>
          என்னோ டொத்த சிறியர் இருப்பரால்;<br/>
      வேண்டு தந்தை விதிப்பினுக் கஞ்சியான்<br/>
          வீதி யாட்டங்க ளேதினுங் கூடிலேன்,<br/>
      தூண்டு நூற்கணத் தோடு தனியனாய்த்<br/>
          தோழ் மைபிறி தின்றி வருந்தினேன்.          4<br/>
<br/>
              பிள்ளைக் காதல்<br/>
<br/>
      அன்ன போழ்தினி லுற்ற கனவினை<br/>
          அந்த மிழ்ச் சொலில் எவ்வண்ணம் சொல்லுகேன்?<br/>
      சொன்ன தீங்கன வங்குத் துயிலிடைத்<br/>
          தோய்ந்த தன்று,நனவிடைத் தோய்ந்ததால்;<br/>
      மென்ன டைக் கனி யின்சொற் கருவிழி:<br/>
          மேனி யெங்கும் நறுமலர் வீசிய<br/>
      கன்னி யென்றுறு தெய்வத மொன்றனைக்<br/>
          கண்டு காதல் வெறியிற் கலந்தனன்.         5<br/>
<br/>
      'ஒன்ப தாயபி ராயத்த ளென்விழிக்<br/>
          கோது காதைச் சகுந்தலை யொத்தனள்'<br/>
       என்ப தார்க்கும் வியப்பினை நல்குமால்<br/>
          என்செய் கேன்? பழியென் மிசை யுண்டுகொல்?<br/>
       அன்பெ நும்பெரு வெள்ளம் இழுக்குமேல்<br/>
          அதனை யாவர் பிழைத்திட வல்லரே?<br/>
       முன்பு மாமுனி வோர்தமை வென்றவில்<br/>
          முன்ன ரேழைக் குழந்தையென் செய்வனே?    6<br/>
<br/>
       வயது முற்றிய பின்னுறு காதலே<br/>
          மாசு டைத்தது தெய்விக மன்றுகாண்;<br/>
       இயலு புன்மை யுடலினுக் கின்பெனும்<br/>
          எண்ண முஞ்சிறி தேன்றதக் காதலாம்;<br/>
       நயமி குந்தனி மாதை மாமணம்<br/>
          நண்ணு பாலர் தமக்குரித் தாமன்றோ?<br/>
       கயல்வி ழிச்சிறு மானினைக் காணநான்<br/>
          காம னம்புகள் என்னுயிர் கண்டவே.        7<br/>
<br/>
       கனகன் மைந்தன் குமர குருபரன்<br/>
          கனியும் ஞானசம் பந்தன் துருவன்மற்<br/>
       றெனையர் பாலர் கடவுளர் மீதுதாம்<br/>
          எண்ணில் பக்திகொண் டின்னுயிர் வாட்டினோர்<br/>
       மனதி லேபிறந் தோன்மன முண்ணுவோன்<br/>
          மதன தேவனுக் கென்னுயிர் நல்கினன்,<br/>
       முனமு ரைத்தவர் வான்புகழ் பெற்றனர்;<br/>
          மூட னேன்பெற்ற தோதுவன் பின்னரே.       8<br/>
<br/>
       நீரெ டுத்து வருவதற் கவள், மணி<br/>
          நித்தி லப்புன் நகைசுடர் வீசிடப்<br/>
       போரெ டுத்து வருமதன் முன்செலப்<br/>
          போகும் வேளை யதற்குத் தினந்தொறும்<br/>
       வேரெ டுத்துச் சுதந்திர நற்பயிர்<br/>
          வீந்திடச் செய்தல் வேண்டிய மன்னர்தம்<br/>
       சீரெ டுத்த புலையியற் சாரர்கள்<br/>
          தேச பக்தர் வரவினைக் காத்தல்போல்.     9<br/>
<br/>
       காத்தி ருந்தவள் போம்வழி முற்றிலும்<br/>
          கண்கள் பின்னழ கார்ந்து களித்திட<br/>
       யாத்த தேருரு ளைப்படு மேளைதான்<br/>
          யாண்டு தேர்செலு மாங்கிழுப் புற்றெனக்<br/>
       கோத்த சிந்தனையோ டேகி யதில்மகிழ்<br/>
          கொண்டு நாட்கள் பலகழித் திட்டனன்;<br/>
       பூத்த ஜோதி வதனம் திரும்புமேல்<br/>
          புலன ழிந்தொரு புத்துயி ரெய்துவேன்.      10<br/>
<br/>
       புலங்க ளோடு கரணமும் ஆவியும்<br/>
          போந்து நின்ற விருப்புடன் மானிடன்<br/>
       நலங்க ளேது விரும்புவன் அங்கவை<br/>
          நண்ணு றப்பெறல் திண்ணம தாமென,<br/>
       இலங்கு நூலுணர் ஞானியர் கூறுவர்;<br/>
          யானும் மற்றது மெய்யெனத் தேர்ந்துளேன்;<br/>
       விலங்கி யற்கை யிலையெனில் யாமெலாம்<br/>
          விருன்பு மட்டினில் விண்ணுற லாகுமே.      11<br/>
<br/>
       சூழு மாய வுலகினிற் காணுறுந்<br/>
          தோற்றம் யாவையும் மானத மாகூமால்;<br/>
       ஆழு நெஞ்சகத் தாசையின் றுள்ளதேல்,<br/>
          அதனு டைப்பொருள் நாளை விளைந்திடும்,<br/>
       தாழு முள்ளத்தர்,சோர்வினர்,ஆடுபோல்<br/>
          தாவித் தாவிப் பலபொருள் நாடுவோர்,<br/>
       வீழு மோரிடை யூற்றினுக் கஞ்சுவோர்,<br/>
          விரும்பும் யாவும் பெறாரிவர் தாமன்றே.     12<br/>
<br/>
       விதியை நோவர்,தம் நண்பரைத் தூற்றுவர்.<br/>
          வெகுளி பொங்கிப் பகைவரை நிந்திப்பர்,<br/>
       சதிகள் செய்வர்,பொய்ச் சாத்திரம் பேசுவர்,<br/>
          சாத கங்கள் புரட்டுவர் பொய்மைசேர்<br/>
       மதியி னிற்புலை நாத்திகங் கூறுவர்,<br/>
          மாய்ந்தி டாத நிறைந்த விருப்பமே<br/>
       கதிகள் யாவும் தருமென லோர்ந்திடார்.<br/>
          கண்ணி லாதவர் போலத் திகைப்பர்காண். 13<br/>
<br/>
       கன்னி மீதுறு காதலின் ஏழையேன்<br/>
          கவலை யுற்றனன் கோடியென் சொல்லுகேன்?<br/>
       பன்னி யாயிரங் கூறினும்,பக்தியின்<br/>
          பான்மை நன்கு பகர்ந்திட லாகுமோ?<br/>
       முன்னி வான்கொம்பிற் றேனுக் குழன்றதோர்<br/>
          முடவன் கால்கள் முழுமைகொண் டாலென<br/>
       என்னி யன்றுமற் ஦ற்ங்ஙனம் வாய்ந்ததோ?<br/>
          என்னி டத்தவள் இங்கிதம் பூண்டதே!      14<br/>
<br/>
       காதலென்பதும் ஓர்வயின் நிற்குமேல்,<br/>
          கடலின் வந்த கடுவினை யொக்குமால்;<br/>
       ஏத மின்றி யிருபுடைத் தாமெனில்,<br/>
          இன்னமிர்தும் இணைசொல லாகுமோ?<br/>
       ஓதொ ணாத பெருந்தவம் கூடினோர்<br/>
          உம்பர் வாழ்வினை யெள்ளிடும் வாழ்வினோர்,<br/>
       மாத ரார்மிசை தாமுறுங் காதலை<br/>
          மற்ற வர்தரப் பெற்றிடும் மாந்தரே!         15<br/>
<br/>
       மொய்க்கும் மேகத்தின் வாடிய மாமதி,<br/>
          மூடு வெம்பனிக் கீழுறு மென்மலர்,<br/>
       கைக்கும் வேம்பு கலந்திடு செய்யபால்,<br/>
          காட்சி யற்ற கவினுறு நீள்விழி,<br/>
       பொய்க் கிளைத்து வருந்திய மெய்யரோ<br/>
          பொன்ன னாரருள் பூண்டில ராமெனில்,<br/>
       கைக்கி ளைப்பெயர் கொண்ட பெருந்துயர்க்<br/>
          காத லஃது கருதவுந் தீயதால்.           16<br/>
<br/>
       தேவர் மன்னன் மிடிமையைப் பாடல்போல்<br/>
          தீய கைக்கிளை யானெவன் பாடுதல்?<br/>
       ஆவல் கொண்ட அரும்பெறற் கன்னிதான்<br/>
          அன்பெ னக்கங் களித்திட லாயினள்;<br/>
       பாவம் தீமை,பழியெதுந் தேர்ந்திடோ ம்!<br/>
          பண்டைத் தேவ யுகத்து மனிதர்போல்,<br/>
       காவல் கட்டு விதிவழக் கென்றிடுங்<br/>
          கயவர் செய்திக ளேதும்,அறிந்திலோம்.    17<br/>
<br/>
       கான கத்தில் இரண்டு பறவைகள்<br/>
          காத லுற்றது போலவும் ஆங்ஙனே<br/>
       வான கத்தில் இயக்க ரியக்கியர்<br/>
          மையல் கொண்டு மயங்குதல் போலவும்;<br/>
       ஊன கத்த துவட்டுறும் அன்புதான்<br/>
          ஒன்று மின்றி உயிர்களில் ஒன்றியே<br/>
       தேன் கத்த மணிமொழி யாளொடு<br/>
          தெய்வ நாட்கள் சிலகழித் தேனரோ!     18<br/>
<br/>
       ஆதி ரைத்திரு நாளொன்றிற் சங்கரன்<br/>
          ஆலயத்தொரு மண்டபந் தன்னில்யாள்<br/>
       சோதி மானொடு தன்னந் தனியனாய்ச்<br/>
          சொற்க ளாடி யிருப்ப, ம்ற்றாங்கவள்<br/>
       பாதி பேசி மறைந்துபின் தோன்றித்தன்<br/>
          பங்க யக்கையில் மைகொணர்ந்தே,'ஒரு<br/>
       சேதி! நெற்றியில் பொட்டுவைப் பேன்' என்றாள்<br/>
          திலத மிட்டனள்;செய்கை யழிந்தனன்.    19<br/>
<br/>
       என்னை யீன்றெனக் கைந்து பிராயத்தில்<br/>
          ஏங்க விட்டுவிண் ணெய்திய தாய்தனை<br/>
       முன்னை யீன்றவன் செந்தமிழ்ச் செய்யுளால்<br/>
          மூன்று போழ்துஞ் சிவனடி யேத்துவோன்,<br/>
       அன்ன வந்தவப் பூசனை தீர்ந்தபின்<br/>
          அருச்ச னைப்படு தேமலர் கொண்டுயான்<br/>
       பொன்னை யென்னுயிர் தன்னை யணுகலும்,<br/>
          பூவை புன்னகை நன்மலர் பூப்பள் காண்.  20<br/>
<br/>
                     ஆங்கிலப் பயிற்சி<br/>
<br/>
       நெல்லையூர் சென்றவ் வூணர் கலைத்திறன்<br/>
          நேரு மாறெனை எந்தை பணித்தனன்;<br/>
       புல்லை யுண்கென வாளரிச் சேயினைப்<br/>
          போக்கல் போலவும்,ஊன்விலை வாணிகம்<br/>
       நல்ல தென்றொரு பார்ப்பனப் பிள்ளையை<br/>
          நாடு விப்பது போலவும்,எந்தைதான்<br/>
       அல்லல் மிக்கதோர் மண்படு கல்வியை<br/>
          ஆரி யர்க்கிங் கருவருப் பாவதை,        21<br/>
<br/>
       நரியு யிர்ச்சிறு சேவகர்,தாதர்கள்,<br/>
          நாயெ னத்திரி யொற்றர்,உணவினைப்<br/>
       பெரிதெ னக்கொடு தம்முயிர் விற்றிடும்<br/>
          பேடியர்,பிறர்க் கிச்சகம் பேசுவோர்,<br/>
       கருது மிவ்வகை மாக்கள் பயின்றிடுங்<br/>
          கலைப யில்கென என்னை விடுத்தனன்,<br/>
       அருமை மிக்க மயிலைப் பிரிந்துமிவ்<br/>
          அற்பர் கல்வியின் நெஞ்சுபொ ருந்துமோ?  22<br/>
<br/>
       கணிதம் பன்னிரண் டாண்டு பயில்வர்,பின்<br/>
          கார்கொள் வானிலோர் மீனிலை தேர்ந்திலார்;<br/>
       அணிசெய் காவியம் ஆயிரங் கற்கினும்<br/>
          ஆழ்ந்தி ருக்கும் கவியுளம் காண்கிலார்;<br/>
       வணிக மும்பொருள் நூலும் பிதற்றுவார்;<br/>
          வாழு நாட்டிற் பொருள்கெடல் கேட்டிலார்;<br/>
       துணியு மாயிரஞ் சாத்திர நாமங்கள்<br/>
          சொல்லு வாரெட் டுணைப்பயன் கண்டிலார். 23<br/>
<br/>
       கம்ப னென்றொரு மானிடன் வாழ்ந்ததும்,<br/>
          காளி தாசன் கவிதை புனைந்ததும்,<br/>
       உம்பர் வானத்துக் கோளையும் மீனையும்<br/>
          ஓர்ந்த ளந்ததொர் பாஸ்கரன் மாட்சியும்,<br/>
       நம்ப ருந்திற லோடொரு பாணினி<br/>
          ஞால மீதில் இலக்கணங் கண்டதும்<br/>
       இம்பர் வாழ்வின் இறுதிகண் டுண்மையின்<br/>
          இயல்பு ணர்த்திய சங்கரன் ஏற்றமும்,     24<br/>
<br/>
       சேரன் தம்பி சிலம்பை இசைத்ததும்,<br/>
          தெய்வ வள்ளுவன் வான்மறை செய்ததும்,<br/>
       பாரில் நல்லிசைப் பாண்டிய சோழர்கள்<br/>
          பார ளித்துத் தர்மம் வளர்த்ததும்,<br/>
       பேர ருட்சுடர் வாள்கொண் டசோகனார்<br/>
          பிழை படாது புவித்தலங் காத்ததும்,<br/>
       வீரர் வாழ்த்த மிலேச்சர்தந் தீயகோல்<br/>
          வீழ்த்தி வென்ற சிவாஜியின் வெற்றியும்,   25<br/>
<br/>
       அன்ன யாவும் அறிந்திலர் பாரதத்<br/>
          தாங்கி லம்பயில் பள்ளியுட் போகுநர்;<br/>
       முன்ன நாடு திகழ்ந்த பெருமையும்<br/>
          மூண்டி ருக்குமிந் நாளின் இகழ்ச்சியும்<br/>
       பின்னர் நாடுறு பெற்றியுந் தேர்கிலார்<br/>
          பேடிக் கல்வி பயின்ருழல் பித்தர்கள்,<br/>
       என்ன கூறிமற் றெங்ஙன் உணர்த்துவேன்<br/>
          இங்கி வர்க்கென துள்ளம் எரிவதே!     26<br/>
<br/>
       சூதி லாத யுளத்தினன் எந்தைதான்<br/>
          சூழ்ந்தெ னக்கு நலஞ்செயல் நாடியே<br/>
       ஏதி லாதருங் கல்விப் படுகுழி<br/>
          ஏறி யுய்தற் கரிய கொடும்பிலம்<br/>
       தீதி யன்ற மயக்கமும் ஐயமும்<br/>
          செய்கை யாவினு மேயசி ரத்தையும்<br/>
       வாதும் பொய்மையும் என்றவி லங்கினம்<br/>
          வாழும் வெங்குகைக் கென்னை வழங்கினன்.27<br/>
<br/>
       ஐய ரென்றும் துரைனென்றும் மற்றெனக்<br/>
          காங்கி லக்கலை யென்றொன் றுணர்த்திய<br/>
       பொய்ய ருக்கிது கூறுவன்,கேட்பீரேல்;<br/>
          பொழுதெ லாமுங்கள் பாடத்தில் போக்கிநான்<br/>
       மெய்ய யர்ந்து விழிகுழி வெய்திட<br/>
          வீறி ழந்தென துள்ளநொய் தாகிட<br/>
       ஐயம் விஞ்சிச் சுதந்திர நீங்கியென்<br/>
          அறிவு வாரித் துரும்பென் றலைந்ததால்.  28<br/>
<br/>
       செலவு தந்தைக்கோ ராயிரஞ் சென்றது;<br/>
          தீதெ னக்குப்பல் லாயிரஞ் சேர்ந்தன;<br/>
       நலமொ ரெட்டுணை யுங்கண்டி லேனிதை<br/>
          நாற்ப தாயிரங் கோயிலிற் சொல்லுவேன்!<br/>
       சிலமுன் செய்நல் வினைப்பய னாலும்நந்<br/>
          தேவி பாரதத் தன்னை யருளினும்<br/>
       அலைவு றுத்துநும் பேரிருள் வீழ்ந்துநான்<br/>
          அழிந்தி டாதொரு வாறுபி ழைத்ததே!    29<br/>
<br/>
                   மணம்<br/>
<br/>
       நினைக்க நெஞ்ச முருகும்;பிறர்க்கிதை<br/>
          நிகழ்த்த நாநனி கூசு மதன்றியே<br/>
       எனைத்திங் கெண்ணி வருந்தியும் இவ்விடர்<br/>
          யாங்ஙன் மாற்றுவ தென்பதும் ஓர்ந்திலம்;<br/>
       அனைத்தொர் செய்திமற் றேதெனிற் கூறுவேன்;<br/>
          அம்ம!மாக்கள் மணமெனுஞ் செய்தியே.<br/>
       வினைத்தொ டர்களில் மானுட வாழ்க்கையுள்<br/>
          மேவு மிம்மணம் போற்பிறி தின்றரோ!    30<br/>
<br/>
       வீடு றாவணம் யாப்பதை வீடென்பார்!<br/>
          மிகவி ழிந்த பொருளைப் பொருளென்பார்;<br/>
       நாடுங் காலொர் மணமற்ற செய்கையை<br/>
          நல்ல தோர்மண மாமென நாட்டுவார்.<br/>
       கூடு மாயிற் பிரம சரியங் கொள்;<br/>
          கூடு கின்றில தென்னிற் பிழைகள் செய்து<br/>
       ஈட ழிந்து நரகவழிச் செல்வாய்;<br/>
          யாது செய்யினும் இம்மணம் செய்யல்காண்.31<br/>
<br/>
       வசிட்ட ருக்கும் இராமருக்கும் பின்னொரு<br/>
          வள்ளு வர்க்கும்முன் வாய்த்திட்ட மாதர்போல்<br/>
       பசித்தொ ராயிரம் ஆண்டு தவஞ்செய்து<br/>
          பார்க்கி நும்பெறல் சால வரிதுகாண்.<br/>
       புசிப்ப தும்பரின் நல்லமு தென்றெணிப்<br/>
          புலையர் விற்றிடும் கள்ளுண லாகுமோ?<br/>
       அசுத்தர் சொல்வது கேட்களிர்,காளையீர்;<br/>
          ஆண்மை வேண்டின் மணஞ்செய்தல் ஓம்புமின்.32<br/>
<br/>
       வேறு தேயத் தெவரெது செய்யினும்<br/>
          வீழ்ச்சி பெற்றவிப் பாரத நாட்டினில்<br/>
       ஊற ழிந்து பிணமென வாழுமிவ்<br/>
          வூனம் நீக்க விரும்பும் இளையர்தாம்<br/>
       கூறு மெந்தத் துயர்கள் விளையினும்<br/>
          கோடி மக்கள் பழிவந்து சூழினும்<br/>
       நீறு பட்டவிப் பாழ்ச்செயல் மட்டினும்<br/>
          நெஞ்சத் தாலும் நினைப்ப தொழிகவே.      33<br/>
<br/>
       பால ருந்து மதலையர் தம்மையே<br/>
          பாத கக்கொடும் பாதகப் பாதகர்<br/>
       மூலத் தோடு குலங்கெடல் நாடிய<br/>
          மூட மூடநிர் மூடப் புலையர்தாம்,<br/>
       கோல மாக மணத்திடைக் கூட்டுமிக்<br/>
          கொலையெ நுஞ்செய லொன்ரினை யுள்ளவும்<br/>
       சால வின்னுமோ ராயிரம் ஆண்டிவர்<br/>
          தாத ராகி அழிகெனத் தோன்றுமே!        34<br/>
<br/>
       ஆங்கொர் கன்னியைப் பத்துப் பிராயத்தில்<br/>
          ஆள் நெஞ்சிடை யூன்றி வணங்கினன்;<br/>
       ஈங்கொர் கன்னியைப் பன்னிரண் டாண்டனுள்<br/>
          எந்தை வந்து மணம்புரி வித்தனன்.      <br/>
       தீங்கு ம்ற்றிதி லுண்டென் றறிந்தவன்<br/>
          செயலெ திர்க்குந் திறனில நாயினேன்.<br/>
       ஓங்கு காதற் றழலெவ் வளவென்றன்<br/>
          உளமெ ரித்துள தென்பதுங் கண்டிலேன்.    35<br/>
<br/>
       மற்றொர் பெண்ணை மணஞ்செய்த போழ்துமுன்<br/>
          மாத ராளிடைக் கொண்டதொர் காதல்தான்<br/>
       நிற்றல் வேண்டு மெனவுளத் தெண்ணிலேன்;<br/>
          நினைவை யேயிம் மணத்திற் செலுத்திலேன்;<br/>
       முற்றொ டர்பினில் உண்மை யிருந்ததால்<br/>
          மூண்ட பின்னதொர் கேளியென் றெண்ணினேன்.<br/>
       கற்றுங் கேட்டும் அறிவு முதிருமுன்<br/>
          காத லொன்று கடமையொன் றாயின!      36<br/>
<br/>
       மதனன் செய்யும் மயக்க மொருவயின்;<br/>
          மாக்கள் செய்யும் பிணிப்புமற் றோர்வயின்;<br/>
       இதனிற் பன்னிரண் டாட்டை யிளைஞனுக்<br/>
          கென்னை வேண்டும் இடர்க்குறு சூழ்ச்சிதான்?<br/>
       எதனி லேனுங் கடமை விளையுமேல்<br/>
          எத்து யர்கள் உழன்றுமற் றென்செய்தும்<br/>
       அதனி லுண்மையோ டார்ந்திடல் சாலுமென்று<br/>
          அறம்வி திப்பதும் அப்பொழு தோர்ந்திலேன். 37<br/>
<br/>
       சாத்தி ரங்கள் கிரியைகள் பூசைகள்<br/>
          சகுன மந்திரந் தாலி மணியெலாம்<br/>
       யாத்தெ னைக்கொலை செய்தன ரல்லது<br/>
          யாது தர்ம முறையெனல் காட்டிலர்.<br/>
       தீத்தி றன்கொள் அறிவற்ற பொய்ச்செயல்<br/>
          செய்து மற்றவை ஞான நெறியென்பர்;<br/>
       மூத்த வர்வெறும் வேடத்தின் நிற்குங்கால்<br/>
          மூடப் பிள்ளை அறமெவண் ஓர்வதே?       38<br/>
<br/>
             தந்தை வறுமை எய்திடல்<br/>
<br/>
       ஈங்கி தற்கிடை யெந்தை பெருந்துயர்<br/>
          எய்தி நின்றனன்,தீய வறுமையான்;<br/>
       ஓங்கி நின்ற பெருஞ்செல்வம் யாவையும்<br/>
          ஊணர் செய்த சதியில் இழந்தனன்;<br/>
       பாங்கி நின்று புகழ்ச்சிகள் பேசிய<br/>
          பண்டை நண்பர்கள் கைநெகிழ்த் தேகினர்;<br/>
       வாங்கி யுய்ந்த கிளைஞரும் தாதரும்<br/>
          வாழ்வு தேய்ந்தபின் யாது மதிப்பரோ?     39<br/>
<br/>
       பர்ப்ப நக்குலங் கெட்டழி வெய்திய<br/>
          பாழ டைந்த கலியுக மாதலால்,<br/>
       வேர்ப்ப வேர்ப்பப் பொருள் செய்வ தொன்றையே<br/>
          மேன்மை கொண்ட தொழிலெனக் கொண்டனன்;<br/>
       ஆர்ப்பு மிஞ்சப் பலபல வாணிகம்<br/>
          ஆற்றி மிக்க பொருள்செய்து வாழ்ந்தனன்;<br/>
       நீர்ப்ப டுஞ்சிறு புற்புத மாமது<br/>
          நீங்க வேயுளங் குன்றித் தளர்ந்தனன்;    40<br/>
<br/>
       தீய மாய வுலகிடை யொன்றினில்<br/>
          சிந்தை செய்து விடாயுறுங் காலதை<br/>
       வாய டங்க மென்மேலும் பருகினும்<br/>
          மாயத் தாகம் தவிர்வது கண்டிலம்;<br/>
       நேய முற்றது வந்து மிகமிக<br/>
          நித்த லும்மதற் காசை வளருமால்.<br/>
       காய முள்ள வரையுங் கிடைப்பினும்<br/>
          கயவர் மாய்வது காய்ந்த உளங்கொண்டே.41<br/>
<br/>
       'ஆசைக் கோரள வில்லை விடயத்துள்<br/>
          ஆழ்ந்த பின்னங் கமைதியுண் டாமென<br/>
       மோசம் போகலிர்'என்றிடித் தோதிய<br/>
          மோனி தாளிணை முப்பொழு தேத்துவாம்;<br/>
       தேசத் தார்புகழ் நுண்ணறி வோடுதான்<br/>
          திண்மை விஞ்சிய நெஞ்சின னாயினும்<br/>
       நாசக் காசினில் ஆசையை நாட்டினன்<br/>
          நல்லன் எந்தை துயர்க்கடல் வீழ்ந்தனன். 42<br/>
<br/>
                  பொருட் பெருமை<br/>
<br/>
       ''பொருளி லார்க்கிலை யிவ்வுல''கென்றநம்<br/>
          புலவர் தம்மொழி பொய்ம்மொழி யன்றுகாண்,<br/>
       பொருளி லார்க்கின மில்லை துணையிலை,<br/>
          பொழுதெ லாமிடர் வெள்ளம்வந் தெற்றுமால்.<br/>
       பொருளி லார்பொருள் செய்தல் முதற்கடன்;<br/>
          போற்றிக் காசினுக் கேங்கி யுவிர்விடும்<br/>
       மருளர் தம்மிசை யேபழி கூறுவன்;<br/>
          மாம்கட் கிங்கொர் ஊன முரைத்திலன்.  43<br/>
<br/>
       அறமொன் றேதரும் மெய்யின்பம் என்றநல்<br/>
          லறிஞர் தம்மை அனுதினம் போற்றுவேன்.<br/>
       பிறவி ரும்பி உலகினில் யான்பட்ட<br/>
          பீழை எத்தனை கோடி!நினைக்கவும்<br/>
       திறன ழிந்தென் மனமுடை வெய்துமால்.<br/>
          தேசத் துள்ள இளைஞர் அறிமினோ!<br/>
       அறமொன் றேதரும் மெய்யின்பம்;ஆதலால்<br/>
          அறனை யேதுணை யென்றுகொண் டுய்திரால்.44<br/>
       வெய்ய கர்மப் பயஙளின் நொந்துதான்<br/>
          மெய்யு ணர்ந்திட லாகு மென்றாக்கிய<br/>
       தெய்வ மேயிது நீதி யெனினும்நின்<br/>
          திருவ ருட்குப் பொருந்திய தாகுமோ?<br/>
       ஐய கோ!சிறி துண்மை விளங்குமுன்,<br/>
          ஆவி நையத் துயருறல் வேண்டுமே!<br/>
       பையப் பையவோர் ஆமைகுன் றேறல்போல்<br/>
          பாருளோர் உண்மை கண்டிவண் உய்வரால்.  45<br/>
<br/>
       தந்தை போயினன் பாழ்மிடி சூழ்ந்தது;<br/>
          தரணிமீதினில் அஞ்சலென் பாரிலர்;<br/>
       சிந்தை யில்தெளி வில்லை;உடலினில்<br/>
          திறனு மில்லை;உரனுளத் தில்லையால்;<br/>
       மந்தர் பாற்பொருள் போக்கிப் பயின்றதாம்<br/>
          மடமைக் கல்வியால் மண்ணும் பயனிலை,<br/>
       எந்த மார்க்கமும் தோற்றில தென்செய்கேன்?<br/>
          ஏன்பி றந்தனன் இத்துயர் நாட்டிலே?      46<br/>
<br/>
                   முடிவுரை<br/>
<br/>
       உலகெ லாமொர் பெருங்கன வஃதுளே<br/>
          உண்டு றங்கி இடர்செய்து செத்திடும்<br/>
       கலக மானிடப் பூச்சிகள் வாழ்க்கையோர்<br/>
          கனவி னுங்கன வாகும்;இதற்குநான்<br/>
       பலநி நைந்து வருந்தியிங் கென்பயன்?<br/>
          பண்டு போனதை எண்ணி யென்னாவது?<br/>
       சிலதி னங்கள் இருந்து மறைவதில்<br/>
          சிந்தை செய்தெவன் செத்திடு வானடா!   47<br/>
<br/>
       ஞான் முந்துற வும்பெற் றிலாதவர்<br/>
          நானி லத்துத் துயரன்றிக் காண்கிலர்;<br/>
       போன தற்கு வருந்திலன் மெய்த்தவப்<br/>
          புலமை யோனது வானத் தொளிருமோர்<br/>
       மீனை நாடி வளைத்திடத் தூண்டிலை<br/>
          வீச லொக்கு மெனலை மறக்கிலேன்;<br/>
       ஆன தாவ தனைத்தையுஞ் செய்ததோர்<br/>
          அன்னை யே!இனி யேனும் அருள்வையால்,48<br/>
<br/>
                     வேறு<br/>
<br/>
       அறிவிலே தெளிவு,நெஞ்சிலே உறுதி,<br/>
          அகத்திலே அன்பினோர் வெள்ளம்,<br/>
       பொறிகளின்மீது தனியர சாணை,<br/>
          பொழுதெலாம் நினதுபே ரருளின்<br/>
       நெறியிலே நாட்டம்,கரும யோகத்தில்<br/>
          நிலைத்திடல் என்றிவை யருளாய்<br/>
       குறிகுண மேதும் இல்லதாய் அனைத்தாய்க்<br/>
          குலவிடு தனிப்பரம் பொருளே!         49<br/>
<br/>
    2.  பாரதி-அறுபத்தாறு<br/>
<br/>
           கடவுள் வாழ்த்து-பராசக்தி துதி<br/>
<br/>
       எனக்கு முன்னே சித்தர் பலர் இருந்தா ரப்பா!<br/>
          யானும் வந்தேன் ஒரு சித்தன் இந்த நாட்டில்;<br/>
       மனத்தினிலே நின்றிதனை எழுது கின்றாள்<br/>
          மனோன் மணியென் மாசக்தி வையத்தேவி;<br/>
       தினத்தினிலே புதிதாகப் பூத்து நிற்கும்<br/>
          செய்யமணித் தாமரை நேர் முகத்தாள் காதல்<br/>
       வனத்தினிலே  தன்னையொரு மலரைப் போலும்<br/>
          வண்டினைப்போல் எனையுமுரு மாற்றி விட்டாள். 1<br/>
<br/>
       தீராத காலமெலாம் தானும் நிற்பாள்<br/>
          தெவிட்டாத இன்னமுதின் செவ்வி தழ்ச்சி,<br/>
       நீராகக் கனலாக வானாக் காற்றா<br/>
          நிலமாக வடிவெடுத்தாள்;நிலத்தின் மீது<br/>
       போராக நோயாக மரண மாகப்<br/>
          போந்திதனை யழித்திடுவாள்;புணர்ச்சி கொண்டால்<br/>
       நேராக மோனமகா னந்த வாழ்வை<br/>
          நிலத்தின்மிசை அளித் தமரத் தன்மை ஈவாள். 2<br/>
<br/>
       மாகாளி பராசக்தி உமையாள் அன்னை<br/>
          வைரவிகங் காளிமனோன் மணிமா மாயி.<br/>
       பாகார்ந்த தேமொழியாள்,படருஞ் செந்தீ<br/>
          பாய்ந்திடுமோர் விழியுடையாள்,பரம சக்தி<br/>
       ஆகார மளித்திடுவாள்,அறிவு தந்தாள்<br/>
          ஆதிபரா சக்தியென தமிர்தப் பொய்கை.<br/>
       சோகா டவிக்குளெனைப் புகவொட்டாமல்<br/>
          துய்யசெழுந் தேன்போலே கவிதை சொல்வாள். 3<br/>
<br/>
                  மரணத்தை வெல்லும் வழி<br/>
<br/>
       பொன்னார்ந்த திருவடியைப் போற்றி யிங்கு<br/>
          புகலுவேன் யானறியும் உண்மை யெல்லாம்:<br/>
       முன்னோர்கள் எவ்வுயிரும் கடவுள் என்றார்,<br/>
          முடிவாக அவ்வுரையை நான்மேற் கொண்டேன்;<br/>
       அன்னோர்கள் உரத்ததன்றிச் செய்கையில்லை<br/>
          அத்வைத நிலைகண்டால் மரணமுண்டோ ?<br/>
       முன்னோர்கள் உரைத்தபல சித்த ரெல்லாம்<br/>
          முடிந்திட்டார்,மடிந்திட்டார்,மண்ணாய் விட்டார்.  4<br/>
<br/>
       பொந்திலே யுள்ளாராம்,வனத்தில் எங்கோ<br/>
          புதர்களிலே யிருப்பாராம்,பொதிகை மீதே<br/>
       சந்திலே சவுத்தியிலே நிழலைப் போலே<br/>
          சற்றெ யங்கங்கேதென் படுகின் றாராம்,<br/>
       நொந்தபுண்ணைக் குத்துவதில் பயனென் றில்லை;<br/>
          நோவாலே மடிந்திட்டான் புத்தன் கண்டீர்!<br/>
       அந்தண்னாம் சங்கரா சார்யுன் மாண்டான்;<br/>
          அதற்கடுத்த இராமா நுஜனும் போனான்!       5<br/>
<br/>
       சிலுவையிலே அடியுண்டு யேசு செத்தான்,<br/>
          தீயதொரு கணையாலே கண்ணன் மாண்டான்,<br/>
       பலர் புகழும் இராமனுமே யாற்றில் வீழ்ந்தான்;<br/>
          பார்மீது நான்சாகா திருப்பேன்,காண்பீர்!<br/>
       மலிவுகண்டீர் இவ்வுண்மை பொய்கூ றேன்யான்,<br/>
          மடிந்தாலும் பொய்கூறேன் மானுடர்க்கே,<br/>
       நலிவுமில்லை,சாவுமில்லை!கேளீர்,கேளீர்!<br/>
          நாணத்தைக் கவலையினைச் சினத்தைப் பொய்யை.6<br/>
<br/>
                   அசுரர்களின் பெயர்<br/>
<br/>
       அச்சத்தை வேட்கைதனை அழித்து விட்டால்<br/>
          அப்போது சாவுமங்கே அழிந்துபோகும்;<br/>
       மிச்சத்தைப் பின் சொல்வேன்,சினத்தை முன்னே<br/>
          வென்றிடுவீர்,மேதினியில் மரணமில்லை;<br/>
       துக்சமெனப் பிறர்பொருளைக் கருத லாலே,<br/>
          சூழ்ந்ததெலாம் கடவுளெனச் சுருதி சொல்லும்<br/>
       நிச்சயமாம் ஞானத்தை மறத்த லாலே.<br/>
          நேர்வதே மானுடர்க்குச் சினத்தீ நெஞ்சில்.       7<br/>
<br/>
                  சினத்தின் கேடு<br/>
<br/>
       சினங்கொள்வார் தமைத்தாமே தீயாற் சுட்டுச்<br/>
          செத்திடுவா ரொப்பாவார்;சினங்கொள் வார்தாம்<br/>
       மனங்கொண்டு தங்கழுத்தைத் தாமே வெய்ய<br/>
          வாள்கொண்டு கிழித்திடுவார் மானு வாராம்.<br/>
       தினங்கோடி முறைமனிதர் சினத்தில் வீழ்வார்,<br/>
          சினம்பிறர்மேற் றாங்கொண்டு கவலையாகச்<br/>
       செய்ததெணித் துயர்க்கடலில் வீழ்ந்து சாவார்.       8<br/>
<br/>
       மாகாளி பராசக்தி துணையே வேண்டும்.<br/>
          வையகத்தில் எதற்கும் இனிக் கவலை வேண்டா;<br/>
       சாகா மலிருப்பதுநம் சதுரா லன்று;<br/>
          சக்தியரு ளாலன்றோ பிறந்தோம் பார்மேல்;<br/>
       பாகான தமிழினிலே பொருளைச் சொல்வேன்.<br/>
          பாரீர்நீர் கேளீரோ,படைத்தோன் காப்பான்;<br/>
       வேகாத மனங்கொண்டு களித்து வாழ்வீர்<br/>
          மேதினியி லேதுவந்தால் எமக்கென் னென்றே.    9<br/>
<br/>
                        தேம்பாமை<br/>
<br/>
       ''வடகோடிங் குயர்ந்தென்னே,சாய்ந்தா லென்னே,<br/>
          வான் பிறைக்குத் தென்கோடு''பார்மீ திங்கே<br/>
       விடமுண்டுஞ் சாகாம லிருக்கக் கற்றால்,<br/>
          வேறெதுதான் யாதாயின் எமக்கிங் கென்னே?<br/>
       திடங்கொண்டு வாழ்ந்திடுவோம்,தேம்பல் வேண்டா;<br/>
          தேம்புவதில் பயனில்லை,தேம்பித் தேம்பி<br/>
       இடருற்று மடிந்தவர்கள் கோடி கோடி<br/>
          எதற்கு மினி அஞ்சாதீர் புவியி லுள்ளீர்!        10<br/>
<br/>
                       பொறுமையின் பெருமை<br/>
<br/>
       திருத்தணிகை மலைமேலே குமார தேவன்<br/>
          திருக்கொலுவீற் றிருக்குமதன் பொருளைக் கேளீர்!<br/>
       திருத்தணிகை யென் பதிங்கு பொறுமை யின்பேர்.<br/>
          செந்தமிழ்கண் டீர்,பகுதி'தணி'யெ னுஞ்சொல்,<br/>
       பொறுத்தமுறுந் தணிகையினால் புலமை சேரும்,<br/>
          'பொறுத்தவரே பூமியினை ஆள்வார்'என்னும்<br/>
       அருத்தமிக்க பழமொழியும் தமிழி லுண்டாம்.<br/>
          அவனியிலே பொறையுடையான் அவனே தேவன்! 11<br/>
<br/>
       பொறுமையினை,அறக்கடவுள் புதல்வ னென்னும்<br/>
          யுதிட்டிரனும் நெடுநாளிப் புவிமேல் காத்தான்.<br/>
       இறுதியிலே பொறுமைநெறி தவறி விட்டான்<br/>
          ஆதலாற் போர்புரிந்தான் இளையாரோடே;<br/>
       பொறுமை யின்றிப் போர்செய்து பரத நாட்டைப்<br/>
          போர்க்களத்தே அழித்துவிட்டுப் புவியின் மீது<br/>
       வறுமையையுங் கலியினையும் நிறுத்தி விட்டு<br/>
          மலைமீது சென்றான்பின் வானஞ் சென்றான்     12<br/>
<br/>
       ஆனாலும் புவியின்மிசை உயிர்க ளெல்லாம்<br/>
          அநியாய் மரணமெய்தல் கொடுமை யன்றொ?<br/>
       தேனான உயிரைவிட்டுச் சாக லாமோ?<br/>
          செத்திடற்குக் காரணந்தான் யாதென் பீரேல்;<br/>
       கோனாகிச் சாத்திரத்தை யாளு மாண்பார்<br/>
          ஜகதீச சந்த்ரவஸு கூறு கின்றான்;<br/>
       (ஞானானு பவத்திலிது முடிவாங் கண்டீர்!)<br/>
          ''நாடியிலே அதிர்ச்சியினால் மரணம்''என்றான்.13<br/>
<br/>
       கோபத்தால் நாடியிலே அதிர்ச்சி யுண்டாம்!<br/>
          கொடுங்கோபம் பேரதிர்ச்சி சிறிய கோபம்<br/>
       ஆபத்தாம்,அதிர்ச்சியிலே சிறிய தாகும்;<br/>
          அச்சத்தால் நாடியெலாம் அவிந்து போகும்;<br/>
       தாபத்தால் நாடியெலாம் சிதைந்து போகும்;<br/>
          கவலையினால் நாடியெலாம் தழலாய் வேகும்;<br/>
       கோபத்தை வென்றிடலே பிறவற் றைத்தான்<br/>
          கொல்வதர்கு வழியெனநான் குறித்திட்டேனே.   14<br/>
<br/>
                  கடவுள் எங்கே இருக்கிறார்?<br/>
<br/>
       ''சொல்லடா! ஹரியென்ற கடவுள் எங்கே?<br/>
          சொல்'' லென்று ஹைரணியந்தான் உறுமிக் கேட்க,<br/>
       நல்லதொரு மகன் சொல்வான்:-'தூணி லுள்ளான்<br/>
          நாரா யணந்துரும்பி லுள்ளான்'என்றான்.<br/>
       வல்லபெருங் கடவுளிலா அணுவொன் றில்லை.<br/>
          மஹாசக்தி யில்லாத வஸ்து வில்லை;<br/>
       அல்லலில்லை அல்லலில்லை அல்லலில்லை;<br/>
          அனைத்துமே தெய்வமென்றால் அல்லலுண்டோ ? 15<br/>
<br/>
       சுயசரிதை<br/>
<br/>
       கேளப்பா,சீடனே!கழுதை யொன்றைக்<br/>
          ''கீழான்''பன்றியினைத் தேளைக் கண்டு<br/>
       தாளைப்பார்த் திருகரமுஞ் சிரமேற் கூப்பிச்<br/>
          சங்கரசங் கரவென்று பணிதல் வேண்டும்;<br/>
       கூளத்தை மலத்தினையும் வணங்கல் வேண்டும்;<br/>
          கூடி நின்ற பொருளனைத்தின் கூட்டம் தெய்வம்.<br/>
       மீளத்தான் இதைத் தெளிவா விரித்துச் சொல்வேன்;<br/>
          விண்மட்டும் கடவுளன்று மண்ணும் அஃதே.      16<br/>
<br/>
       சுத்த அறி வேசிவமென் றுரைத்தார் மேலோர்;<br/>
          சுத்த மண்ணும் சிவமென்றே உரைக்கும் வேதம்;<br/>
       வித்தகனாம் குருசிவமென் றுரைத்தார் மேலோர்,<br/>
          வித்தை யிலாப் புலையனு மஃதென்னும் வேதம்;<br/>
       பித்தரே அனைத்துயிருங் கடவுளென்று<br/>
          பேசுவது மெய்யானால் பெண்டிரென்றும்<br/>
       நித்தநும தருகினிலே குழந்தை யென்றும்<br/>
          நிற்பனவுந் தெய்வமன்றொ நிகழ்த்து வீரே?     17<br/>
<br/>
       உயிர்களெல்லாம் தெய்வமன்றிப் பிறவொன் ரில்லை;<br/>
          ஊர்வனவும் பறப்பனவும் நேரே தெய்வம்;<br/>
       பயிலுமுயிர் வகைமட்டு மன்றி யிங்குப்<br/>
          பார்க்கின்ற பொருளெல்லாம் தெய்வம் கண்டீர்;<br/>
       வெயிலளிக்கும் இரவி,மதி,விண்மீன்,மேகம்<br/>
          மேலுமிங்குப் பலபலவாம் தோற்றங் கொண்டே<br/>
       இயலுகின்ற ஜடப்பொருள்கள் அனைத்தும் தெய்வம்;<br/>
          எழுதுகோல் தெய்வமிந்த எழுத்தும் தெய்வம்!   18<br/>
<br/>
               குருக்கள் துதி(குள்ளச்சாமி புகழ்)<br/>
<br/>
       ஞான்குரு தேசிகனைப் போற்று கின்றேன்;<br/>
          நாடனைத்துந் தானாவான் நலிவி லாதான்;<br/>
       மோனகுரு திருவருளால் பிறப்பு மாறி<br/>
          முற்றிலும்நாம் அமரநிலை சூழ்ந்து விட்டோ ம்;<br/>
       தேன்னைய பராசக்தி திறத்தைக் காட்டிச்<br/>
          சித்தினியல் காட்டிமனத் தெளிவு தந்தான்.<br/>
       வானகத்தை இவ்வுலகிலிருந்து தீண்டும்<br/>
          வகையுணர்த்திக் காத்த பிரான் பதங்கள் போற்றி!19<br/>
<br/>
       எப்போதும் குருசரணம் நினைவாய்,நெஞ்சே!<br/>
          எம்பெருமான் சிதம்பரதே சிகந்தாள் எண்ணாய்!<br/>
       முப்பொழுங் கடந்தபெரு வெளியைக் கண்டான்,<br/>
          முத்தியெனும் வானகத்தே பரிதி யாவான்,<br/>
       தப்பாத சாந்தநிலை அளித்த கோமான்,<br/>
          தவம் நிறைந்த மாங்கொட்டைச் சாமித் தேவன்,<br/>
       குப்பாய ஞானத்தால் மரண மென்ற<br/>
          குளிர்நீக்கி யெனைக்காத்தான்,குமார தேவன்!   20<br/>
<br/>
       தேசத்தார் இவன்பெயரைக் குள்ளச்சாமி<br/>
          தேவர்பிரான் என்றுரைப்பார்;தெளிந்த ஞானி<br/>
       பாசத்தை அறுத்துவிட்டான்,பயத்தைச் சுட்டான்;<br/>
          பாவனையால் பரவெளிக்கு மேலே தொட்டான்;<br/>
       நாசத்தை அழித்துவிட்டான்;யமனைக் கொன்றான்;<br/>
          ஞானகங்கை தனைமுடிமீ தேந்தி நின்றான்;<br/>
       ஆசையெனும் கொடிக்கொருதாழ் மரமே போன்றான்,<br/>
          ஆதியவன் சுடர்பாதம் புகழ்கின் றேனே.        21<br/>
<br/>
       வாயினால் சொல்லிடவும் அடங்கா தப்பா;<br/>
          வரிசையுடன் எழுதிவைக்க வகையும் எல்லை;<br/>
       ஞாயிற்றைச் சங்கிலியால் அளக்க லாமோ?<br/>
          ஞானகுரு புகழினைநாம் வகுக்க லாமோ?<br/>
       ஆயிரனூல் எழுதிடினும் முடிவ்ய் றாதாம்;<br/>
          ஐயனவன் பெருமையைநான் சுருக்கிச் சொல்வேன்;<br/>
       காயகற்பஞ் செய்துவிட்டான்;அவன்வாழ் நாளைக்<br/>
          மணக்கிட்டு வயதுரைப்பார் யாரும் இல்லை.     22<br/>
<br/>
                     குரு தரிசனம்<br/>
<br/>
       அன்றொருநாட் புதுவைநகர் தனிலே கீர்த்தி<br/>
          அடைக் கலஞ்சேர் ஈசுவரன் தர்மராஜா<br/>
       என்றபெயர் வீதியிலோர் சிறிய வீட்டில்,<br/>
          இராஜாரா மையனென்ற நாகைப் பார்ப்பான்,<br/>
       முன்றனது பிதா தமிழில் உபநிடதத்தை<br/>
          மொழிபெயர்த்து வைத்ததனைத் திருத்தச் சொல்லி<br/>
       என்றனைவேண் டிக்கொள்ள யான்சென் றாங்கண்<br/>
          இருக்கையிலே அங்குவந்தான் குள்ளச் சாமி.   23<br/>
<br/>
       அப்போது நான்குள்ளச் சாமி கையை<br/>
          அன்புடனே பற்றியது பேச லுர்றேன்:<br/>
       ''அப்பனே!தேசிகனே!ஞானி என்பார்<br/>
          அவனியிலே சிலர்நின்னைப் பித்தன் என்பார்;<br/>
       செப்புறுநல் லஷ்டாங்க யோக சித்தி<br/>
          சேர்ந்தவனென் றுனைப்புகழ்வார் சிலரென் முன்னே<br/>
       ஒப்பனைகள் காட்டாமல் உண்மை சொல்வாய்,<br/>
          உத்தமனே!எனக்குநினை உணர்த்து வாயே.    24<br/>
<br/>
       யாவன் நீ? நினைக்குள்ள திறமை என்னே?<br/>
          யாதுணர்வாய் கந்தைசுற்றித் திரிவ தென்னே?<br/>
       தேவனைப்போல் விழிப்ப தென்னே? சிறியாரோடும்<br/>
          தெருவிலே நாய்களொடும் விளையாட் டென்னே?<br/>
       பாவனையிற் பித்தரைப்போல் அலைவ தென்னே?<br/>
          பரமசிவன் போலுருவம் படைத்த தென்னே?<br/>
       ஆவலற்று நின்றதென்னே? அறிந்த தெல்லாம்,<br/>
          ஆரியனே,அனக்குணர்த்த வேண்டும்''என்றேன். 25<br/>
<br/>
       பற்றியகை திருகியந்தக் குள்ளச் சாமி<br/>
          பரிந்தோடப் பார்த் தான்;யான் விடவே யில்லை,<br/>
       சுற்றுமுற்றும் பார்த்துப்பின் முறுவல் பூத்தான்;<br/>
          தூயதிருக் கமலபதத் துணையைப் பார்த்தேன்;<br/>
       குற்றமற்ற தேசிகனும் திமிறிக் கொண்டு<br/>
          குதித்தோடி அவ்வீட்டுக் கொல்லை சேர்ந்தான்;<br/>
       மற்றவன்பின் யானோடி விரைந்து சென்று<br/>
          வாவனைக் கொல்லையிலே மறித்துக் கொண்டேன்.26<br/>
<br/> 
                      உபதேசம்<br/>
<br/>
       பக்கத்து வீடிடிந்து சுவர்கள் வீழ்ந்த<br/>
          பாழ்மனையொன் றிருந்ததங்கே;பரம யோகி<br/>
       ஒக்கத்தன் அருள்விழியால் என்னை நோக்கி<br/>
          ஒருகுட்டிச் சுவர்காட்டிப் பரிதி காட்டி<br/>
       அக்கணமே கிணற்றுளதன் விம்பங் காட்டி,    [என்றேன்<br/>
          ''அறிதிகொலோ!''எனக்கேட்டான்''அறிந்தேன்''<br/>
       மிக்கமகிழ் கொண்டவனும் சென்றான்;யானும்<br/>
          வேதாந்த மரத்திலொரு வேரைக் கண்டேன்.   27<br/>
<br/>
       தேசிகன்கை காட்டியெனக் குரைத்த செய்தி<br/>
          செந்தமிழில் உலகத்தார்க் குணர்த்து கின்றேன்;<br/>
       ''வாசியைநீ கும்பகத்தால் வலியக் கட்டி,<br/>
          மண்போலே சுவர்போலே,வாழ்தல் வேண்டும்;<br/>
       தேசுடைய பரிதியுருக் கிணற்றி நுள்஧ள்<br/>
          தெரிவதுபோல் உனக்குள்஧ள் சிவனைக் காண்பாய்;<br/>
       பேசுவதில் பயனில்லை.அனுப வத்தால்<br/>
          பேரின்பம் எய்துவதே ஞானம்''என்றான்.     28<br/>
<br/>
       கையிலொரு நூலிருந்தால் விரிக்கச் சொல்வேன்,<br/>
          கருத்தையதில் காட்டுவேன்;வானைக் காட்டி<br/>
       மையிலகு விழியாளின் காத லொன்றே<br/>
          வையகத்தில் வாழுநெறி யென்றுகாட்டி,<br/>
       ஐயனெனக் குணார்த்தியன பலவாம் ஞானம்,<br/>
          அகற்கவன்காட் டியகுறிப்போ அநந்த மாகும்.<br/>
       பொய்யறியா ஞானகுரு சிதம்ப ரேசன்<br/>
          பூமிவிநா யகன்குள்ளச் சாமி யங்கே.        29<br/>
<br/>
       மற்றொருநாள் பழங்கந்தை யழுக்கு மூட்டை<br/>
          வளமுறவே கட்டியவன் முதுகின் மீது<br/>
       கற்றவர்கள் பணிந்தேத்தும் கமல பாதக்<br/>
          கருணைமுனி சுமந்துகொண்டென் னெதிரே வந்தான்;<br/>
       சற்றுநகை புரிந்தவன்பால் கேட்க லானேன்;<br/>
          ''தம்பிரா னே; இந்தத் தகைமை என்னே?<br/>
       முற்றுமிது பித்தருடைச் செய்கை யன்றொ?<br/>
          மூட்டைசுமந் திடுவதென்னே?மொழிவாய்''அன்றென்.30<br/>
<br/>
       புன்னகைபூத் தாரினும் புகலுகின்றான்;<br/>
          ''புறததேநான் சுமக்கின்றேன்;அகத்தி னுள்ளே;<br/>
       இன்னதொரு பழங்குப்பை சுமக்கி றாய்நீ"<br/>
          என்றுரைத்து விரைந்தவனும் ஏகி விட்டான்.<br/>
       மன்னவன்சொற் பொருளினையான் கண்டு கொண்டேன்;<br/>
          மனத்தினுள்ளே பழம்பொய்கள் வளர்ப்ப தாலே<br/>
       இன்னலுற்று மாந்தரெல்லாம் மடிவார் வீணே,<br/>
          இருதயத்தில் விடுதலையை இசைத்தால் வேண்டும். 31<br/>
<br/>
       சென்றதினி மீளாது;மூடரே,நீர்<br/>
          எப்போதும் சென்றதையே சிந்தை செய்து<br/>
       கொன்றழிக்கும் கவலையெனும் குழியில் வீழ்ந்து<br/>
          குமையாதீர்;சென்றதனைக் குறித்தல் வேண்டா;<br/>
       இன்று புடிதாய்ப் பிறந்தோம் என்று நெஞ்சில்<br/>
          எண்ணமதைத் திண்ணமுற இசைத்துக் கொண்டு<br/>
       தின்றுவிளாஇ யாடியின்புற் றிருந்து வாழ்வீர்;<br/>
          அஃதின்றிச் சென்றதையே மீட்டும் மீட்டும்.         32<br/>
<br/>
       மேன்மேலும் நினைந்தழுதல் வேண்டா,அந்தோ!<br/>
          மேதையில்லா மானுடரே!மேலும் மேலும்<br/>
       மேன்மேலும் புதியகாற் றெம்முள்வந்து<br/>
          மேன்மேலும் புதியவுயிர் விளைத்தல் கண்டீர்.<br/>
       ஆன்மாவென் றெகருமத் தொடர்பை யெண்ணி<br/>
          அறிவுமயக் கங்கொண்டு கெடுகின்றீரே!<br/>
       மான்மானும் விழியுடையாள் சக்தி தேவி<br/>
          வசப்பட்டுத் தனைமறந்து வாழ்தல் வேண்டும்.     33<br/>
<br/>
       சென்றவினைப் பயன்களெனைத் தீண்ட மாட்டா;<br/>
          'ஸ்ரீதரன்யான் சிவகுமா ரன்யா னன்றோ?<br/>
       நன்றிந்தக் கணம்புதிதாய்ப் பிறழ்து விட்டேன்;<br/>
          நான் புதியவன்,நான் கடவுள்,நலிவி லாதோன்'<br/>
       என்றிந்த வுலகின்மிசை வானோர் போலே<br/>
          இயன்றிடுவார் சித்தரென்பார்;பரம தர்மக்<br/>
       குன்றின்மிசை யொருபாய்ச்ச லாகப் பாய்ந்து<br/>
          குறிப்பற்றார் கேடற்றார் குலைத லற்றார்.       34<br/>
<br/>
       குறியனந்த முடையோராய்க் கோடி செய்தும்<br/>
          குவலயத்தில் வினைக்கடிமைப் படாதா ராகி<br/>
       வெறியுடையோன் உமயாளை இடத்தி லேற்றான்<br/>
          வேதகுரு பரமசிவன் வித்தை பெற்றுச்<br/>
       செறியுடைய பழவினையாம் இருளைச் செற்றுத்<br/>
          தீயினைப்போல் மண்மீது திரிவார் மேலோர்,<br/>
       அறிவுடைய சீடா,நீ குறிப்பை நீக்கி<br/>
          அநந்தமாம் தொழில் செய்தால் அமர னாவாய்.   35<br/>
<br/>
       கேளப்பா!மேற்சொன்ன உண்மை யெல்லாம்<br/>
          கேடற்ற மதியுடையான் குள்ளச் சாமி<br/>
       நாளும்பல் காட்டாலும் குறிப்பி னாலும்<br/>
          நலமுடைய மொழியாலும் விளக்கித் தந்தான்;<br/>
       தோளைப் பார்த் துக்களித்தல் போலே யன்னான்<br/>
          துணையடிகள் பார்த்துமனம் களிப்பேன் யானே;<br/>
       வாளைப்பார்த் தின்பமுறு மன்னர் போற்றும்<br/>
          மலர்த்தாளான் மாங்கொட்டைச் சாமி வாழ்க!   36<br/>
<br/>
              கோவிந்த சுவாமி புகழ்<br/>
<br/>
       மாங்கொட்டைச் சாமி புகழ் சிறிது சொன்னோம்;<br/>
          வண்மை திகழ் கோவிந்த ஞானி,பார்மேல்<br/>
       யாங்கற்ற கல்வியெலாம் பலிக்கச் செய்தான்;<br/>
          எம்பெருமான் பெருமையையிங் கிசைக்கக் கேளீர்!<br/>
       தீங்கற்ற குணமுடையான் புதுவை யூரார்<br/>
          செய்தபெருந் தவத்தாலே உதித்த தேவன்<br/>
       பாங்குற்ற மாங்கொட்டைச் சாமி போலே<br/>
          பயிலுமதி வர்ணாசிர மத்தே நிற்போன்.       37<br/>
<br/>
       அன்பினால் முத்தியென்றான் புத்தன் அந்நாள்,<br/>
          அதனையிந்நாட் கோவிந்த சாமி செய்தான்;<br/>
       துன்பமுறும் உயிர்க்கெல்லாம் தாயைப் போலே<br/>
          சுரக்குமரு ளுடையபிரான் துணிந்த யோகி;<br/>
       அன்பினுக்குக் கடலையுந்தான் விழுங்க வல்லான்;<br/>
          அன்பினையே தெய்வமென்பான் அன்பே யாவான்;<br/>
       மன்பதைகள் யாவுமிங்கே தெய்வம் என்ற<br/>
          மதியுடையான்,கவலையெனும் மயக்கம் தீர்ந்தான்;38<br/>
<br/>
       பொன்னடியால் என்மனையைப் புனித மாக்கப்<br/>
          போந்தானிம் முனியொருநாள்;இறந்த எந்தை<br/>
       தன்னுருவங் காட்டினான்;பின்னர் என்னைத்<br/>
          தரணிமிசைப் பெற்றவளின் வடிவ முற்றான்;<br/>
       அன்னவன்மா யோகியென்றும் பரம ஞானத்<br/>
          தனுபூதி யுடையனென்றும் அறிந்து கொண்டேன்;<br/>
       மன்னவனைக் குருவெனநான் சரண டைந்தேன்;<br/>
          மரணபயம் நீங்கினேன்;வலிமை பெற்றேன்.     39<br/>
<br/>
            யாழ்ப்பாணத்து சுவாமியின் புகழ்<br/>
<br/>
       கோவிந்த சாமிபுகழ் சிறிது சொன்னேன்;<br/>
          குவலயத்தின் விழிபோன்ற யாழ்ப்பா ணத்தான்,<br/>
       தேவிபதம் மறவாத தீர ஞானி,<br/>
          சிதம்பரத்து நடராஜ மூர்த்தி யாவான்,<br/>
       பாவியரைக் கரையேற்றும் ஞானத் தோணி,<br/>
          பரமபத வாயிலெனும் பார்வை யாளன்;<br/>
       காவிவளர் தடங்களிலே மீஙள் பாயும்<br/>
          கழனிகள் சூழ் புதுவையிலே அவனைக் கண்டேன்.40<br/>
<br/>
       தங்கத்தாற் பதுமைசெய்தும் இரத லிங்கம்<br/>
          சமைத்துமவற் றினிலீசன் தாளைப் போற்றும்<br/>
       துங்கமுறு பக்தர்பலர் புவிமீ துள்ளார்;<br/>
          தோழரே!எந்நாளும் எனக்குப் பார்மேல்<br/>
       மக்களஞ்சேர் திருவிழியால் அருளைப் பெய்யும்<br/>
          வானவர்கோன்,யாழ்ப்பாணத் தீசன் தன்னைச்<br/>
       சங்கரெனன் றெப்போதும் முன்னே கொண்டு<br/>
          சரணடைந்தால் அது கண்டீர் சர்வ சித்தி.      41<br/>
<br/>
                குவளைக் கண்ணன் புகழ்<br/>
<br/>
       யாழ்ப்பாணத் தையனையென் நிடங்கொ ணர்ந்தான்<br/>
          இணையடியை நந்திபிரான் முதுகில் வைத்துக்<br/>
       காழ்ப்பான கயிலைமிசை வாழ்வான்,பார்மேல்<br/>
          கனத்தபுகழ்க் குவளையூர்க் கண்ணன் என்பான்<br/>
       பார்ப்பாரக் குலத்தினிலே பிறந்தான் கண்ணன்,<br/>
          பறையரையும் மறவரையும் நிகராக் கொண்டான்.<br/>
       தீர்ப்பான சுருதிவநி தன்னிற் சேர்ந்தான்,<br/>
          சிவனடியார் இவன்மீது கருணை கொண்டார்.   42<br/>
<br/>
       மகத்தான் முனிவரெலாம் கண்ணன் தோழர்;<br/>
          வானவரெல் லாங்கண்ணன் அடியா ராவார்;<br/>
       மிகத்தானு முயர்ந்ததுணி வுடைய நெஞ்சின்<br/>
          வீரப்பிரான் குவளையூர்க் கண்ணன் என்பான்.<br/>
       ஜகத்தினிலோர் உவமையிலா யாழ்ப்பா ணத்துச்<br/>
          சமிதனை யிவனென்றன் மனைக்கொ ணர்ந்தான்<br/>
       அகத்தினிலே அவன்பாத மலரைப் பூண்டேன்;<br/>
          ''அன்றேயப் போதேவீ டதுவே வீடு''         43<br/>
<br/>
       பாங்கான குருக்களை நாம் போற்றிக் கொண்டோ ம்,<br/>
          பாரினிலே பயந்தெளிந்தோம்;பாச மற்றோம்.<br/>
       நீங்காத சிவசக்தி யருளைப் பெற்றோம்;<br/>
          நிலத்தின்மிசை அமரநிலை யுற்றோம்,அப்பா!<br/>
       தாங்காமல் வையகத்தை அழிக்கும் வேந்தர்,<br/>
          தாரணியில் பலருள்ளார்,தருக்கி வீழ்வார்;<br/>
       ஏங்காமல் அஞ்சாமல் இடர்செய் யாமல்<br/>
          என்றுமருள் ஞானியரே எமக்கு வேந்தர்.      44<br/>
<br/>
                 பெண் விடுதலை<br/>
<br/>
       பெண்ணுக்கு விடுதலையென் றிங்கோர் நீதி<br/>
          பிறப்பித்தேன்;அதற்குரிய பெற்றி கேளீர்;<br/>
       மண்ணுக்குள் எவ்வுயிரும் தெய்வ மென்றால்,<br/>
          மனையாளும் தெய்வமன்றோ?மதிகெட்டீரே!<br/>
       விண்ணுக்குப் பறப்பதுபோல் கதைகள் சொல்வீர்,<br/>
          விடுதலையென் பீர் கருணை வெள்ள மென்பீர்,<br/>
       பெண்ணுக்கு விடுதலைநீ ரில்லை யென்றால்<br/>
          பின்னிந்த உலகினிலே வாழ்க்கை யில்லை.    45<br/>
<br/>
                தாய் மாண்பு<br/>
<br/>
       பெண்டாட்டி தனையடிமைப் படுத்த வேண்டிப்<br/>
          பெண்குலத்தை முழுதடிமைப் படுத்த லாமோ?<br/>
       ''கண்டார்க்கு நகைப்'பென்னும் உலக வாழ்க்கை<br/>
          காதலெனும் கதையினுடைக் குழப்பமன்றோ?<br/>
       உண்டாக்கிப் பாலூட்டி வளர்த்த தாயை<br/>
          உமையவளென் றறியீரோ?உணர்ச்சி கெட்டீர்!<br/>
       பண்டாய்ச்சி ஔவை ''அன்னையும் பிதாவும்,''<br/>
          பாரிடை ''முன் னறிதெய்வம்''என்றா: அன்றோ?46<br/>
<br/>
       தாய்க்குமேல் இங்கேயோர் தெய்வ முண்டோ ?<br/>
          தாய்பெண்ணே யல்லளோ?தமக்கை,தங்கை<br/>
       வாய்க்கும்பெண் மகவெல்லாம் பெண்ணே யன்றோ?<br/>
          மனைவியொருத் தியையடிமைப் படுத்த வேண்டித்<br/>
       தாய்க்குலத்தை முழுதடிமைத் படுத்த லாமோ?<br/>
          ''தாயைப்போ லேபிள்ளை''என்று முன்னோர்<br/>
       வாக்குளதன் றோ?பெண்மை அடிமை யுற்றால்<br/>
          மக்களெலாம் அடிமையுறல் வியப்பொன் றாமோ? 47<br/>
<br/>
       வீட்டிலுள்ள பழக்கமே நாட்டி லுண்டாம்<br/>
          வீட்டினிலே தனக்கடிமை பிறராம் என்பான்;<br/>
       நாட்டினிலே<br/>
          நாடோ றும் முயன்றிடுவான் நலிந்து சாவான்;<br/>
       காட்டிலுள்ள பறவைகள் போல் வாழ்வோம்,அப்பா!<br/>
          காதலிங்கே உண்டாயிற் கவலை யில்லை;<br/>
       பாட்டினிலே காதலை நான் பாட வேண்டிப்<br/>
          பரமசிவன் பாதமலர் பணிகின் றேனே.        48<br/>
<br/>
                  காதலின் புகழ்<br/>
<br/>
       காதலினால் மானுடர்க்குக் கலவி யுண்டாம்;<br/>
          கலவியிலே மானுடர்க்குக் கவலை தீரும்;<br/>
       காதலினால் மானுடர்க்குக் கவிதை யுண்டாம்;<br/>
          கானமுண்டாம்;சிற்பமுதற் கலைக ளுண்டாம்;<br/>
       ஆதலினால் காதல்செய்வீர்;உலகத் தீரே!<br/>
          அஃதன்றோ இவ்வுலகத் தலைமை யின்பம்;<br/>
       காதலினால் சாகாம லிருத்தல் கூடும்;<br/>
          கவலைபோம்,அதனாலே மரணம் பொய்யாம்.  49<br/>
<br/>
       ஆதி சக்தி தனையுடம்பில் அரனும் கோத்தான்;<br/>
          அயன்வாணி தனைநாவில் அமர்த்திக் கொண்டான்;<br/>
       சோதிமணி முகத்தினளைச் செல்வ மெல்லாம்<br/>
          சுரந்தருளும் விழியாளைத் திருவை மார்பில்<br/>
       மாதவனும் ஏந்தினான்;வானோர்க் கேனும்<br/>
          மாதரின்பம் போற்பிறிதோர் இன்பம் உண்டோ ?<br/>
       காதல்செயும் மனைவியே சக்தி கண்டீர்<br/>
          கடவுள்நிலை அவளாலே எய்த வேண்டும்.     50<br/>
<br/>
       கொங்கைகளே சிவலிங்கம் என்று கூறிக்<br/>
          கோக்கவிஞன் காளிதா சனும்பூ ஜித்தான்;<br/>
       மங்கைதனைக் காட்டினிலும் உடண்கொண் டேகி<br/>
          மற்றவட்கா மதிமயங்கிப் பொன்மான் பின்னே<br/>
       சிங்கநிகர் வீரர்பிரான் தெளிவின் மிக்க<br/>
          ஸ்ரீதரனுஞ் சென்றுபல துன்ப முற்றான்;<br/>
       இங்குபுவி மிசைக்காவி யங்க ளெல்லாம்<br/>
          இலக்கியமெல் லாங்காதற் புகழ்ச்சி யன்றோ?  51<br/>
<br/>
       நாடகத்தில் காவியத்தில் காதலென்றால்<br/>
          நாட்டினர்தாம் வியப்பெய்தி நன்றாம் என்பர்;<br/>
       ஊடகத்தே வீட்டினுள்ளே கிணற்றோ ரத்தே<br/>
          ஊரினிலே காதலென்றால் உறுமு கின்றார்;<br/>
       பாடைகட்டி அதைக்கொல்ல வழிசெய் கின்றார்;<br/>
          பாரினிலே காதலென்னும் பயிரை மாய்க்க<br/>
       மூடரெலாம் பொறாமையினால் விதிகள் செய்து<br/>
          முறைதவறி இடரெய்திக் கெடுகின் றாரே.      52<br/>
<br/>
       காதலிலே இன்பமெய்திக் களித்து நின்றால்<br/>
          கனமான மன்னவர்போர் எண்ணு வாரோ?<br/>
       மாதருடன் மனமொன்றி மயங்கி விட்டால்<br/>
          மந்திரிமார் போர்த்தொழிலை மனங்கொள் வாரோ?<br/>
       பாதிநடுக் கலவியிலே காதல் பேசிப்<br/>
          பகலெல்லாம் இரவெல்லாம் குருவிபோலே<br/>
       காதலிலே மாதருடன் களித்து வாழ்ந்தால்<br/>
          படைத்தலைவர் போர்த்தொழிலைக் கருது வாரோ? 53<br/>
<br/>
                  விடுதலைக் காதல்<br/>
<br/>
       காதலிலே விடுதலையென் றாங்கோர் கொள்கை<br/>
          கடுகிவளர்ந் திடுமென்பார் யூரோப் பாவில்;<br/>
       மாதரெலாம் தம்முடைய விருப்பின் வண்ணம்<br/>
          மனிதருடன் வாழ்ந்திடலாம் என்பார் அன்னோர்;<br/>
       பேதமின்றி மிருகங்கள் கலத்தல் போலே,<br/>
          பிரியம்வந்தால் கலந்தன்பு பிரிந்துவிட்டால்,<br/>
       வேதனையொன் றில்லாதே பிரிந்து சென்று<br/>
          வேறொருவன் றனைக்கூட வேண்டும் என்பார்.     54<br/>
<br/>
       வீரமிலா மனிதர் சொலும் வார்த்தை கண்டீர்<br/>
          விடுதலையாங் காதலெனிற் பொய்மைக் காதல்!<br/>
       சோரரைப்போல் ஆண்மக்கள் புவியின் மீது<br/>
          சுவைமிக்க பெண்மைநல முண்ணு கின்றார்.<br/>
       காரணந்தான் யாதெனிலோ;ஆண்க ளெல்லாம்<br/>
          களவின்பம் விரும்புகின்றார்;கற்பே மேலென்று<br/>
       ஈரமின்றி யெப்போதும் உபதே சங்கள்<br/>
          எடுத்தெடுத்துப் பெண்களிடம் இயம்பு வாரே!      55<br/>
<br/>
       ஆணெல்லாம் கற்பைவிட்டுத் தவறு செய்தால்,<br/>
          அப்போது பெண்மையுங்கற் பழிந்தி டாதோ?<br/>
       நாணற்ற வார்த்தையன்றோ?வீட்டைச் சுட்டால்,<br/>
          நலமான் கூரையுந்தான் எரிந்தி டாதோ?<br/>
       பேணுமொரு காதலினை வேண்டி யன்றோ<br/>
          பெண்மக்கள் கற்புநிலை பிறழு கின்றார்?<br/>
       காணுகின்ற காட்சியெலாம் மறைத்து வைத்துக்<br/>
          கற்புக்கற் பென்றுலகோர் கதைக்கின் றாரே!    56<br/>
<br/>
                  சர்வ மத சமரசம்<br/>
            (கோவிந்த சுவாமியுடன் உரையாடல்)<br/>
<br/>
       ''மீளவுமங் கொருபகலில் வந்தான் என்றன்<br/>
            மனையிடத்தே கோவிந்த வீர ஞானி,<br/>
       ஆளவந்தான் பூமியினை,அவனி வேந்தர்<br/>
            அனைவருக்கும் மேலானோன்,அன்பு வேந்தன்<br/>
       நாளைப்பார்த் தொளிர்தருநன் மலரைப்போலே<br/>
            நம்பிரான் வரவுகண்டு மனம் மலர்ந்தேன்;<br/>
       வேளையிலே நமதுதொழில் முடித்துக் கொள்வோம்,<br/>
            வெயிலுள்ள போதினிலே உலர்த்திக் கொள்வோம்.57<br/>
<br/>
       காற்றுள்ள போதேநாம் தூற்றிக் கொள்வோம்;<br/>
            கனமான குருவையெதிர் கண்டபோதே<br/>
       மாற்றான அகந்தையினைத் துடைத்துக் கொள்வோம்;<br/>
            மலமான மறதியினை மடித்துக் கொள்வோம்;<br/>
       கூற்றான அரக்கருயிர் முடித்துக் கொள்வோம்;<br/>
            குலைவான மாயைதனை அடித்துக் கொள்வோம்;<br/>
       பேற்றாலே குருவந்தான்;இவன்பால் ஞானப்<br/>
            பேற்றையெல்லாம் பெறுவோம்யாம்''அன்றெனுள்ளே.58<br/>
<br/>
       சிந்தித்து ''மெய்ப்பொருளை உணர்த்தாய் ஐயே!<br/>
            தேய்வென்ற மரணத்தைத் தேய்க்கும் வண்ணம்<br/>
       வந்தித்து நினைக்கே டேன் கூறாய்''என்றேன்.<br/>
            வானவனாம் கோவிந்த சாமி சொல்வான்;<br/>
       ''அந்தமிலா மாதேவன் கயிலை வேந்தன்<br/>
            அரவிந்த சரணங்கள் முடிமேற் கொள்வோம்;<br/>
       பந்தமில்லை;பந்தமில்லை;பந்தம் இல்லை;<br/>
            பயமில்லை;பயமில்லை;பயமே இல்லை;        59<br/>
<br/>
       ''அதுவேநீ யென்பதுமுன் வேத வோத்தாம்;<br/>
            அதுவென்றால் எதுவெனநான் அறையக் கேளாய்!<br/>
       அதுவென்றால் முன்னிற்கும் பொருளின் நாமம்;<br/>
            அவனியிலே பொருளெல்லாம் அதுவாம்;நீயும்<br/>
       அதுவன்றிப் பிறிதில்லை;ஆத லாலே,<br/>
            அவனியின்மீ தெதுவரினும் அசைவு றாமல்<br/>
       மதுவுண்ட மலர்மாலை இராமன் தாளை<br/>
            மனத்தினிலே நிறுத்தியிங்கு வாழ்வாய் சீடா!   60<br/>
<br/>
       'பாரான உடம்பினிலே மயிர்களைப்போல்<br/>
            பலப்பலவாம் பூண்டு வரும் இயற்கை யாலே;<br/>
       நேராக மானுடர்தாம் பிறரைக் கொல்ல<br/>
            நினையாமல் வாழ்ந்திட்டால் உழுதல் வேண்டா;<br/>
       காரான நிலத்தைப்போய்த் திருத்தவேண்டா;<br/>
            கால்வாய்கள் பாய்ச்சுவதில் கலகம் வேண்டா;<br/>
       சீரான மழைபெய்யும் தெய்வ முண்டு;<br/>
            சிவன் செத்தா லன்றிமண்மேல் செழுமை உண்டு.61<br/>
<br/>
       ''ஆதலால் மானிடர்கள் களவை விட்டால்<br/>
            அனைவருக்கும் உழைப்பின்றி உணவுண் டாகும்!<br/>
       பேதமிட்டுக் கலகமிட்டு வேலி கட்டிப்<br/>
            பின்னதற்குக் காவலென்று பேருமிட்டு<br/>
       நீதமில்லாக் கள்வர்நெறி யாயிற் றப்பா!<br/>
            நினைக்குங்கால் இது கொடிய நிகழ்ச்சி யன்றோ?<br/>
       பாதமலர் காட்டினினை அன்னை காத்தாள்;<br/>
            பாரினிலித் தருமம்நீ பகரு வாயே.            62<br/>
<br/>
       ''ஒருமொழியே பலமொழிக்கும் இடங்கொ டுக்கும்<br/>
            ஒருமொழியே மலமொழிக்கும் ஒழிக்கும் என்ற<br/>
       ஒருமொழியைக் கருத்தினிலே நிறுத்தும் வண்ணம்<br/>
            ஒருமொழி 'ஓம் நமச் சிவாய' வென்பர்;<br/>
       'ஹரிஹரி'யென் றிடினும் அஃதே;'ராம ராம'<br/>
            'சிவசிவ'வென்றிட்டாலும் அஃதேயாகும்.<br/>
       தெரிவுறவே 'ஓம்சக்தி'யென்று மேலோர்<br/>
            ஜெபம்புரிவ தப்பொருளின் பெயரே யாகும்.     63<br/>
<br/>
       ''சாரமுள்ள பொருளினைநான் சொல்லிவிட்டேன்;<br/>
            சஞ்சலங்கள் இனிவேண்டா;சரதந் தெய்வம்;<br/>
       ஈரமிலா நெஞ்சுடையார் சிவனைக் காணார்<br/>
            எப்போதும் அருளைமனத் திசைத்துக் கொள்வாய்;<br/>
       வீரமிலா நெஞ்சுடையார் சிவனைக் காணார்;<br/>
            எப்போதும் வீரமிக்க வினைகள் செய்வாய்;<br/>
       பேருயர்ந்த ஏஹோவா அல்லா நாமம்<br/>
            பேணுமவர் பதமலரும் பேணல் வேண்டும்.     64<br/>
<br/>
       ''பூமியிலே,கண்டம் ஐந்து,மதங்கள் கோடி!<br/>
            புத்த மதம்,சமண மதம்,பார்ஸி மார்க்கம்,<br/>
       சாமியென யேசுபதம் போற்றும் மார்க்கம்,<br/>
            சநாதனமாம் ஹிந்து மதம்,இஸ்லாம்,யூதம்,<br/>
       நாமமுயர் சீனத்துத் 'தாவு''மர்க்கம்,<br/>
            நல்ல ''கண் பூசி''மதம் முதலாப் பார்மேல்<br/>
       யாமறிந்த மதங்கள் பல உளவாம் அன்றே;<br/>
            யாவினுக்கும் உட்புதைந்த கருத்திங் கொன்றே. 65<br/>
<br/>
       ''பூமியிலே வழங்கிவரும் மதத்துக் கெல்லாம்<br/>
            பொருளினைநாம் இங்கெடுத்துப் புகலக் கேளாய்:<br/>
       சாமி நீ;சாமி நீ;கடவுள் நீயே;<br/>
            தத்வமஸி;தத்வமஸி;நீயே அஃதாம்;<br/>
       பூமியிலே நீகடவு ளில்லை யென்று<br/>
            புகல்வதுநின் மனத்துள்ளே புகுந்த மாயை;<br/>
       சாமிநீ அம் மாயை தன்னை நீக்கிச்<br/>
            சதாகாலம் 'சிவோஹ'மென்று சாதிப் பாயே!''    66<br/>
<br/>
<hr/>
</p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></body>
</html>
<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>Bharathiyar Paadalkal - part II (in tamil script, unicode format)</title>
</head>
<body>
<body bgcolor="white" text="#800000">
</body>
<center><img src="pmdr0.gif"/></center>
<hr noshade="" width="50%"/><br/>
<center><h2>C. Subramania Bharathiyar padalkaL - part II <br/>
gnanap pAdalkaL, palvakaip pAdalkaL &amp; cuya carithai <br/>
ஞானப் பாடல்கள், பல்வகைப் பாடல்கள் &amp; சுயசரிதை  <br/>(in tamil script, unicode/UTF-8 format)
</h2></center>
<hr noshade="" width="50%"/><br/>
<hr/>
<h3>gnanap pAdalkaL, palvakaip pAdalkaL &amp; cuya caritai  <br/>
of C. Subramania Bharathi</h3> 
Etext input: / Proof-reading :  Mr. Govardanan <br/>
<br/>
This webpage presents the Etext in Tamil script,  in Unicode encoding.<br/> 
To view the Tamil text correctly you need 
to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">kalyan@geocities.com</a><br/>
<br/>
C - Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr/>
<b> <h3>ஞானப் பாடல்கள்</h3></b>
<br/>
  1.   அச்சமில்லை<br/>
                (பண்டாரப் பாட்டு)<br/>
  அச்சமில்லை அச்சமில்லை அச்சமென்ப தில்லையே<br/>
  இச்சகத்து ளோரெலாம் எதிர்த்து நின்ற போதினும்,<br/>
  அச்சமில்லை அச்சமில்லை அச்சமென்பதில்லையே<br/>
  துச்சமாக எண்ணி நம்மைச் தூறுசெய்த போதினும்<br/>
  அச்சமில்லை அச்சமில்லை அச்சமென்ப தில்லையே<br/>
  பிச்சை வாங்கி உண்ணும் வாழ்க்கை பெற்று விட்ட போதிலும்<br/>
  அச்சமில்லை அச்சமில்லை அச்சமென்ப தில்லையே<br/>
  இச்சைகொண்டே பொருளெலாம் இழந்துவிட்ட போதிலும்,<br/>
  அச்சமில்லை அச்சமில்லை அச்சமென்ப தில்லையே        1<br/>
<br/>
  கச்சணிந்த கொங்கை மாதர் கண்கள்வீசு போதினும்,<br/>
  அச்சமில்லை அச்சமில்லை அச்சமென்ப தில்லையே<br/>
  நச்சைவாயி லே கொணர்ந்து நண்ப ரூட்டு போதினும்,<br/>
  அச்சமில்லை அச்சமில்லை அச்சமென்ப தில்லையே<br/>
  பச்சையூ னியைந்த வேற் படைகள் வந்த போதினும்,<br/>
  அச்சமில்லை அச்சமில்லை அச்சமென்ப தில்லையே<br/>
  உச்சிமீது வானிடிந்து வீழு கின்ற போதினும்,<br/>
  அச்சமில்லை அச்சமில்லை அச்சமென்ப தில்லையே.      2<br/>
<p>
  2. ஐய பேரிகை<br/>
 பல்லவி<br/>
<br/>
         ஐய பேரிகை கொட்டடா!-கொட்டடா<br/>
         ஐய பேரிகை கொட்டடா!<br/>
                    சரணங்கள்<br/>
   1. பயமெனும் பேய்தனை யடித்தோம்-பொய்ம்மைப்<br/>
          பாம்பைப் பிளந்துயிரைக் குடித்தோம்;<br/>
      வியனுல கனைத்தையும் அமுதென நுகரும்<br/>
          வேத வாழ்வினைக் கைப் பிடித்தோம்(ஐயபேரிகை)<br/>
   2. இரவியினொளியிடைக் குளித்தோம்-ஒளி<br/>
          இன்னமு தினையுண்டு களித்தோம்;<br/>
      கரவினில் வந்துயிர்க் குலத்தினை யழிக்கும்<br/>
          காலன் நடுநடுங்க விழித்தோம்.     (ஐய பேரிகை)<br/>
   3. காக்கை குருவி எங்கள் ஜாதி-நீள்<br/>
          கடலும் மலையும் எங்கள் கூட்டம்;<br/>
      நோக்குந் திசையெலாம் நாமன்றி வேறில்லை;<br/>
          நோக்க நோக்கக் களியாட்டம்.     [ஐய பேரிகை)<br/>
<p>
   3.   விடுதலை-சிட்டுக்குருவி<br/>
                     பல்லவி<br/>
      விட்டு விடுதலை யாகிநிற் பாயிந்தச்<br/>
      சிட்டுக் குருவியைப் போலே<br/>
                        சரணங்கள்<br/>
   1. எட்டுத் திசையும் பறந்து திரிகுவை<br/>
      ஏறியக் காற்றில் விரைவொடு நீந்துவை<br/>
      மட்டுப் படாதெங்கும் கொட்டிக் கிடக்குமிவ்<br/>
      வானொளி யென்னும் மதுவின் சுவையுண்டு.  (விட்டு)<br/>
   2. பெட்டையி னோடின்பம் பேசிக் களிப்புற்றுப்<br/>
      பீடையிலாத தொர் கூடு கட்டிக்கொண்டு<br/>
      முட்டைதருங் குஞ்சைக் காத்து மகிழ்வெய்தி<br/>
      முந்த வுணவு கொடுத்தன்பு செய்திங்கு.     (விட்டு)<br/>
   3. முற்றத்தி லேயுங் கழனி வெளியிலும்<br/>
      முன்கண்ட தானியம் தன்னைக் கொணர்ந்துண்டு<br/>
      மற்றப் பொழுது கதைசொல்லித் தூங்கிப்பின்<br/>
      வைகறை யாகுமுன் பாடி விழிப்புற்று.       (விட்டு)<br/>
<p>
   4.   விடுதலை வேண்டும்         <br/>     ராகம் - நாட்டை<br/>
பல்லவி<br/>
          வேண்டுமடி எப்போதும் விடுதலை,அம்மா;<br/>
                      சரணங்கள்<br/>
   1. தூண்டு மின்ப வாடை வீசு துய்ய தேன் கடல்<br/>
      சூழ நின்ற தீவிலங்கு சோதி வானவர்<br/>
      ஈண்டு நமது தோழ ராகி எம்மோ டமுதமுண்டு குலவ<br/>
      நீண்ட மகிழ்ச்சி மூண்டு விளைய<br/>
      நினைத்திடு மின்பம் அனைத்தும் உதவ    (வேண்டுமடி)<br/>
   2. விருத்தி ராதி தானவர்க்கு மெலிவ தின்றியே,<br/>
      விண்ணு மண்ணும் வந்து பணிய மேன்மை துன்றியே<br/>
      பொருத்த முறநல் வேத மோர்ந்து<br/>
      பொய்ம்மை தீர,மெய்ம்மை நேர<br/>
      வருத்த மழிய வறுமை யொழிய<br/>
      வையம் முழுதும் வண்மை பொழிய       (வேண்டுமடி)<br/>
   3. பண்ணில் இனிய பாடலோடு பாயு மொளியெலாம்<br/>
      பாரில் எம்மை உரிமை கொண்டு பற்றி நிற்கவே,<br/>
      நண்ணி யமரர் வெற்றி கூற<br/>
      நமது பெண்கள் அமரர் கொள்ள<br/>
      வண்ண மினிய தேவ மகளிர்<br/>
      மருவ நாமும் உவகைதுள்ள.           (வேண்டுமடி)<br/>
<p>
   5.  உறுதி வேண்டும்<br/>
<br/>
      மனதி லுறுதி வேண்டும்,<br/>
         வாக்கினி லேயினிமை வேண்டும்;<br/>
      நினைவு நல்லது வேண்டும்,<br/>
         நெருங்கின பொருள் கைப்பட வேண்டும்;<br/>
      கனவு மெய்ப்பட வேண்டும்,<br/>
         கைவசமாவது விரைவில் வேண்டும்;<br/>
      தனமும் இன்பமும் வேண்டும்,<br/>
         தரணியிலே பெருமை வேண்டும்.<br/>
      கண் திறந்திட வேண்டும்,<br/>
         காரியத்தி லுறுதி வேண்டும்;<br/>
      பெண் விடுதலை வேண்டும்,<br/>
         பெரிய கடவுள் காக்க வேண்டும்,<br/>
      மண் பயனுற வேண்டும்,<br/>
         வானகமிங்கு தென்பட வேண்டும்;<br/>
      உண்மை நின்றிட வேண்டும்.<br/>
         ஓம்  ஓம்  ஓம்  ஓம்.<br/>
<p>
   6.  ஆத்ம ஜெயம்<br/>
<br/>
      கண்ணில் தெரியும் பொருளினைக் கைகள்<br/>
         கவர்ந்திட மாட்டாவோ?-அட<br/>
      மண்ணில் தெரியுது வானம்,அதுநம்<br/>
         வசப்பட லாகாதோ?<br/>
      எண்ணி யெண்ணிப்பல நாளு முயன்றிங்<br/>
         கிறுதியிற் சோர்வோமோ?-அட,<br/>
      விண்ணிலும் மண்ணிலும் கண்ணிலும் எண்ணிலும்<br/>
         மேவு ப்ராசக்தியே!                        1<br/>
<br/>
      என்ன வரங்கள்,பெருமைகள்,வெற்றிகள்,<br/>
         எத்தனை மேன்மைகளோ!<br/>
      தன்னை வென்றாலவை யாவும் பெறுவது<br/>
         சத்திய மாகுமென்றே<br/>
      முன்னை முனிவர் உரைத்த மறைப் பொருள்<br/>
         முற்றுமுணர்ந்த பின்னும்<br/>
      தன்னை வென்றாளும் திறமை பெறாதிங்கு<br/>
         தாழ்வுற்று நிற்போமோ?                     2<br/>
<p>
   7.   காலனுக்கு உரைத்தல்       ராகம்0சக்கரவாகம்<br/>
                                 தாளம்-ஆதி<br/>
                     பல்லவி<br/>
      காலா!உனை நான் சிறு புல்லென மதிக்கிறேன்;என்றன்<br/>
      காலருகே வாடா!சற்றே உனை மிதிக்கிறேன்-அட (காலா)<br/>
                          சரணங்கள்<br/>
      1. வேலாயுத விருதினை மனதிற் மதிக்கிறேன்;என்றன்<br/>
            வேதாந்த முரைத்த ஞானியர் தமை யெண்ணித்<br/>
                                    [துதிக்கிறேன்-ஆதி<br/>
         மூலா வென்று கதறிய யானையைக் காக்கவே-நின்றன்<br/>
            முதலைக்கு நேர்ந்ததை மறந்தாயோ கெட்ட,<br/>
                                    [மூடனே?அட (காலா)<br/>
      2. ஆலாலமுண்டவனடி சரணென்ற மார்க்கண்டன்-தன<br/>
            தாவி கவரப்போய் நீ பட்ட பாட்டினை<br/>
                                    [யறிகுவேன்-இங்கு<br/>
         நாலாயிரம் காதம் விட்டகல்!உனைவிதிக்கிறேன்-ஹரி<br/>
            நாராயண னாகநின் முன்னே உதிக்கிறேன்-அட<br/>
                                                (காலா)<br/>
<p>
     8.   மாயையைப் பழித்தல்         ராகம்-காம்போதி<br/>
                                    தாளம்-ஆதி<br/>
<br/>
         உண்மை யறிந்தவர் உன்னைக் கணிப்பாரோ?<br/>
            மாயையே-மனத்<br/>
         திண்மையுள்ளாரை நீ செய்வது<br/>
            மொன்றுண்டோ !-மாயையே!                    1<br/>
<br/>
         எத்தனை கோடி படைகொண்டு வந்தாலும்<br/>
            மாயையே-நீ<br/>
         சித்தத் தெளிவெனுந் தீயின்முன்<br/>
            நிற்பாயோ?-மாயையே!                        2<br/>
<br/>
         என்னைக் கெடுப்பதற் கெண்ணமுற்றாய்<br/>
            கெட்ட மாயையே!-நான்<br/>
         உன்னைக் கெடுப்ப துறுதியென்<br/>
            றேயுணர்-மாயையே!                          3<br/>
<br/>
         சாகத் துணியிற் சமுத்திர மெம்மட்டு<br/>
            மாயையே!-இந்தத்<br/>
         தேகம் பொய் யென்றுணார் தீரரை யென்<br/>
            செய்வாய்!-மாயையே!                         4<br/>
<br/>
         இருமை யழிந்தபின் எங்கிருப்பாய்,அற்ப<br/>
            மாயையே!-தெளிந்<br/>
         தொருமை கண்டார் முன்னம் ஓடாது<br/>
            நிற்பையோ?-மாயையே!                       5<br/>
<br/>
         நீதரும் இன்பத்தை நேரென்று கொள்வனோ<br/>
            மாயையே-சிங்கம்<br/>
         நாய்தரக் கொள்ளுமோ நல்லர<br/>
            சாட்சியை-மாயையே!                         6<br/>
<br/>
         என்னிச்சை கொண்டுனை யெற்றி விட<br/>
            வல்லேன் மாயையே!-இனி<br/>
         உன்னிச்சை கொண்டெனக் கொன்றும்<br/>
            வராது காண்-மாயையே!                      7<br/>
<br/>
         யார்க்கும் குடியல்லேன் யானென்ப<br/>
            தோர்ந்தனன் மாயையே!-உன்றன்<br/>
         போர்க்கஞ்சு வேனோ பொடியாக்குவேன்<br/>
            உன்னை-மாயையே!                          8<br/>
<p>
      9. சங்கு<br/>
<br/>
         செத்தபிறகு சிவலோகம் வைகுந்தம்<br/>
            சேர்ந்திடலா மென்றே எண்ணியிருப்பார்<br/>
         பித்த மனிதர்,அவர் சொலுஞ் சாத்திரம்<br/>
            பேயுரை யாமென்றிங் கூதேடா சங்கம்!           1<br/>
<br/>
         இத்தரை மீதினி லேயிந்த நாளினில்<br/>
            இப்பொழு தேமுக்தி சேர்ந்திட நாடிச்<br/>
         சுத்த அறிவு நிலையிற் களிப்பவர்<br/>
            தூய ராமென்றிங் கூதேடா சங்கம்!              2<br/>
<br/>
         பொய்யுறு மாயையைப் பொய்யெனக் கொண்டு,<br/>
            புலன்களை வெட்டிப் புறத்தில் எறிந்தே<br/>
         ஐயுற லின்றிக் களித்டிருப் பாரவர்<br/>
            ஆரிய ராமென்றிங் கூதேடா சங்கம்!              3<br/>
<br/>
         மையுறு வாள்விழி யாரையும் பொன்னையும்<br/>
            மண்ணெனக் கொண்டு மயக்கற் றிருந்தாரே<br/>
         செய்யுறு காரியம் தாமன்றிச் செய்வார்<br/>
            சித்தர்க் ளாமென்றிங் கூதேடா சங்கம்!           4<br/>
<p>
       10.  அறிவே தெய்வம்<br/>
                     கண்ணிகள்<br/>
<br/>
         ஆயிரந் தெய்வங்கள் உண்டென்று தேடி<br/>
            அலையும் அறிவிலிகாள்!-பல்<br/>
         லாயிரம் வேதம் அறிவொன்றே தெய்வமுண்<br/>
            டாமெனல் கேளீரோ?                          1<br/>
<br/>
         மாடனைக் காடனை வேடனைப் போற்றி<br/>
            மயங்கும் மதியிலிகாள்!-எத<br/>
         னூடும்நின் றோங்கும் அறிவென்றே தெய்வமென்<br/>
            றோதி யறியிரோ?                             2<br/>
<br/>
         சுத்த அறிவே சிவமென்று கூறுஞ்<br/>
            சுருதிகள் கேளீரோ?-பல<br/>
         பித்த மதங்களி லேதடு மாறிப்<br/>
            பெருமை யழிவீரோ?                           3<br/>
<br/>
         வேடம்பல் கோடியொர் உண்மைக் குளவென்று<br/>
            வேதம் புகன்றிடுமே-ஆங்கோர்<br/>
         வேடத்தை நீருண்மை யென்றுகொள் வீரென்றவ்<br/>
            வேத மறியாதே.                             4<br/>
<br/>
         நாமம்பல் கோடியொர் உண்மைக் குளவென்று<br/>
            நான்மறை கூறிடுமே-ஆங்கோர்<br/>
         நாமத்தை நீருண்மை யென்று கொள் வீரென்றந்<br/>
            நான்மறை கண்டிலதே.                        5<br/>
<br/>
         போந்த நிலைகள் பலவும் பராசக்தி<br/>
            பூணு நிலையாமே-உப<br/>
         சாந்த நிலையே வேதாந்த நிலையென்று<br/>
            சான்றவர் கண்டனரே.                         6<br/>
<br/>
         கவலை துறந்திங்கு வாழ்வது வீடென்று<br/>
            காட்டும் மறைகளெலாம்-நீவிர்<br/>
         அவலை நினைந்துமி மெல்லுதல் போலிங்கு<br/>
            அவங்கள் புரிவீரோ?                           7<br/>
<br/>
         உள்ள தனைத்திலும் உள்ளொளி யாகி<br/>
            ஒளிர்ந்திடும் ஆன்மாவே-இங்கு,<br/>
         கொள்ளற் கரிய பிரமமென் றேமறை<br/>
            கூவுதல் கேளீரோ?                            8<br/>
<br/>
         மெள்ளப் பலதெய்வம் கூட்டி வளர்த்து<br/>
            வெறுங் கதைகள் சேர்த்துப்-பல<br/>
         கள்ள மதங்கள் பரப்புதற் கோர்மறை<br/>
            காட்டவும் வல்லீரோ?                          9<br/>
<br/>
         ஒன்று பிரம முளதுண்மை யஃதுன்<br/>
            உணர்வெனும் வேதமெலாம்-என்றும்<br/>
         ஒன்ரு பிரம முள துண்மை யஃதுன்<br/>
            உணர்வெனக் கொள்வாயே.                   10<br/>
<p>
       11.  பரசிவ வெள்ளம்<br/>
<br/>
         உள்ளும் புறமுமாய் உள்ள தெலாந் தானாகும்<br/>
            வெள்ளமொன்றுண் டாமதனைத் தெய்வமென்பார்<br/>
                                           [வேதியரே.  1<br/>
<br/>
         காணுவன நெஞ்சிற் கருதுவன உட்கருத்தைப்<br/>
            பேணுவன யாவும் பிறப்பதந்த வெள்ளத்தே.       2<br/>
<br/>
         எல்லை பிரி வற்றதுவாய் யாதெனுமோர் பற்றிலதாய்<br/>
            இல்லையுள தென்றறிஞர் என்றுமய லெய்துவதாய்   3<br/>
<br/>
         வெட்டவெளி யாயறிவாய் வேறுபல சக்திகளைக்<br/>
            கொட்டுமுகி லாயணுக்கள் கூட்டிப் பிரிப்பதுவாய்.    4<br/>
<br/>
         தூல வணுக்களாய்ச் சூக்குமமாய்ச் சூக்குமத்திற்<br/>
            சாலவுமே நுண்ணியதாய்த் தன்மையெலாந் தானாகி,5<br/>
<br/>
         தன்மையொன் றிலாததுவாய்த் தானே ஒரு பொருளாய்த்<br/>
            தன்மைபல வுடைத்தாய்த் தான்பலவாய் நிற்பதுவே.  6<br/>
<br/>
         எங்குமுளான் யாவும் வலான் யாவுமறி வானெனவே<br/>
         தங்குபல மதத்தோர் சாற்றுவதும் இங்கிதையே.        7<br/>
<br/>
         வேண்டுவோர் வேட்கையாய் வேட்பாராய் வேட்பாருக்<br/>
         கீண்டுபொரு ளாயதனை யீட்டுவதாய் நிற்குமிதே.        8<br/>
         காண்பார்தங் காட்சியாய்க் காண்பாராய்க் காண்பொரு<br/>
                                                [ளாய்<br/>
         மாண்பார்ந் திருக்கும்,வகுத்துரைக்க வொண்ணாதே.   9<br/>
<br/>
         எல்லாந் தானாகி யிரிந்திடினும் இஃதறிய<br/>
         வல்லார் சிலரென்பர் வாய்மையெல்லாங் கண்டவரே.   10<br/>
<br/>
         மற்றிதனைக் கண்டார் மலமற்றார் துன்பமற்றார்;<br/>
         பற்றிதனைக் கொண்டார் பயனைத்துங் கண்டாரே.    11<br/>
<br/>
         இப்பொருளைக் கண்டார் இடருக்கோர் எல்லைகண்டார்;<br/>
         எப்பொருளுந் தாம்பெற்றிங் கின்பநிலை யெய்துவரே.   12<br/>
<br/>
         வேண்டுவ வெலாம் பெறுவார் வேண்டா ரெதனையுமற்<br/>
         றீண்டுபுவி யோரவரை யீசரெனப் போற்றுவரே.        13<br/>
<br/>
         ஒன்றுமே வேண்டா துலகனைத்தும் ஆளுவர்காண்;<br/>
         என்றுமே யிப்பொருளோ டேகாந்தத் துள்ளவரே.      14<br/>
<br/>
         வெள்ளமடா தம்பி விரும்பியபோ தெய்திநின<br/>
         துள்ள மிசைத் தானமுத வூற்றாய்ப் பொழியுமடா!     15<br/>
<br/>
         யாண்டுமிந்த இன்பவெள்ளம் என்றுநின்னுள் வீழ்வதற்கே<br/>
         வேண்டு முபாயம் மிகவுமெளி தாகுமடா!            16<br/>
<br/>
         எண்ணமிட்ட லேபோதும் எண்ணுவதே இவ்வின்பத்<br/>
         தண்ணமுதை யுள்ளே ததும்பப் புரியுமடா!           17<br/>
<br/>
         எங்கு நிறைந்திருந்த ஈசவெள்ள மென்னகத்தே<br/>
         பொங்குகின்ற தென்றெண்ணிப் போற்றி நின்றாற்<br/>
                                          [போதுமடா! 18<br/>
<br/>
         யாதுமாம் ஈசவெள்ளம் என்னுள் நிரம்பியதென்<br/>
         றோதுவதே போதுமதை உள்ளுவதே போதுமடா!     19<br/>
<br/>
         காவித் துணிவேண்டா,காற்றைச் சடைவேண்டா<br/>
         பாவித்தல் போதும் பரமநிலை யெய்துதற்கே         20<br/>
<br/>
         சாத்திரங்கள் வேண்டா சதுமறைக ளேதுமில்லை;<br/>
         தோத்திரங்க ளில்லையுளந் தொட்டுநின்றாற் போதுமடா! 21<br/>
<br/>
        தவமொன்று மில்லையொரு சாதனையு மில்லையடா!<br/>
        சிவமொன்றே யுள்ளதெனச் சிந்தைசெய்தாற்<br/>
                                          போதுமடா!   22<br/>
<br/>
        சந்ததமு மெங்குமெல்லாந் தானாகி நின்றசிவம்<br/>
        வந்தெனுளே பாயுதென்று வாய்சொன்னாற் போதுமடா!  23<br/>
<br/>
        நித்தசிவ வெள்ள மென்னுள் வீழ்ந்து நிரம்புதென்றுன்<br/>
        சித்தமிசைக் கொள்ளுஞ்சிரத்தை யொன்றே போதுமடா! 24<br/>
<p>
        12.  உலகத்தை நோக்கி வினவுதல்<br/>
<br/>
        நிற்பதுவே,நடப்பதுவே,பறப்பதுவே,நீங்க ளெல்லாம்<br/>
        சொற்பனந் தானா?பல தோற்ற மயக்கங்களோ?<br/>
        கற்பதுவே!கேட்பதுவே,கருதுவதே நீங்க ளெல்லாம்<br/>
        அற்ப மாயைகளோ?உம்முள் ஆழ்ந்த பொருளில்லையோ?  1<br/>
<br/>
        வானகமே,இளவெயிலே,மரச்செறிவே நீங்க ளெல்லாம்<br/>
        கானலின் நீரோ?-வெறுங் காட்சிப் பிழைதானோ?<br/>
        போனதெல்லாம் கனவினைப்போற் புதைந்தழிந்தே<br/>
                                              [போனதனால்<br/>
        நானுமோர் கனவோ?-இந்த ஞாலமும் பொய்தானோ?    2<br/>
<br/>
        கால மென்றே ஒரு நினைவும் காட்சியென்றே பலநினைவும்<br/>
        கோலமும் பொய்களோ?அங்குக் குணங்களும் பொய்களோ?<br/>
        சோலையிலே மரங்க ளெல்லாம் தோன்றுவதோர்<br/>
                                         [விதையிலென்றால்,<br/>
        சோலை பொய்யாமோ?-இதைச் சொல்லொடு<br/>
                                        சேர்ப்பாரோ?    3<br/>
<br/>
        காண்பவெல்லாம் மறையுமென்றால் மறைந்ததெல்லாம்<br/>
                                       (காண்ப மென்றோ?<br/>
        வீண்படு பொய்யிலே-நித்தம் விதிதொடர்ந் திடுமோ?<br/>
        காண்பதுவே உறுதிகண்டோ ம் காண்பதல்லால் உறுதியில்லை<br/>
        காண்பது சக்தியாம்-இந்தக் காட்சி நித்தியமாம்.      4<br/>
<p>
        13.  நான்<br/>
<br/>
                இரட்டைக் குறள் வெண் செந்துறை<br/>
<br/>
             வானில் பறக்கின்ற புள்ளெலாம் நான்;<br/>
                 மண்ணில் திரியும் விலங்கெலாம் நான்;<br/>
             கானிழல் வளரும் மரமெலாம் நான்,<br/>
                 காற்றும் புனலும் கடலுமே நான்.           1<br/>
<br/>
             விண்ணில் தெரிகின்ற மீனெலாம் நான்<br/>
                 வெட்ட வெளியின் விரிவெலாம் நான்,<br/>
             மண்ணில் கிடக்கும் புழுவெலாம் நான்,<br/>
                 வாரியிலுள்ள உயிரெலாம் நான்.            2<br/>
<br/>
             கம்பனிசைத்த கவியெலாம் நான்,<br/>
                 காருகர் தீட்டும் உருவெலாம் நான்;<br/>
             இம்பர் வியக்கின்ற மாட கூடம்<br/>
                 எழில் நகர் கோபுரம் யாவுமே நான்.        3<br/>
<br/>
             இன்னிசை மாத ரிசையுளேன் நான்;<br/>
                 இன்பத் திரள்கள் அனைத்துமே நான்;<br/>
             புன்னிலை மாந்தர் தம் பொய்யெலாம் நான்;<br/>
                 பொறையருந் துன்பப் புணர்ப்பெலாம் நான்.   4<br/>
<br/>
             மந்திரங் கோடி இயக்குவோன் நான்,<br/>
                 இயங்கு பொருளின் இயல்பெலாம் நான்,<br/>
             தந்திரங் கோடி சமைத்துளோன் நான்,<br/>
                 சாத்திர வேதங்கள் சாற்றினோன் நான்.     5<br/>
<br/>
             அண்டங்கள் யாவையும் ஆக்கினோன் நான்,<br/>
                 அவை பிழையாமே சுழற்றுவோன் நான்;<br/>
             கண்டநற் சக்திக் கணமெலாம் நான்,<br/>
                 காரண மாகிக் கதித்துளோன் நான்.        6<br/>
<br/>
             நானெனும் பொய்யை நடத்துவோன் நான்;<br/>
                 ஞானச் சுடர்வானில் செல்லுவோன் நான்<br/>
             ஆனபொருள்கள் அனைத்தினும் ஒன்றாய்<br/>
                 அறிவாய் விளங்குமுதற சோதிநான்!         7<br/>
<br/>
          14.   சித்தாந்தச் சாமி கோயில்<br/>
<br/>
             சித்தாந்தச் சாமி திருக்கோயில் வாயிலில்<br/>
                 தீபவொளி யுண்டாம்;-பெண்ணே!<br/>
             முத்தாந்த வீதி முழுதையுங் காட்டிட<br/>
                 மூண்டதிருச் சுடராம்;-பெண்ணே!           1<br/>
<br/>
             உள்ளத் தழுக்கும் உடலிற் குறைகளும்<br/>
                 ஒட்டவருஞ் சுடராம்;-பெண்ணே!<br/>
             கள்ளத் தனங்கள் அனைத்தும் வெளிப்படக்<br/>
                 காட்ட வருஞ் சுடராம்;-பெண்ணே1          2<br/>
<br/>
             தோன்று முயிர்கள் அனைத்டும்நன் றென்பது<br/>
                 தோற்ற முறுஞ் சுடராம்;-பெண்ணே!<br/>
             மூன்று வகைப்படும் காலநன் றென்பதை<br/>
                 முன்ன ரிடுஞ் சுடராம்;-பெண்ணே!          3<br/>
<br/>
             பட்டினந் தன்னிலும் பாக்கநன் றென்பதைப்<br/>
                 பார்க்க வொளிர்ச்சுடராம்-பெண்ணே!<br/>
             கட்டு மனையிலுங் கோயில்நன் றென்பதைக்<br/>
                 காண வொளிர்ச் சுடராம்;-பெண்ணே!      4<br/>
<p>
           15.  பக்தி                     ராகம்-பிலஹரி<br/>
                          பல்லவி<br/>
                  பக்தியினாலெ-தெய்வ-பக்தியினாலே<br/>
<br/>
                               சரணங்கள்<br/>
<br/>
           1. பக்தியினாலே-இந்தப்<br/>
                 பாரினி லெய்திடும் மேன்மைகள் கேளடீ!<br/>
              சித்தந் தெளியும்,-இங்கு<br/>
                 செய்கை யனைத்திலும் செம்மை பிறந்திடும்,<br/>
              வித்தைகள் சேரும்,-நல்ல<br/>
                 வீர ருறவு கிடைக்கும்,மனத்திடைத்<br/>
              தத்துவ முண்டாம்,நெஞ்சிற்<br/>
                 சஞ்சலம் நீங்கி உறுதி விளங்கிடும்.   (பக்தி)<br/>
<br/>
           2. காமப் பிசாசைக்-குதி<br/>
                 கால்கொண் டடித்து விழுந்திடலாகும்;இத்<br/>
              தாமசப் பேயைக்-கண்டு<br/>
                 தாக்கி மடித்திட லாகும்;எந்நேரமும்<br/>
              தீமையை எண்ணி-அஞ்சுந்<br/>
                 தேம்பற் பிசாசைத் திருகியெ றிந்துபொய்ந்<br/>
              நாம மில்லாதே-உண்மை<br/>
                 நாமத்தி னாலிங்கு நன்மை விளைந்திடும். (பக்தி)<br/>
<br/>
           3. ஆசையைக் கொல்வோம்,-புலை<br/>
                 அச்சத்தைக் கொன்று பொசுக்கிடுவோம்,கெட்ட<br/>
              பாச மறுப்போம்,-இங்குப்<br/>
                 பார்வதி சக்தி விளங்குதல் கண்டதை<br/>
              மோசஞ் செய்யாமல்-உண்மை<br/>
                 முற்றிலுங் கண்டு வணங்கி வணங்கியொர்<br/>
              ஈசனைப் போற்றி-இன்பம்<br/>
                 யாவையு முண்டு புகழ்கொண்டு வாழ்குவம். (பக்தி)<br/>
<br/>
           4. சோர்வுகள் போகும்,-பொய்ச்<br/>
                 சுகத்தினைத் தள்ளிச் சுகம்பெறலாகும்,நற்<br/>
              பார்வைகள் தோன்றும்-மிடிப்<br/>
                 பாம்பு கடித்த விஷமகன் றேநல்ல<br/>
              சேர்வைகள் சேரும்,-பல<br/>
                 செல்வங்கள் வந்து மகிழ்ச்சி விளைந்திடும்,<br/>
              தீர்வைகள் தீரும்-பிணி<br/>
                 தீரும்,பலபல இன்பங்கள் சேர்ந்திடும்.     (பக்தி)<br/>
<br/>
           5. கல்வி வளரும்,-பல<br/>
                 காரியங் கையுறும்,வீரிய மோங்கிடும்,<br/>
              அல்ல லொழியும்,-நல்ல<br/>
                 ஆண்மை யுண்டாகும்,அறிஉ தெளிந்திடும்,<br/>
              சொல்லுவ தெல்லாம்-மறைச்<br/>
                 சொல்லினைப் போலப் பயனுள தாகும்,மெய்<br/>
              வல்லமை தோன்றும்,-தெய்வ<br/>
                 வாழ்க்கையுற் றேயிங்கு வாழ்ந்திடலாம்-உண்மை.<br/>
<br/>
           6. சோம்ப லழியும்-உடல்<br/>
                 சொன்ன படிக்கு நடக்கும்,முடி சற்றுங்<br/>
              கூம்புத லின்றி நல்ல<br/>
                 கோபுரம் போல நிமிர்ந்த நிலைபெறும்,<br/>
              வீம்புகள் போகும்-நல்ல<br/>
                 மேன்மை யுண்டாகிப் புயங்கள் பருக்கும்,பொய்ப்<br/>
              பாம்பு மடியும்-மெய்ப்<br/>
                 பரம் வென்று நல்ல நெறிகளுண் டாய்விடும் (பக்தி)<br/>
<br/>
           7. சந்ததி வாழும்,-வெறுஞ்<br/>
                 சஞ்சலங் கெட்டு வலிமைகள் சேர்ந்திடும்,<br/>
              'இந்தப் புவிக்கே-இங்கொர்<br/>
                 ஈசனுண்டா யின் அறிக்கையிட் டேனுன்றன்<br/>
              கந்தமலர்த்தாள்-துணை;<br/>
                 காதல் மகவு வளர்ந்திட வேண்டும்,என்<br/>
              சிந்தையறிந்தே-அருள்<br/>
                 செய்திட வேண்டும்'என்றால் அருளெய்திடும்.(பக்தி)<br/>
<br/>
          16.  அம்மாக்கண்ணு பாட்டு<br/>
<br/>
           1. ''பூட்டைத் திறப்பது கையாலே-நல்ல<br/>
                 மனந் திறப்பது மதியாலே''<br/>
              பாட்டைத் திறப்பது பண்ணாலே-இன்ப<br/>
                 வீட்டைத் திறப்பது பெண்ணாலே.<br/>
<br/>
           2. ஏட்டைத் துடைப்பது கையாலே-மன<br/>
                 வீட்டைத் துடைப்பது மெய்யாலே;<br/>
              வேட்டை யடிப்பது வில்லாலே-அன்புக்<br/>
                 கோட்டை பிடிப்பது சொல்லாலே.<br/>
<br/>
           3. காற்றை யடைப்பது மனதாலே-இந்தக்<br/>
                 காயத்தைக் காப்பது செய்கையாலே,<br/>
              சோற்றைப் புசிப்பது வாயாலே-உயிர்<br/>
                 துணி வுறுவது தாயாலே.<br/>
<p>
         17.   வண்டிக்காரன் பாட்டு<br/>
<br/>
                 (அண்ணனுக்கும் தம்பிக்கும் உரையாடல்)<br/>
<br/>
              ''காட்டு வழிதனிலே-அண்ணே!<br/>
                 கள்ளர் பயமிருந்தால்?''எங்கள்<br/>
              வீட்டுக் குலதெய்வம்-தம்பி<br/>
                 வீரம்மை காக்குமடா!''                   1<br/>
<br/>
              ''நிறுத்து வண்டி யென்றே-கள்ளர்<br/>
                 நெருங்கிக் கேட்கையிலே''-''எங்கள்<br/>
              கறுத்த மாரியின் பேர்-சொன்னால்<br/>
                 காலனும் அஞ்சுமடா!''                   2<br/>
<p>
         18.     கடமை<br/>
<br/>
              கடமை புரிவா ரின்புறுவார்<br/>
                 என்னும் பண்டைக் கதை பேணோம்;<br/>
              கடமை யறிவோம் தொழிலறியோம்;<br/>
                 கட்டென் பதனை வெட்டென் போம்;<br/>
              மடமை,சிறுமை,துன்பம்,பொய்,<br/>
                 வருத்தம்,நோவு,மற்றிவை போல்<br/>
              கடமை நினைவுந் தொலைத் திங்கு<br/>
                 களியுற் றென்றும் வாழ்குவமே.<br/>
<p>
         19.     அன்பு செய்தல்<br/>
<br/>
              இந்தப் புவிதனில் வாழும் மரங்களும்<br/>
              இன்ப நறுமலர்ப் பூஞ்செடிக் கூட்டமும்<br/>
              அந்த மரங்களைச் சூழ்ந்த கொடிகளும்<br/>
              ஔடத மூலிகை பூண்டு புல் யாவையும்<br/>
              எந்தத் தொழில் செய்து வாழ்வன வோ?        1<br/>
<br/>
                                வேறு<br/>
<br/>
          மானுடர் உழாவிடினும் வித்து நடாவிடினும்<br/>
              வரம்பு கட்டாவிடினும் அன்றிநீர் பாய்ச்சாவிடினும்<br/>
          வானுலகு நீர்தருமேல் மண்மீது மரங்கள்<br/>
              வகைவகையா நெற்கள்புற்கள் மலிந்திருக்குமென்றே?<br/>
          யானெதற்கும் அஞ்சுகிலேன்,மானுடரே,நீவிர்<br/>
              என்மதத்தைக் கைக் கொண்மின்;பாடுபடல்வேண்டா;<br/>
          ஊனுடலை வருத்தாதீர்;உணவியற்கை கொடுக்கும்;<br/>
              உங்களுக்குத் தொழிலிங்கே அன்புசெய்தல் கண்டீர்!2<br/>
<p>
          20.  சென்றது மீளாது<br/>
<br/>
          சென்றதினி மீளாது மூடரே!நீர்<br/>
              எப்போதும் சென்றதையே சிந்தை செய்து<br/>
          கொன்றழிக்கும் கவலையெனும் குழியில் வீழ்ந்து<br/>
              குமையாதீர்!சென்றதனைக் குறித்தல் வேண்டாம்.<br/>
          இன்றுபுதி தாய்ப்பிறந்தோம் என்று நீவிர்<br/>
              எண்ண மதைத் திண்ணமுற இசைத்துக் கொண்டு<br/>
          தின்றுவிளை யாடியின்புற் றிருந்து வாழ்வீர்;<br/>
              தீமையெலாம் அழிந்துபோம்,திரும்பி வாரா.<br/>
<p>
          21.  மனத்திற்குக் கட்டளை<br/>
<br/>
               பேயா யுழலுஞ் சிறுமனமே!<br/>
                   பேணா யென்சொல் இன்றுமுதல்<br/>
               நீயா யொன்றும் நாடாதே<br/>
                   நினது தலைவன் யானேகாண்;<br/>
               தாயாம் சக்தி தாளினிலும்<br/>
                   தரும மெனயான் குறிப்பதிலும்<br/>
               ஓயா தேநின் றுழைத்திடுவாய்<br/>
                   உரைத்தேன் அடங்கி உய்யுதியால்.<br/>
               பா.-13<br/>
<p>
          22.  மனப் பெண்<br/>
<br/>
               மனமெனும் பெண்ணே!வாழிநீ கேளாய்!<br/>
               ஒன்றையே பற்றி யூச லாடுவாய்<br/>
               அடுத்ததை நோக்கி யடுத்தடுத் துலவுவாய்<br/>
               நன்றையே கொள்ளெனிற் சோர்ந்துகை நழுவுவாய்<br/>
               விட்டுவி டென்றதை விடாதுபோய் விழுவாய்        5<br/>
               தொட்டதை மீள மீளவுந் தொடுவாய்<br/>
               புதியது காணிற் புலனழிந் திடுவாய்<br/>
               புதியது விரும்புவாய்,புதியதை அஞ்சுவாய்<br/>
               அடிக்கடி மதுவினை அணுகிடும் வண்டுபோல்<br/>
               பழமையாம் பொருளிற் பரிந்துபோய் வீழ்வாய்     10 <br/>
               பழமையே யன்றிப் பார்மிசை யேதும்<br/>
               புதுமை காணோமெனப் பொருமுவாய்,சீச்சீ!<br/>
               பிணத்தினை விரும்புங் காக்கையே போல<br/>
               அழுகுதல்,சாதல்,அஞ்சுதல் முதலிய<br/>
               இழிபொருள் காணில் விரைந்ததில் இசைவாய்.  15<br/>
               அங்ஙனே,<br/>
               என்னிடத் தென்று மாறுத லில்லா<br/>
               அன்புகொண் டிருப்பாய்,ஆவிகாத் திடுவாய்,<br/>
               கண்ணினோர் கண்ணாய்,காதின் காதாய்ப்<br/>
               புலன்புலப் படுத்தும் புலனா யென்னை         20<br/>
               உலக வுருளையில் ஓட்டுற வகுப்பாய்,<br/>
               இன்பெலாந் தருவாய்,இன்பத்து மய்ங்குவாய்,<br/>
               இன்பமே நாடி யெண்ணிலாப் பிழை செய்வாய்,<br/>
               இன்பங் காத்துத் துன்பமே யழிப்பாய்<br/>
               இன்பமென் றெண்ணித் துன்பத்து வீழ்வாய்,    25<br/>
               தன்னை யறியாய்,சகத்தெலாந் தொளைப்பாய்,<br/>
               தன்பின் னிற்குந் தனிப்பரம் பொருளைக்<br/>
               காணவே வருந்துவாய்,காணெனிற் காணாய்,<br/>
               சகத்தின் விதிகளைத் தனித்தனி அறிவாய்,<br/>
               பொதுநிலை அறியாய்,பொருளையுங் காணாய்   30<br/>
               மனமெனும் பெண்ணே!வாழிநீ கேளாய்!<br/>
               நின்னொடு வாழும் நெறியுநன் கறிந்திடேன்;<br/>
               இத்தனை நாட்போல் இனியுநின் னின்பமே<br/>
               விரும்புவன்;நின்னை மேம்படுத் திடவே<br/>
               முயற்சிகள் புரிவேன்;முத்தியுந் தேடுவேன்;     35<br/>
               உன்விழிப் படாமல் என்விழிப் பட்ட<br/>
               சிவமெனும் பொருளைத் தினமும் போற்றி<br/>
               உன்றனக் கின்பம் ஓங்கிடச் செய்வேன்.<br/>
<p>
         23.  பகைவனுக்கு அருள்வாய்<br/>
<br/>
                பகைவனுக் கருள்வாய்-நன்னெஞ்சே!<br/>
                பகைவனுக் கருள்வாய்!<br/>
<br/>
          1.  புகை நடுவினில் தீயிருப்பதைப்<br/>
                  பூமியிற் கண்டோ மே-நன்னெஞ்சே!<br/>
                  பூமியிற் கண்டோ மே.<br/>
              பகை நடுவினில் அன்புரு வானநம்<br/>
                  பரமன் வாழ்கின்றான் -நன்னெஞ்சே!<br/>
<br/>
                  பரமன் வாழ்கின்றான்.              (பகைவ)<br/>
<br/>
          2.  சிப்பியிலே நல்ல முத்து விளைந்திடுஞ்<br/>
                  செய்தி யறியாயோ?-நன்னெஞ்சே!<br/>
              குப்பையிலே மலர் கொஞ்சுங் குருக்கத்திக்<br/>
                  கொடி வளராதோ?-நன்னெஞ்சே!     (பகைவ)<br/>
<br/>
          3.  உள்ள நிறைவிலொர் கள்ளம் புகுந்திடில்<br/>
                  உள்ளம் நிறைவாமோ,-நன்னெஞ்சே!<br/>
              தெள்ளிய தேனிலொர் சிறிது நஞ்சையும்<br/>
                  சேர்த்தபின் தேனோமோ?நன்னெஞ்சே! (பகைவ)<br/>
<br/>
          4.  வாழ்வை நினைத்தபின் தாழ்வை நினைப்பது<br/>
                  வாழ்வுக்கு நேராமோ?-நன்னெஞ்சே!<br/>
              தாழ்வு பிறர்க்கெண்ணத் தானழிவா னென்ற<br/>
                  சாத்திரங் கேளாயோ?-நன்னெஞ்சே!   (பகைவ)<br/>
<br/>
          5.  போருக்கு வந்தங் கெதிர்த்த கவுரவர்<br/>
                  போலவந் தானுமவன்-நன்னெஞ்சே!<br/>
              நேருக் கருச்சுனன் தேரிற் கசைகொண்டு<br/>
                  நின்றதுங் கண்ணனன்றோ?-நன்னெஞ்சே! (பகைவ)<br/>
<br/>
          6.  தின்ன வரும்புலி தன்னையும் அன்பொடு<br/>
                  சிந்தையிற் போற்றிடுவாய்-நன்னெஞ்சே!<br/>
              அன்னை பராசக்தி யவ்வுரு வாயினள்<br/>
                  அவளைக் கும்பிடுவாய்-நன்னெஞ்சே!    (பகைவ)<br/>
<p>
24.   தெளிவு<br/>
<br/>
             எல்லா மகிக் கலந்து நிறைந்தபின்<br/>
                 ஏழைமை யுண்டோ டா?-மனமே!<br/>
             பொல்லாப் புழுவினைக் கொல்ல நினைத்த்பின்<br/>
                 புத்தி மயக்க முண்டோ ?                  1<br/>
<br/>
             உள்ள தெலாமோர் உயிரென்று தேர்ந்தபின்<br/>
                 உள்ளங் குலைவதுண்டோ -மனமே!<br/>
             வெள்ள மெனப்பொழி தண்ணரு ளாழ்ந்தபின்<br/>
                 வேதனை யுண் டோ டா?                  2<br/>
<br/>
             சித்தி னியல்பு மதன்பெருஞ் சத்தியின்<br/>
                 செய்கையுந் தேர்ந்துவிட்டால்,-மனெமே,<br/>
             எத்தனை கோடி இடர்வந்து சூழினும்<br/>
                 எண்ணஞ் சிறிது முண்டோ ?               3<br/>
<br/>
             செய்க செயல்கள் சிவத்திடை நின்றெனத்<br/>
                 தேவனுரைத் தனனே;-மனமே!<br/>
             பொய்கருதாம லதன்வழி நிற்பவர்<br/>
                 பூதல மஞ்ச வரோ?                      4<br/>
<br/>
             ஆன்ம வொளிக்கடல் மூழ்கித் திளைப் பவர்க்<br/>
                 கச்சமு முண்டோ டா?-மனமே!<br/>
             தேன்மடை யிங்கு திறந்தது கண்டு<br/>
                 தேக்கித் திரிவ மடா!                    5<br/>
<p>
       25.  கற்பனையூர்<br/>
<br/>
             கற்பனை யூரென்ற நகருண்டாம்-அங்குக்<br/>
                 கந்தர்வர் விளையாடு வராம்.<br/>
             சொப்பன நாடென்ற சுடர்நாடு-அங்குச்<br/>
                 சூழ்ந்தவர் யாவர்க்கும் பேருவகை           1<br/>
<br/>
             திருமணை யிதுகொள்ளைப் போர்க்கப்பல்-இது<br/>
                 ஸ்பானியக் கடலில் யாத்திரை போம்<br/>
             வெருவுற மாய்வார் பலர் கடலில்-நாம்<br/>
                 மீளவும் நம்மூர் திரும்பு முன்னே            2<br/>
<br/>
             அந்நகர் தனிலோர் இளவரசன்-நம்மை<br/>
                 அன்பொடு கண்டுரை செய்திடுவான்;<br/>
             மன்னவன் முத்தமிட் டெழுப்பிடவே-அவன்<br/>
                 மனைவியும் எழுந்தங்கு வந்திடுவாள்.       3<br/>
<br/>
             எக்கால மும்பெரு நேராகும்-நம்மை<br/>
                 எவ்வகைக் கவலையும் போருமில்லை;<br/>
             பக்குவத் தேயிலை நீர் குடிப்போம்-அங்குப்<br/>
                 பதுமை கைக் கிண்ணத்தில் அளித்திடவே.  4<br/>
<br/>
             இன்னமு திற்கது நேராகும்-நம்மை<br/>
                 யோவான் விடுவிக்க வருமளவும்,<br/>
             நன்னக ரதனிடை வாழ்ந்திடு வோம்-நம்மை<br/>
                 நலித்திடும் பேயங்கு வாராதே.            5<br/>
<br/>
             குழந்தைகள் வாழ்ந்திடும் பட்டணங்காண்-அங்குக்<br/>
                 கோல்பந்து யாவிற்குமுயி ருண்டாம்<br/>
             அழகிய பொன்முடி யரசிகளாம்-அன்றி<br/>
                 அரசிளங் குமரிகள் பொம்மையெலாம்.      6<br/>
<br/>
             செந்தோ லசுரனைக் கொன்றிடவே-அங்குச்<br/>
                 சிறுவிற கெல்லாம் சுடர்மணி வாள்<br/>
             சந்தோ ஷத்துடன் செங்கலையும் அட்டைத்<br/>
                 தாளையுங் கொண்டங்கு மனைகட்டுவோம்.  7<br/>
<br/>
             கள்ளரவ் வீட்டினுட் புகுந்திடவே-வழி<br/>
                 காண்ப திலாவகை செய்திடுவோம்-ஓ!<br/>
             பிள்ளைப் பிராயத்தை இழந்தீரே!-நீர்<br/>
                 பின்னுமந் நிலைபெற வேண்டீரோ?         8<br/>
<br/>
             குழந்தைக ளாட்டத்தின் கனவை யெல்லாம்-அந்தக்<br/>
                 கோலநன் னாட்டிடைக் காண்பீரே;<br/>
             இழந்தநல் லின்பங்கள் மீட்குறலாம்-நீர்<br/>
                 ஏகுதிர் கற்பனை நகரினுக்கே            9<br/>
<br/>
             [ஜான் ஸ்கர் என்ற ஆங்கிலப் புலவன்'நக்ஷத்ர தூதன்'<br/>
                என்ற பத்திரிகையில் பிரசுரித்த ''தி டவுன் ஓப்<br/>
              லெட்'ஸ் பிரெடெண்டு''என்ற பாட்டின் மொழி<br/>
              பெயர்ப்பு.]<br/>
<br/>
    குறிப்பு:-  இப்பாடலின் பொருள் : கற்பனை நகரமென்பது<br/>
             சித்தத்தில் குழந்தை நிலை பெறுவதை இங்குக்<br/>
             குறிப்பிடுகிறது.'யோவான்'என்பது குமார தேவனுடைய <br/>
             பெயர்.'அக்கடவுள் மனிதனுக்குள்ளே நிலைபெற்று,<br/>
             மனிதன் அடைய வேண்டும்'என்று யேசு கிறிஸ்து நாதர்<br/>
             சொல்லியிருக்கும் பொருளை இப்பாடல் குறிப்பிடுகிறது.<br/>
             கவலைகளை முற்றுந் துறந்துவிட்டு உலகத்தை வெறுமே<br/>
             லீலையாகக் கருதி னாலன்றி மோக்ஷம் எய்தப் படாது.<br/>
<br/>
<hr/>
<h3>பல்வகைப் பாடல்கள்<br/></h3>
<br/>
(காப்பு-பரம்பொருள் வாழ்த்து)<br/>
<br/>
ஆத்தி சூடி, இளம்பிறை யணிந்து, <br/>
மோனத் திருக்கு முழுவெண் மேனியான்;<br/>
கருநிறங் கொண்டு பாற் கடல் மிசைக் கிடப்போன்; <br/>
மகமது நபிக்கு மறையருள் புரிந்தோன்;<br/>
ஏசுவின் தந்தை; எனப்பல மதத்தினர் <br/>
உருவகத் தாலே உணர்ந்துண ராது <br/>
பலவகை யாகப் பரவிடும் பரம்பொருள் ஒன்றே; <br/>
அதனியல் ஒளியுறும் அறிவாம்; <br/>
அதனிலை கண்டார் அல்லலை அகற்றினார்; <br/>
அதனருள் வாழ்த்தி அமரவாழ்வு எய்துவோம்.<br/>
<br/>
    நூல்<br/>
<br/>
அச்சம் தவிர்.               <br/>
ஆண்மை தவறேல். <br/>
இளைத்தல் இகழ்ச்சி.  <br/>
ஈகை திறன்.              <br/>
உடலினை உறுதிசெய்.     5            <br/>
<br/>
ஊண்மிக விரும்பு.   <br/>
எண்ணுவ துயர்வு.   <br/>
ஏறுபோல் நட.   <br/>
ஐம்பொறி ஆட்சிகொள்.  <br/>
ஒற்றுமை வலிமையாம்.     10            <br/>
<br/>
ஓய்த லொழி.              <br/>
ஔடதங் குறை.   <br/>
கற்ற தொழுகு.   <br/>
காலம் அழியேல்.   <br/>
கிளைபல தாங்கேல்.  15            <br/>
<br/>
கீழோர்க்கு அஞ்சேல்.  <br/>
குன்றென நிமிர்ந்துநில்.  <br/>
கூடித் தொழில் செய்.  <br/>
கெடுப்பது சோர்வு.   <br/>
கேட்டிலும் துணிந்துநில். 20            <br/>
<br/>
கைத்தொழில் போற்று.  <br/>
கொடுமையை எதிர்த்து நில்.  <br/>
கோல்கைக் கொண்டு வாழ்.  <br/>
கவ்வியதை விடேல்.   <br/>
சரித்திரத் தேர்ச்சிகொள். 25 <br/>
<br/>
சாவதற்கு அஞ்சேல்.   <br/>
சிதையா நெஞ்சு கொள்.  <br/>
சீறுவோர்ச் சீறு.   <br/>
சுமையினுக்கு இளைத்திடேல். <br/>
சூரரைப் போற்று.  30 <br/>
<br/>
செய்வது துணிந்து செய்.  <br/>
சேர்க்கை அழியேல்.   <br/>
சைகையிற் பொருளுணர்.  <br/>
சொல்வது தெளிந்து சொல்.  <br/>
சோதிடந் தனையிகழ்.             35            <br/>
<br/>
சௌரியந் தவறேல்.   <br/>
ஞமலிபோல் வாழேல்.  <br/>
ஞாயிறு போற்று.   <br/>
ஞிமிரென இன்புறு.   <br/>
ஞெகிழ்வத தருளின்.  40 <br/>
<br/>
ஞேயங் காத்தல் செய்.  <br/>
தன்மை இழவேல்.   <br/>
தாழ்ந்து நடவேல்.   <br/>
திருவினை வென்றுவாழ்.  <br/>
தீயோர்க்கு அஞ்சேல்.  45 <br/>
<br/>
துன்பம் மறந்திடு.   <br/>
தூற்றுதல் ஒழி.   <br/>
தெய்வம் நீ என்றுணர்.  <br/>
தேசத்தைக் காத்தல்செய்.  <br/>
தையலை உயர்வு செய்.  50 <br/>
<br/>
தொன்மைக்கு அஞ்சேல்.  <br/>
தோல்வியிற் கலங்கேல்.  <br/>
தவத்தினை நிதம் புரி.   <br/>
நன்று கருது.              <br/>
நாளெலாம் வினைசெய்.  55 <br/>
<br/>
 நினைப்பது முடியும்.<br/>
நீதிநூல் பயில்<br/>
 நுனியளவு செல்.<br/>
நூலினைப் பகுத்துணர்<br/>
நெற்றி சுருக்கிடேல்.  60<br/>
<br/>
நேர்படப் பேசு.<br/>
நையப் புடை.<br/>
நொந்தது சாகும்.<br/>
 நோற்பது கைவிடேல்.<br/>
 பணத்தினைப் பெருக்கு.         65  <br/>
<br/>
 பாட்டினில் அன்புசெய்.<br/>
பிணத்தினைப் போற்றேல்.<br/>
பீழைக்கு இடங்கொடேல்.<br/>
புதியன விரும்பு.<br/>
 பூமி யிழந்திடேல்.  70<br/>
<br/>
 பெரிதினும் பெரிதுகேள்.<br/>
 பேய்களுக்கு அஞ்சேல்.<br/>
 பொய்ம்மை இகழ்.<br/>
போர்த்தொழில் பழகு.<br/>
 மந்திரம் வலிமை.  75<br/>
<br/>
 மானம் போற்று.<br/>
மிடிமையில் அழிந்திடேல்.<br/>
மீளுமாறு உணர்ந்துகொள்.<br/>
முனையிலே முகத்து நில்.<br/>
மூப்பினுக்கு இடங்கொடேல்.       80<br/>
<br/>
மெல்லத் தெரிந்து சொல்.<br/>
மேழி போற்று.<br/>
மொய்ம்புறத் தவஞ் செய்.<br/>
 மோனம் போற்று.<br/>
மௌட்டியந் தனைக் கொல். 85<br/>
<br/>
யவனர்போல் முயற்சிகொள்.<br/>
யாவரையும் மதித்து வாழ்.<br/>
யௌவனம் காத்தல் செய்.<br/>
ரஸத்திலே தேர்ச்சிகொள்.<br/>
  ராஜஸம் பயில்.  90<br/>
<br/>
ரீதி தவறேல்.<br/>
 ருசிபல வென்றுணர்.<br/>
ரூபம் செம்மை செய்.<br/>
ரேகையில் கனி கொள்.<br/>
ரோதனம் தவிர்.  95<br/>
<br/>
 ரௌத்திரம் பழகு.<br/>
லவம் பல வெள்ளமாம்.<br/>
லாகவம் பயிற்சிசெய்.<br/>
 லீலை இவ் வுலகு.<br/>
(உ)லுத்தரை இகழ்.  100<br/>
<br/>
(உ)லோகநூல் கற்றுணர்.<br/>
லௌகிகம் ஆற்று.<br/>
 வருவதை மகிழ்ந்துண்.<br/>
வானநூற் பயிற்சிகொள்.<br/>
விதையினைத் தெரிந்திடு. 105<br/>
<br/>
வீரியம் பெருக்கு.<br/>
வெடிப்புறப் பேசு.<br/>
வேதம் புதுமைசெய்.<br/>
வையத் தலைமைகொள்<br/>
வௌவுதல் நீக்கு.  110<br/>
<br/>
<p>
   2. பாப்பாப் பாட்டு.<br/>
<br/>
ஓடி விளையாடு பாப்பா! - நீ<br/>
   ஓய்ந்திருக்க லாகாது பாப்பா!<br/>
கூடிவிளையாடு பாப்பா! - ஒரு<br/>
   குழைந்தையை வையாதே பாப்பா!.  1<br/>
<br/>
சின்னஞ் சிறுகுருவி போலே - நீ<br/>
   திரிந்து பறந்துவா பாப்பா!<br/>
வன்னப் பறவைகளைக் கண்டு - நீ<br/>
   மனதில் மகிழ்ச்சிகொள்ளு பாப்பா!  2<br/>
<br/>
கொத்தித் திரியுமந்தக் கோழி - அதைக்<br/>
   கூட்டி விளையாடு பாப்பா!<br/>
எத்தித் திருடுமந்தக் காக்காய் - அதற்கு<br/>
   இரக்கப் படவேணும் பாப்பா!   3<br/>
<br/>
பாலைப் பொழிந்து தரும், பாப்பா! - அந்தப்<br/>
   பசுமிக நல்லதடி பாப்பா!<br/>
வாலைக் குழைத்துவரும் நாய்தான் - அது<br/>
   மனிதர்க்குத் தோழனடி பாப்பா!   4<br/>
<br/>
வண்டி இழுக்கும் நல்ல குதிரை, - நெல்லு<br/>
   வயலில் உழுதுவரும் மாடு,<br/>
அண்டிப் பிழைக்கும் நம்மை ஆடு, - இவை<br/>
   ஆதரிக்க வேணுமடி பாப்பா!   5<br/>
<br/>
காலை எழுந்தவுடன் படிப்பு - பின்பு<br/>
   கனிவு கொடுக்கும் நல்ல பாட்டு<br/>
மாலை முழுதும் விளையாட்டு - என்று<br/>
   வழக்கப் படுத்திக்கொள்ளு பாப்பா!  6<br/>
<br/>
பொய்சொல்லக் கூடாது பாப்பா! - என்றும்<br/>
   புறஞ்சொல்ல லாகாது பாப்பா!<br/>
தெய்வம் நமக்குத்துணை பாப்பா! - ஒரு<br/>
   தீங்குவர மாட்டாது பாப்பா!   7<br/>
<br/>
பாதகஞ் செய்பவரைக் கண்டால் - நாம்<br/>
   பயங்கொள்ள லாகாது பாப்பா!<br/>
மோதி மிதித்துவிடு பாப்பா! - அவர்<br/>
   முகத்தில் உமிழ்ந்துவிடு பாப்பா!   8<br/>
<br/>
துன்பம் நெருங்கிவந்த போதும் - நாம்<br/>
   சோர்ந்துவிட லாகாது பாப்பா!<br/>
அன்பு மிகுந்த தெய்வ முண்டு - துன்பம்<br/>
   அத்தனையும் போக்கிவிடும் பாப்பா!  9<br/>
<br/>
சோம்பல் மிகக்கெடுதி பாப்பா! - தாய்<br/>
   சொன்ன சொல்லைத் தட்டாதே பாப்பா!<br/>
தேம்பி யழுங்குழந்தை நொண்டி - நீ<br/>
   திடங்கொண்டு போராடு பாப்பா!   10<br/>
<br/>
தமிழ்த்திரு நாடு தன்னைப் பெற்ற - எங்கள்<br/>
   தாயென்று கும்பிடடி பாப்பா!<br/>
அமிழ்தில் இனியதடி பாப்பா! - நம்<br/>
   ஆன்றோர்கள் தேசமடி பாப்பா!   11<br/>
<br/>
சொல்லில் உயர்வுதமிழ்ச் சொல்லே - அதைத்<br/>
   தொழுது படித்திடடி பாப்பா!<br/>
செல்வம் நிறைந்த ஹிந்துஸ் தானம் - அதைத்<br/>
   தினமும் புகழ்ந்திடடி பாப்பா!   12<br/>
<br/>
வடக்கில் இமயமலை பாப்பா! - தெற்கில்<br/>
   வாழும் குமரிமுனை பாப்பா!<br/>
கிடக்கும் பெரிய கடல் கண்டாய் - இதன்<br/>
   கிழக்கிலும் மேற்கிலும் பாப்பா!   13<br/>
<br/>
வேத முடையதிந்த நாடு - நல்ல<br/>
   வீரர் பிறந்த திந்த நாடு<br/>
சேதமில் லாதஹிந்துஸ் தானம் - இதைத்<br/>
   தெய்வமென்று கும்பிடடி பாப்பா!   14<br/>
<br/>
சாதிகள் இல்லையடி பாப்பா! - குலத்<br/>
   தாழ்ச்சி உயர்ச்சி சொல்லல் பாவம்!<br/>
நீதி,உயர்ந்தமதி,கல்வி - அன்பு<br/>
   நிறைய உடையவர்கள் மேலோர்.   15<br/>
<br/>
உயிர்க ளிடத்தில் அன்பு வேணும் - தெய்வம்<br/>
   உண்மையென்று தானறிதல் வேணும்<br/>
வயிர முடைய நெஞ்சு வேணும் - இது<br/>
   வாழும் முறைமையடி பாப்பா!   16<br/>
<br/>
<br/>
<p>
              3.  முரசு<br/>
<br/>
   வெற்றி எட்டுத் திக்கு மெட்டக் கொட்டு முரசே!<br/>
   வேதம் என்றும் வாழ்கஎன்று கொட்டு முரசே!<br/>
   நெற்றி யொற்றைக் கண்ணனோடே நிர்த்தனம் செய்தாள்<br/>
   நித்த சக்தி வாழ்க வென்று கொட்டு முரசே!<br/>
<br/>
  1. ஊருக்கு நல்லது சொல்வேன் - எனக்<br/>
 குண்மை தெரிந்தது சொல்வேன்;<br/>
     சீருக் கெல்லாம் முதலாகும் - ஒரு<br/>
 தெய்வம் துணைசெய்ய வேண்டும்.<br/>
<br/>
  2. வேத மறிந்தவன் பார்ப்பான், பல<br/>
 வித்தை தெரிந்தவன் பார்ப்பான்.<br/>
     நீதி நிலைதவ றாமல் - தண்ட<br/>
 நேமங்கள் செய்பவன் நாய்க்கன்.<br/>
<br/>
  3. பண்டங்கள் விற்பவன் செட்டி - பிறர்<br/>
 பட்டினி தீர்ப்பவன் செட்டி<br/>
     தொண்டரென் றோர்வகுப் பில்லை, - தொழில்<br/>
 சோம்பலைப் போல்இழி வில்லை.<br/>
<br/>
  4. நாலு வகுப்பும்இங் கொன்றே; - இந்த<br/>
 நான்கினில் ஒன்று குறைந்தால்<br/>
     வேலை தவறிச் சிதைந்தே - செத்து<br/>
 வீழ்ந்திடும் மானிடச் சாதி.<br/>
<br/>
  5. ஒற்றைக் குடும்பந் தனிலே - பொருள்<br/>
 ஓங்க வளர்ப்பவன் தந்தை;<br/>
     மற்றைக் கருமங்கள் செய்தே - மனை<br/>
 வாழ்ந்திடச் செய்பவள் அன்னை;<br/>
<br/>
  6. ஏவல்கள் செய்பவர் மக்கள்! - இவர்<br/>
 யாவரும் ஓர்குலம் அன்றோ?<br/>
     மேவி அனைவரும் ஒன்றாய் - நல்ல<br/>
 வீடு நடத்துதல் கண்டோ ம்.<br/>
<br/>
  7. சாதிப் பிரிவுகள் சொல்லி - அதில்<br/>
 தாழ்வென்றும் மேலென்றும் கொள்வார்.<br/>
     நீதிப் பிரிவுகள் செய்வார் - அங்கு<br/>
 நித்தமும் சண்டைகள் செய்வார்.<br/>
<br/>
  8. சாதிக் கொடுமைகள் வேண்டாம்; - அன்பு<br/>
 தன்னில் செழித்திடும் வையம்;<br/>
     ஆதர வுற்றிங்கு வாழ்வோம்; - தொழில்<br/>
 ஆயிரம் மாண்புறச் செய்வோம்.<br/>
<br/>
  9. பெண்ணுக்கு ஞானத்தை வைத்தான் - புவி<br/>
 பேணி வளர்த்திடும் ஈசன்;<br/>
     மண்ணுக் குள்ளே சிலமூடர் - நல்ல<br/>
 மாத ரறிவைக் கெடுத்தார்.<br/>
<br/>
 10. கண்கள் இரண்டினில் ஒன்றைக் - குத்திக்<br/>
 காட்சி கெடுத்திட லாமோ?<br/>
     பெண்க ளறிவை வளர்த்தால் - வையம்<br/>
 பேதைமை யற்றிடுங் காணீர்.<br/>
<br/>
 11. தெய்வம் பலபல சொல்லிப் - பகைத்<br/>
 தீயை வளர்ப்பவர் மூடர்;<br/>
     உய்வ தனைத்திலும் ஒன்றாய் - எங்கும்<br/>
 ஓர்பொருளானது தெய்வம்.<br/>
<br/>
 12. தீயினைக் கும்பிடும் பார்ப்பார், - நித்தம்<br/>
 திக்கை வணங்கும் துருக்கர்,<br/>
     கோவிற் சிலுவையின் முன்னே - நின்று<br/>
 கும்பிடும் யேசு மதத்தார்.<br/>
<br/>
 13. யாரும் பணிந்திடும் தெய்வம் - பொருள்<br/>
 யாவினும் நின்றிடும் தெய்வம்,<br/>
     பாருக்குள்ளே தெய்வம் ஒன்று; - இதில்<br/>
 பற்பல சண்டைகள் வேண்டாம்.<br/>
<br/>
 14. வெள்ளை நிறத்தொரு பூனை - எங்கள்<br/>
 வீட்டில் வளருது கண்டீர்;<br/>
     பிள்ளைகள் பெற்றதப் பூனை, - அவை<br/>
 பேருக் கொருநிற மாகும்.<br/>
<br/>
 15. சாம்பல் நிறமொரு குட்டி - கருஞ்<br/>
 சாந்து நிறமொரு குட்டி,<br/>
     பாம்பு நிறமொரு குட்டி - வெள்ளைப்<br/>
 பாலின் நிறமொரு குட்டி.<br/>
<br/>
 16. எந்த நிறமிருந்தாலும் - அவை<br/>
 யாவும் ஒரேதர மன்றோ?<br/>
     இந்த நிறம்சிறி தென்றும் - இஃது<br/>
 ஏற்ற மென்றும் சொல்லலாமோ?<br/>
<br/>
 17. வண்ணங்கள் வேற்றுமைப் பட்டால் - அதில்<br/>
 மானுடர் வேற்றுமை யில்லை;<br/>
     எண்ணங்கள் செய்கைக ளெல்லாம் - இங்கு<br/>
 யாவர்க்கும் ஒன்றெனல் காணீர்.<br/>
<br/>
 18. நிகரென்று கொட்டு முரசே! - இந்த<br/>
 நீணிலம் வாழ்பவ ரெல்லாம்;<br/>
     தகரென்று கொட்டு முரசே - பொய்ம்மைச்<br/>
 சாதி வகுப்பினை யெல்லாம்.<br/>
<br/>
 19. அன்பென்று கொட்டு முரசே! - அதில்<br/>
 ஆக்கமுண் டாமென்று கொட்டு;<br/>
     துன்பங்கள் யாவுமே போகும் - வெறுஞ்<br/>
 சூதுப் பிரிவுகள் போனால்.<br/>
<br/>
 20. அன்பென்று கொட்டு முரசே! - மக்கள்<br/>
 அத்தனைப் பேரும் நிகராம்.<br/>
     இன்பங்கள் யாவும் பெருகும் - இங்கு<br/>
 யாவரும் ஒன்றென்று கொண்டால்.<br/>
<br/>
 21. உடன்பிறந் தார்களைப் போலே - இவ்<br/>
 வுலகில் மனிதரெல் லாரும்;<br/>
     இடம்பெரி துண்டுவை யத்தில் - இதில்<br/>
 ஏதுக்குச் சண்டைகள் செய்வீர்?<br/>
<br/>
 22. மரத்தினை நட்டவன் தண்ணீர் - நன்கு<br/>
 வார்த்ததை ஓங்கிடச் செய்வான்;<br/>
     சிரத்தை யுடையது தெய்வம், - இங்கு<br/>
 சேர்த்த உணவெல்லை யில்லை.<br/>
<br/>
 23. வயிற்றுக்குச் சோறுண்டு கண்டீர்! - இங்கு<br/>
 வாழும் மனிதரெல் லோருக்கும்;<br/>
     பயிற்றி உழுதுண்டு வாழ்வீர்! - பிறர்<br/>
 பங்கைத் திருடுதல் வேண்டாம்.<br/>
<br/>
 24. உடன்பிறந் தவர்களைப் போலே - இவ்<br/>
 வுலகினில் மனிதரெல் லாரும்;<br/>
     திடங்கொண் டவர்மெலிந் தோரை - இங்குத்<br/>
 தின்று பிழைத்திட லாமோ?<br/>
<br/>
 25. வலிமை யுடையது தெய்வம், - நம்மை<br/>
 வாழ்ந்திடச் செய்வது தெய்வம்;<br/>
     மெலிவுகண் டாலும் குழந்தை - தன்னை<br/>
 வீழ்த்தி மிதத்திட லாமோ?<br/>
<br/>
 26. தம்பி சற்றே மெலிவானால் - அண்ணன்<br/>
 தானடிமை கொள்ள லாமோ?<br/>
     செம்புக்கும் கொம்புக்கும் அஞ்சி - மக்கள்<br/>
 சிற்றடி மைப்பட லாமோ?<br/>
<br/>
 27. அன்பென்று கொட்டு முரசே! - அதில்<br/>
 யார்க்கும் விடுதலை உண்டு;<br/>
     பின்பு மனிதர்க ளெல்லாம் - கல்வி<br/>
 பெற்றுப் பதம்பெற்று வாழ்வார்.<br/>
<br/>
 28. அறிவை வளர்த்திட வேண்டும் - மக்கள்<br/>
 அத்தனை பேருக்கும் ஒன்றாய்.<br/>
     சிறியரை மேம்படச் செய்தால் - பின்பு<br/>
 தெய்வம் எல்லோரையும் வாழ்த்தும்.<br/>
<br/>
 29. பாருக்குள்ளே சமத்தன்மை - தொடர்<br/>
 பற்றுஞ் சகோதரத் தன்மை<br/>
     யாருக்கும் தீமைசெய் யாது - புவி<br/>
 யெங்கும் விடுதலை செய்யும்.<br/>
<br/>
 30. வயிற்றுக்குச் சோறிட வேண்டும் - இங்கு<br/>
 வாழும் மனிதருக் கெல்லாம்;<br/>
     பயிற்றிப் பலகல்வி தந்து - இந்தப்<br/>
 பாரை உயர்த்திட வேண்டும்.<br/>
<br/>
 31. ஒன்றென்று கொட்டு முரசே!-அன்பில்<br/>
         ஓங்கென்று கொட்டு முரசே!<br/>
     நன்றென்று கொட்டு முரசே!இந்த<br/>
         நானில மாந்தருக் கெல்லாம்.<br/>
<br/>
<p>
                   4. புதுமைப் பெண்.<br/>
<br/>
<br/>
போற்றி போற்றி!ஓர் ஆயிரம் போற்றி! நின்<br/>
   பொன்ன டிக்குப்பல் லாயிரம் போற்றிகாண்<br/>
சேற்றி லேபுதி தாக முளைத்த தோர்<br/>
   செய்ய தாமரைத் தேமலர் போலோளி<br/>
தோற்றி நின்றனை பாரத நாடைலே;<br/>
   துன்பம் நீக்கும் சுதந்திர பேரிகை<br/>
சாற்றி வந்தனை,மாதரசே! எங்கள்<br/>
   சாதி செய்த தவப்பயன் வாழி நீ!  1<br/>
<br/>
மாதர்க் குண்டு சுதந்திரம் என்றுநின்<br/>
   வண்ம லர்த்திரு வாயின் மொழிந்தசொல்<br/>
நாதந் தானது நாரதர் வீணையோ?<br/>
   நம்பிரான் கண்ணன் வேய்ங்குழ லின்பமோ?<br/>
வேதம் பொன்னுருக் கன்னிகை யாகியே<br/>
   மேன்மை செய்தெமைக் காத்திடச் சொல்வதொ?<br/>
சாதல் மூத்தல் கெடுக்கும் அமிழ்தமொ?<br/>
   தையல் வாழ்கபல் லாண்டுபல் லாண்டிங்கே!  2<br/>
<br/>
அறிவு கொண்ட மனித வுயிர்களை<br/>
   அடிமையாக்க முயல்பவர் பித்தராம்;<br/>
நெறிகள் யாவினும் மேம்பட்டு மானிடர்<br/>
   நேர்மை கொண்டுயர் தேவர்க ளாதற்கே,<br/>
சிறிய தொண்டுகள் தீர்த்தடி மைச்சுருள்<br/>
   தீயிலிட்டுப் பொசுக்கிட வேண்டுமாம்;<br/>
நறிய பொன்மலர் மென்சிறு வாயினால்<br/>
   நங்கை கூறும் நவீனங்கள் கேட்டிரோ!  3<br/>
<br/>
ஆணும் பெண்ணும் நிகரெனக் கொள்வதால்<br/>
   அறிவி லோங்கி இவ் வையம் தழைக்குமாம்<br/>
பூணு நல்லறத் தோடிங்குப் பெண்ணுருப்<br/>
   போந்து நிற்பது தாய்சிவ சக்தியாம்;<br/>
நாணும் அச்சமும் நாய்கட்கு வேண்டுமாம்;<br/>
   ஞான நல்லறம் வீர சுதந்திரம்<br/>
பேணு நற்குடிப் பெண்ணின் குணங்களாம்;<br/>
   பெண்மைத் தெய்வத்தின் பேச்சுகள் கேட்டீரோ!       4<br/>
<br/>
நிலத்தின் தன்மை பயிர்க்குள தாகுமாம்;<br/>
   நீசத் தொண்டு மடமையும் கொண்டதாய்<br/>
தலத்தில் மாண்புயர் மக்களைப் பெற்றிடல்<br/>
   சாலவே யரி தாவதொர் செய்தியாம்;<br/>
குலத்து மாதர்குக் கற்பியல் பாகுமாம்;<br/>
   கொடுமை செய்தும் அறிவை யழித்துமந்<br/>
நலத்தைக் காக்க விரும்புதல் தீமையாம்;<br/>
   நங்கை கூறும் வியப்புகள் கேட்டீரோ!               5<br/>
<br/>
புதுமைப் பெண்ணிவள் சொற்களும் செய்கையும்<br/>
   பொய்ம்மை கொண்ட கலிக்குப் புதிதன்றிச்<br/>
சதுமறைப்படி மாந்தர் இருந்தநாள்<br/>
   தன்னி லேபொது வான் வழக்கமாம்;<br/>
மதுரத் தேமொழி மங்கையர் உண்மைதேர்<br/>
   மாத வப்பெரி யோருட னொப்புற்றே<br/>
முதுமைக் காலத்தில் வேதங்கள் பேசிய<br/>
   முறைமை மாறிடக் கேடு விளைந்ததாம்.            6<br/>
<br/>
நிமிர்ந்த நன்னடை நேர்கொண்ட பார்வையும்,<br/>
   நிலத்தில் யார்க்கும் அஞ்சாத நெறிகளும்,<br/>
திமிர்ந்த ஞானச் செருக்கும் இருப்பதால்<br/>
   செம்மை மாதர் திறம்புவ தில்லையாம்;<br/>
அமிழ்ந்து பேரிரு ளாமறி யாமையில்<br/>
   அவல மெய்திக் கலையின்றி வாழ்வதை<br/>
உமிழ்ந்து தள்ளுதல் பெண்ணற மாகுமாம்<br/>
   உதய கன்னி உரைப்பது கேட்டீரோ!               7<br/>
<br/>
உலக வாழ்க்கையின் நுட்பங்கள் தேரவும்,<br/>
   ஓது பற்பல நூல்வகை கற்கவும்,<br/>
இலகு சீருடை நாற்றிசை நாடுகள்<br/>
   யாவுஞ் சென்று புதுமை கொணர்ந்திங்கே<br/>
திலக வாணுத லார்நங்கள் பாரத<br/>
   தேசமோங்க உழைத்திடல் வெண்டுமாம்;<br/>
விலகி வீட்டிலோர் பொந்தில் வளர்வதை<br/>
   வீரப் பெண்கள் விரைவில் ஒழிப்பாராம்.           8<br/>
<br/>
சாத்தி ரங்கள் பலபல கற்பாராம்;<br/>
   சவுரி யங்கள் பலபல செய்வராம்;<br/>
மூத்த பொய்ம்மைகள் யாவும் அழிப்பராம்;<br/>
   மூடக் கட்டுக்கள் யாவுந் தகர்ப்பராம்;<br/>
காத்து மானிடர் செய்கை யனைத்தையும்<br/>
   கடவு ளர்க்கினி தாகச் சமைப்பராம்;<br/>
ஏத்தி ஆண்மக்கள் போற்றிட வாழ்வராம்;<br/>
   இளைய நங்கையின் எண்ணங்கள் கேட்டீரோ!     9<br/>
<br/>
போற்றி,போற்றி!ஜயஜய போற்றி!இப்<br/>
   புதுமைப் பெண்ணொளி வாழிபல் லாண்டிங்கே!<br/>
மாற்றி வையம் புதுமை யுறச்செய்து<br/>
   மனிதர் தம்மை அமர்க ளாக்கவே<br/>
ஆற்றல் கொண்ட பராசக்தி யன்னைநல்<br/>
   அருளி நாலொரு கன்னிகை யாகியே<br/>
தேற்றி உண்மைகள் கூறிட வந்திட்டாள்<br/>
   செல்வம் யாவினும் மேற்செல்வம் எய்தினோம்.    10<br/>
<br/>
<br/>
<p>
  5. பெண்மை<br/>
<br/>
பெண்மை வாழ்கென்று கூத்திடு வோமடா!<br/>
   பெண்மை வெல்கென்று கூத்திடு வோமடா!<br/>
தண்மை இன்பம்நற் புண்ணியஞ் சேர்ந்தன<br/>
   தாயின் பெயரும் சதியென்ற நாமமும்.  1<br/>
<br/>
அன்பு வாழ்கென் றமைதியில் ஆடுவோம்.<br/>
   ஆசைக் காதலைக் கைகொட்டி வாழ்த்துவோம்;<br/>
துன்பம் தீர்வது பெண்மையி னாலடா!<br/>
   சூரப் பிள்ளைகள் தாயென்று போற்றுவோம்.  2<br/>
<br/>
வலிமை சேர்ப்பது தாய்முலைப் பாலடா!<br/>
   மானஞ் சேர்க்கும் மனைவியின் வார்த்தைகள்;<br/>
கலிய ழிப்பது பெண்க ளறமடா!<br/>
   கைகள் கோத்துக் களித்துநின் றாடுவோம்.  3<br/>
<br/>
பெண்ண றத்தினை ஆண்மக்கள் வீரந்தான்<br/>
   பேணு மாயிற் பிறகொரு தாழ்வில்லை!<br/>
கண்ணைக் காக்கும் இரண்டிமை போலவே<br/>
   காத லின்பத்தைக் காத்திடு வோமடா.  4<br/>
<br/>
சக்தி யென்ற மதுவையுண் போமடா!<br/>
   தாளங் கொட்டித் திசைகள் அதிரவே,<br/>
ஓத்தி யல்வதொர் பாட்டும் குழல்கழும்<br/>
   ஊர்வி யக்கக் களித்துநின் றாடுவோம்.  5<br/>
<br/>
உயிரைக் காக்கும்,உயரினைச் சேர்த்திடும்;<br/>
   உயிரினுக் குயிராய் இன்ப மாகிடும்;<br/>
உயிரு னும்இந்தப் பெண்மை இனிதடா!<br/>
   ஊது கொம்புகள்; ஆடு களிகொண்டே.  6<br/>
<br/>
'போற்றி தாய்' என்று தோழ் கொட்டி யாடுவீர்<br/>
   புகழ்ச்சி கூறுவீர் காதற் கிளிகட்கே;<br/>
நூற்றி ரண்டு மலைகளைச் சாடுவோம்<br/>
   நுண்ணி டைப்பெண் ணொருத்தி பணியிலே.  7<br/>
<br/>
'போற்றி தாய்' என்று தாளங்கள் கொட்டடா!<br/>
   'போற்றி தாய்'என்று பொற்குழ லூதடா!<br/>
காற்றி லேறியவ் விண்ணையுஞ் சாடுவோம்<br/>
   காதற் பெண்கள் கடைக்கண் பணியிலே.  8<br/>
<br/>
அன்ன மூட்டிய தெய்வ மணிக் கையின்<br/>
   ஆணை காட்டில் அனலை விழுங்குவோம்;<br/>
கன்னத் தேமுத்தம் கொண்டு களிப்பினும்<br/>
   கையைத் தள்ளும்பொற் கைகளைப் பாடுவோம். 9<br/>
<br/>
<p>
  6.   பெண்கள் விடுதலைக் கும்பி<br/>
<br/>
<br/>
 காப்பு<br/>
<br/>
                      பெண்கள் விடுதலை பெற்ற மகிழ்ச்சிகள்<br/>
                      பேசிக் களிப்பொடு நாம்பாடக்<br/>
                      கண்களி லேயொளி போல வுயிரில்<br/>
 கலந்தொளிர் தெய்வம்நற் காப்பாமே.<br/>
<br/>
1.  கும்மியடி!தமிழ் நாடு முழுதும்<br/>
 குலுங்கிடக் கைகொட்டிக் கும்மியடி!<br/>
    நம்மைப் பிடித்த பிசாசுகள் போயின<br/>
 நன்மை கண்டோ  மென்று கும்மியடி!     (கும்மி)<br/>
<br/>
2.  ஏட்டையும் பெண்கள் தொடுவது தீமையென்<br/>
  றெண்ணி யிருந்தவர் மாய்ந்து விட்டார்;<br/>
    வீட்டுக் குள்ளே பெண்ணைப் பூட்டிவைப் போமென்ற<br/>
 விந்தை மனிதர் தலை கவிழ்ந்தார்.     (கும்மி)<br/>
<br/>
3.  மாட்டை யடித்து வசக்கித் தொழுவினில்<br/>
 மாட்டும் வழக்கத்தைக் கொண்டு வந்தே,<br/>
    வீட்டினில் எம்மிடங் காட்ட வந்தார்,அதை<br/>
 வெட்டி விட்டோ மென்று கும்மியடி!       (கும்மி)<br/>
<br/>
4.  நல்ல விலை கொண்டு நாயை விற்பார்,அந்த<br/>
 நாயிடம் யோசனை கேட்ப துண்டோ ?<br/>
    கொல்லத் துணிவின்றி நம்மையும் அந்நிலை<br/>
 கூட்டிவைத் தார்பழி கூட்டி விட்டார்.     (கும்மி)<br/>
<br/>
5.  கற்பு நிலையென்று சொல்ல வந்தார்,இரு<br/>
 கட்சிக்கும் அஃது பொதுவில் வைப்போம்;<br/>
    வற்புறுத் திப்பெண்ணைக் கட்டிக்கொடுக்கும்<br/>
 வழக்கத்தைத் தள்ளி மிதித்திடுவோம்.  (கும்மி)<br/>
<br/>
6.  பட்டங்கள் ஆள்வதுஞ் சட்டங்கள் செய்வதும்<br/>
 பாரினிற் பெண்கள் நடத்த வந்தோம்;<br/>
    எட்டு மறிவினில் ஆணுக் கிங்கேபெண்<br/>
 இளைப்பில்லை கணென்று கும்மியடி!   (கும்மி)<br/>
<br/>
7.  வேதம் படைக்கவும் நீதிகள் செய்யவும்<br/>
 வேண்டி வந்தோ மென்று கும்மியடி!<br/>
    சாதம் படைக்கவும் செய்திடுவோம்;தெய்வச்<br/>
 சாதி படைக்கவும் செய்திடு வோம்.    (கும்மி)<br/>
<br/>
8.  காத லொருவனைக் கைப்பிடித்தே,அவன்<br/>
 காரியம் யாவினும் கைகொடுத்து,<br/>
    மாத ரறங்கள் பழமையைக் காட்டிலும்<br/>
 மாட்சி பெறச் செய்து வாழ்வமடி!      (கும்மி)<br/>
<br/>
<br/><p>
 7.  பெண் விடுதலை<br/>
<br/>
<br/>
விடுதலைக்கு மகளிரெல் லோரும்<br/>
   வேட்கை கொண்டனம்;வெல்லுவம் என்றெ<br/>
திடம னத்தின் மதுக்கிண்ண மீது<br/>
   சேர்ந்து நாம்பிர திக்கினை செய்வோம்.<br/>
உடைய வள்சக்தி ஆண்பெண் ணிரண்டும்<br/>
   ஒருநி கர்செய் துரிமை சமைத்தாள்;<br/>
இடையிலேபட்ட கீழ்நிலை கண்டீர்.<br/>
   இதற்கு நாமொருப் பட்டிருப் போமோ?       1<br/>
<br/>
திறமை யால்இங்கு மேனிலைசேர்வோம்;<br/>
   தீய பண்டை இகழ்ச்சிகள் தேய்ப்போம்;<br/>
குறைவி லாது முழுநிகர் நம்மைக்<br/>
   கொள்வ ராண்க ளெனிலவ ரோடும்<br/>
சிறுமை தீரநந் தாய்த்திரு நாட்டைத்<br/>
   திரும்ப வெல்வதில் சேர்ந்திங் குழைப்போம்;<br/>
அறவி ழுந்தது பண்டை வழக்கம்;<br/>
   ஆணுக் குப்பெண் விலங்கெனும் அஃதே.     2<br/>
<br/>
விடியு நல்லொளி காணுதி நின்றே,<br/>
   மேவு நாக ரிகம்புதி தொன்றே;<br/>
கொடியர் நம்மை அடிமைகள் என்றே<br/>
   கொண்டு,தாம்முதல் என்றன ரன்றே.<br/>
அடியொ டந்த வழக்கத்தைக் கொன்றே,<br/>
   அறிவு யாவும் பயிற்சியில் வென்றே<br/>
கடமை செய்வீர்,நந்தேசத்து வீரக்<br/>
   காரிகைக் கணத்தீர்,துணி வுற்றே.        3<br/>
<br/>
<p>
  8.  தொழில்<br/>
<br/>
இரும்பைக் காய்ச்சி உருக்கிடு வீரே!<br/>
   யந்திரங்கள் வகுத்திடு வீரே!<br/>
கரும்பைச் சாறு பிழிந்திடு வீரே!<br/>
   கடலில் மூழ்கிநன் முத்தெடுப்பீரே!<br/>
அரும்பும் வேர்வை உதிர்த்துப் புவிமேல்<br/>
   ஆயி ரந்தொழில் செய்திடு வீரே!<br/>
பெரும்பு கழ்நுமக் கேயிசைக் கின்றேன்.<br/>
   பிரம தேவன் கலையிங்கு நீரே!           1  <br/>
<br/>
மண்ணெடுத்துக் குடங்கள்செய் வீரே!<br/>
   மரத்தை வெட்டி மனைசெய்கு வீரே!<br/>
உண்ணக் காய்கனி தந்திடு வீரே!<br/>
   உழுது நன்செய்ப் பயிரிடு வீரே!<br/>
எண்ணெய்,பால்நெய் கொணர்ந்திடு வீரே!<br/>
   இழையை நாற்றுநல் லாடைசெய் வீரே!<br/>
விண்ணி னின்றெமை வானவர் காப்பார்!<br/>
   மேவிப் பார்மிசைக் காப்பவர் நீரே!        2<br/>
<br/>
பாட்டும் செய்யுளும் கோத்திடு வீரே!<br/>
   பரத நாட்டியக் கூத்திடு வீரே!<br/>
காட்டும் வையப் பொருள்களின் உண்மை<br/>
   கண்டு சாத்திரம் சேர்த்திடு வீரே!<br/>
நாட்டி லேயறம் கூட்டிவைப் பீரே!<br/>
   நாடும் இன்பங்கள் ஊட்டிவைப் பீரே!<br/>
தேட்ட மின்றி விழியெதிர் காணும்<br/>
   தெய்வ மாக விளங்குவிர் நீரே!           3<br/>
<br/>
<p>
   9.    மறவன் பாட்டு<br/>
<br/>
மண்வெட்டிக் கூலிதின லாச்சே;-எங்கள்<br/>
   வாள்வலியும் வேல்வலியும் போச்சே!<br/>
விண்முட்டிச் சென்றபுகழ் போச்சே-இந்த<br/>
   மேதினியில் கெட்டபெய ராச்சே!          1<br/>
<br/>
நாணிலகு வில்லினொடு தூணி-நல்ல<br/>
   நாதமிகு சங்கொலியும் பேணி,<br/>
பூணிலகு திண்கதையும் கொண்டு,-நாங்கள்<br/>
   போர்செய்த கால்மெல்லாம் ப்ண்டு.        2<br/>
<br/>
கன்னங் கரியவிருள் நேரம்-அதில்<br/>
   காற்றும் பெருமழையும் சேரும்;<br/>
சின்னக் கரியதுணி யாலே-எங்கள்<br/>
   தேகமெல்லாம் மூடிநரி போலே.          3<br/>
<br/>
ஏழை யெளியவர்கள் வீட்டில்-இந்த<br/>
   ஈன வயிறுபடும் பாட்டில்<br/>
கோழை யெலிக ளென்னவே-பொருள்<br/>
   கொண்டு வந்து......                  4<br/>
<br/>
முன்னாளில் ஐவரெல்லாம் வேதம்-ஓதுவார்;<br/>
   மூன்று மழை பெய்யுமடா மாதம்;<br/>
இந்நாளி லேபொய்ம்மைப் பார்ப்பார்-இவர்<br/>
   ஏதுசெய்தும் காசுபெறப் பார்ப்பார்,        5<br/>
<br/>
பேராசைக் காரனடா பார்ப்பான்-ஆனால்<br/>
   பெரியதுரை என்னிலுடல் வேர்ப்பான்;<br/>
யாரானா லும்கொடுமை ... ... ...<br/>
   ... ... ... ... ... ...             6<br/>
<br/>
பிள்ளைக்குப் பூணூலாம் என்பான்-நம்மைப்<br/>
   பிச்சுப் பணங்கொடெனத் தின்பான்<br/>
கொள்ளைக் கேசென் ... ...<br/>
   ... ... ... ... ... ...             7<br/>
<br/>
சொல்லக் கொதிக்குதடா நெஞ்சம்-வெறுஞ்<br/>
   சோற்றுக்கோ வந்ததிந்தப் பஞ்சம்?<br/>
... ... ... ... ... ...<br/>
   ... ... ... ... ... ...             8<br/>
<br/>
நாயும் பிழைக்கும் இந்தப்-பிழைப்பு;<br/>
   நாளெல்லாம் மற்றிதிலே உழைப்பு;<br/>
பாயும் கடிநாய்ப் போலீசுக்-காரப்<br/>
   பார்ப்பானுக் குண்டிதிலே பீசு.           9<br/>
<br/>
சோரந் தொழிலாக் கொள்வோமோ?-முந்தைச்<br/>
   சூரர் பெயரை அழிப் போமோ?<br/>
வீர மறவர் நாமன்றோ?-இந்த<br/>
   வீண் வாழ்க்கை வாழ்வதினி நன்றோ?   10<br/>
<br/>
<p>
   10.   நாட்டுக் கல்வி<br/>
<br/>
          (ஆங்கிலத்தில் ரவீந்திரநாதர் எழுதிய பாடலின்<br/>
                       மொழிபெயர்ப்பு)<br/>
<br/>
விளக்கி லேதிரி நன்கு சமைந்தது<br/>
   மேவு வீர்இங்கு தீக்கொண்டு தோழரே!<br/>
களக்க முற்ற இருள்கடந் தேகுவார்<br/>
   காலைச் சோதிக் கதிரவன் கோவிற்கே;<br/>
துளக்க முற்றவிண் மீனிடம் செல்லுவார்<br/>
   தொகையில் சேர்ந்திட உம்மையும் கூவினார்;<br/>
களிப்பு மிஞ்சி ஓளியினைப் பண்டொரு<br/>
   காலன் நீர்சென்று தேடிய தில்லையோ?     1<br/>
<br/>
அன்று நுங்கள் கொடியினை முத்திட்டே<br/>
   ஆசை யென்ற விண் மீன்ஒளிர் செய்ததே;<br/>
துன்று நள்ளிருள் மலை மயக்கத்தால்<br/>
   சோம்பி நீரும் வழிநடை பிந்தினீர்;<br/>
நின் றவிந்தன நுங்கள் விளக்கெலாம்;<br/>
   நீங்கள் கண்ட கனாக்களெல் லாம் இசை<br/>
குன்றித் தீக்குறி தோன்றும்;இராப்புட்கள்<br/>
   கூவ மாறொத் திருந்தன காண்டிரோ?      2<br/>
<br/>
இன்னு மிங்கிருள் கூடி யிருப்பினும்<br/>
   ஏங்கு கின்ற நரகத் துயிர்கள்போல்<br/>
இன்னு மிங்கு வனத்திடை காற்றுத்தான்<br/>
   ஓங்கும் ஓதை இருதிடும் ஆயினும்<br/>
முன்னைக் காலத்தின் நின்றெழும் பேரொலி<br/>
   முறை முறைபல ஊழியின் ஊடுற்றே<br/>
பின்னை இங்குவந் தெய்திய பேரொலி.         3<br/>
<br/>
"இருளை நீக்கி ஒளியினைக் காட்டுவாய்,<br/>
   இறப்பை நீக்கி,அமிர்தத்தை ஊட்டுவாய்"<br/>
அருளும் இந்த மறையொலி வந்திங்கே<br/>
   ஆழ்ந்த தூக்கத்தில் வீழ்ந்திருப் பீர்தமைத்<br/>
தெருளு றுத்தவும் நீர்எழு கில்லிரோ?<br/>
   தீய நாச உறக்கத்தில் வீழ்ந்தனீர்<br/>
மருளை நீக்கி அறிதிர் அறிதிரோ?<br/>
   வான்ஒ ளிக்கு மகாஅர்இ யாம்என்றே.     4<br/>
<br/>
<br/>
<p>
  11.  புதிய கோணங்கி<br/>
<br/>
குடுகுடு குடுகுடு குடுகுடு குடுகுடு குடுகுடு;<br/>
   நல்ல காலம் வருகுது;நல்ல காலம் வருகுது;<br/>
சாதிகள் சேருது;சண்டைகள் தொலையுது;<br/>
   சொல்லடி,சொல்லடி,சக்தி,மாகாளீ!<br/>
வேதபுரத் தாருக்கு நல்ல குறி சொல்லு.       1<br/>
<br/>
தரித்திரம் போகுது;செல்வம் வருகுது;<br/>
   படிப்பு வளருது;பாவம் தொலையுது;<br/>
படிச்சவன் சூதும் பாவமும் பண்ணினால்,<br/>
   போவான்,போவான்,ஐயோவென்று போவான்!   2<br/>
<br/>
வேத புரத்திலே வியாபாரம் பெருகுது;<br/>
   தொழில் பெருகுது;தொழிலாளி வாழ்வான்.<br/>
சாத்திரம் வளருது;சூத்திரம் தெரியுது;<br/>
   யந்திரம் பெருகுது;தந்திரம் வளருது;<br/>
மந்திர மெல்லாம் வளருது,வளருது;           3<br/>
<br/>
குடுகுடு குடுகுடு குடுகுடு குடுகுடு;<br/>
   சொல்லடி,சொல்லடி,மலையாள பகவதீ!<br/>
அந்தரி,வீரி,சண்டிகை,சூலி<br/>
   குடுகுடு குடுகுடு                            4<br/>
<br/>
குடுகுடு குடுகுடு குடுகுடு குடுகுடு;<br/>
   சாமிமார்க் கெல்லாம் தைரியம் வளருது;<br/>
தொப்பை சுருங்குது,சுறுசுறுப்பு விளையுது:<br/>
   எட்டு லச்சுமியும் ஏறி வளருது; <br/>
சாத்திரம் வளருது,சாதி குறையுது;<br/>
   நேத்திரம் திறக்குது,நியாயம் தெரியுது;<br/>
பழைய பயித்தியம் படீலென்று தெளியுது;<br/>
   வீரம் வருகுது,மேன்மை கிடைக்குது;<br/>
சொல்லடி சக்தி,மலையாள் பகவதி;<br/>
   தர்மம் பெருகுது,தர்மம் பெருகுது.            5<br/>
<br/>
<br/>
<hr/>
<h3> சுயசரிதை</h3><br/>
  1.  கனவு<br/>
<br/>
     "பொய்யாய்ப் பழங்கதையாய்க் கனவாய்<br/>
      மெல்லப் போனதுவே."       <br/>
                                    ___ பட்டினத்துப்பிள்ளை<br/>
<br/>
                 முன்னுரை<br/>
<br/>
      வாழ்வு முற்றும் கனவெனக் கூறிய<br/>
          மறைவ லோர்தம் உரைபிழை யன்றுகாண்;<br/>
      தாழ்வு பெற்ற புவித்தலக் கோலங்கள்<br/>
          ச்ரத மன்றெனல் யானும் அறிகுவேன்;<br/>
      பாழ்க டந்த பரனிலை யென்றவர்<br/>
          பகரும் அந்நிலை பார்த்திலன் பார்மிசை;<br/>
      ஊள் கடந்து வருவதும் ஒண்றுண்டோ ?<br/>
          உண்மை தன்னிலொர் பாதி யுணர்ந்திட்டேன்     1<br/>
<br/>
      மாயை பொய்யெனல் முற்றிலும் கண்டனன்;<br/>
          மற்றும் இந்தப் பிரமத் தியல்பினை<br/>
      ஆய நல்லருள் பெற்றிலன்;தன்னுடை<br/>
          அறிவி னுக்குப் புலப்பட லின்றியே<br/>
      தேய மீதெவ ரோசொலுஞ் சொல்லினைச்<br/>
          செம்மை யென்று மனத்திடைக் கொள்வதாம்<br/>
      தீய பக்தி யியற்கையும் வாய்ந்திலேன்;<br/>
          சிறிது காலம் பொறுத்தினுங் காண்பமே.       2<br/>
<br/>
      உலகெ லாமொர் பெருங்கன வஃதுளே<br/>
          உண்டு றங்கி யிடர்செய்து செத்திடும்<br/>
      கலக மானிடப் பூச்சிகள் வாழ்க்கையோர்<br/>
          கனவி லுங்கன வாகும்;இதனிடை<br/>
      சிலதி னங்கள் உயிர்க்கமு தாகியே<br/>
          செப்பு தற்கரி தாகம யக்குமால்;<br/>
      திலத வாணுத லார்தரு மையலாந்<br/>
          தெய்வி கக்கன வன்னது வாழ்கவே.          3<br/>
<br/>
      ஆண்டோ ர் பத்தினில் ஆடியும் ஓடியும்<br/>
          ஆறு குட்டையின் நீச்சினும் பேச்சினும்<br/>
      ஈண்டு பன்மரத் தேறியி றங்கியும்<br/>
          என்னோ டொத்த சிறியர் இருப்பரால்;<br/>
      வேண்டு தந்தை விதிப்பினுக் கஞ்சியான்<br/>
          வீதி யாட்டங்க ளேதினுங் கூடிலேன்,<br/>
      தூண்டு நூற்கணத் தோடு தனியனாய்த்<br/>
          தோழ் மைபிறி தின்றி வருந்தினேன்.          4<br/>
<br/>
              பிள்ளைக் காதல்<br/>
<br/>
      அன்ன போழ்தினி லுற்ற கனவினை<br/>
          அந்த மிழ்ச் சொலில் எவ்வண்ணம் சொல்லுகேன்?<br/>
      சொன்ன தீங்கன வங்குத் துயிலிடைத்<br/>
          தோய்ந்த தன்று,நனவிடைத் தோய்ந்ததால்;<br/>
      மென்ன டைக் கனி யின்சொற் கருவிழி:<br/>
          மேனி யெங்கும் நறுமலர் வீசிய<br/>
      கன்னி யென்றுறு தெய்வத மொன்றனைக்<br/>
          கண்டு காதல் வெறியிற் கலந்தனன்.         5<br/>
<br/>
      'ஒன்ப தாயபி ராயத்த ளென்விழிக்<br/>
          கோது காதைச் சகுந்தலை யொத்தனள்'<br/>
       என்ப தார்க்கும் வியப்பினை நல்குமால்<br/>
          என்செய் கேன்? பழியென் மிசை யுண்டுகொல்?<br/>
       அன்பெ நும்பெரு வெள்ளம் இழுக்குமேல்<br/>
          அதனை யாவர் பிழைத்திட வல்லரே?<br/>
       முன்பு மாமுனி வோர்தமை வென்றவில்<br/>
          முன்ன ரேழைக் குழந்தையென் செய்வனே?    6<br/>
<br/>
       வயது முற்றிய பின்னுறு காதலே<br/>
          மாசு டைத்தது தெய்விக மன்றுகாண்;<br/>
       இயலு புன்மை யுடலினுக் கின்பெனும்<br/>
          எண்ண முஞ்சிறி தேன்றதக் காதலாம்;<br/>
       நயமி குந்தனி மாதை மாமணம்<br/>
          நண்ணு பாலர் தமக்குரித் தாமன்றோ?<br/>
       கயல்வி ழிச்சிறு மானினைக் காணநான்<br/>
          காம னம்புகள் என்னுயிர் கண்டவே.        7<br/>
<br/>
       கனகன் மைந்தன் குமர குருபரன்<br/>
          கனியும் ஞானசம் பந்தன் துருவன்மற்<br/>
       றெனையர் பாலர் கடவுளர் மீதுதாம்<br/>
          எண்ணில் பக்திகொண் டின்னுயிர் வாட்டினோர்<br/>
       மனதி லேபிறந் தோன்மன முண்ணுவோன்<br/>
          மதன தேவனுக் கென்னுயிர் நல்கினன்,<br/>
       முனமு ரைத்தவர் வான்புகழ் பெற்றனர்;<br/>
          மூட னேன்பெற்ற தோதுவன் பின்னரே.       8<br/>
<br/>
       நீரெ டுத்து வருவதற் கவள், மணி<br/>
          நித்தி லப்புன் நகைசுடர் வீசிடப்<br/>
       போரெ டுத்து வருமதன் முன்செலப்<br/>
          போகும் வேளை யதற்குத் தினந்தொறும்<br/>
       வேரெ டுத்துச் சுதந்திர நற்பயிர்<br/>
          வீந்திடச் செய்தல் வேண்டிய மன்னர்தம்<br/>
       சீரெ டுத்த புலையியற் சாரர்கள்<br/>
          தேச பக்தர் வரவினைக் காத்தல்போல்.     9<br/>
<br/>
       காத்தி ருந்தவள் போம்வழி முற்றிலும்<br/>
          கண்கள் பின்னழ கார்ந்து களித்திட<br/>
       யாத்த தேருரு ளைப்படு மேளைதான்<br/>
          யாண்டு தேர்செலு மாங்கிழுப் புற்றெனக்<br/>
       கோத்த சிந்தனையோ டேகி யதில்மகிழ்<br/>
          கொண்டு நாட்கள் பலகழித் திட்டனன்;<br/>
       பூத்த ஜோதி வதனம் திரும்புமேல்<br/>
          புலன ழிந்தொரு புத்துயி ரெய்துவேன்.      10<br/>
<br/>
       புலங்க ளோடு கரணமும் ஆவியும்<br/>
          போந்து நின்ற விருப்புடன் மானிடன்<br/>
       நலங்க ளேது விரும்புவன் அங்கவை<br/>
          நண்ணு றப்பெறல் திண்ணம தாமென,<br/>
       இலங்கு நூலுணர் ஞானியர் கூறுவர்;<br/>
          யானும் மற்றது மெய்யெனத் தேர்ந்துளேன்;<br/>
       விலங்கி யற்கை யிலையெனில் யாமெலாம்<br/>
          விருன்பு மட்டினில் விண்ணுற லாகுமே.      11<br/>
<br/>
       சூழு மாய வுலகினிற் காணுறுந்<br/>
          தோற்றம் யாவையும் மானத மாகூமால்;<br/>
       ஆழு நெஞ்சகத் தாசையின் றுள்ளதேல்,<br/>
          அதனு டைப்பொருள் நாளை விளைந்திடும்,<br/>
       தாழு முள்ளத்தர்,சோர்வினர்,ஆடுபோல்<br/>
          தாவித் தாவிப் பலபொருள் நாடுவோர்,<br/>
       வீழு மோரிடை யூற்றினுக் கஞ்சுவோர்,<br/>
          விரும்பும் யாவும் பெறாரிவர் தாமன்றே.     12<br/>
<br/>
       விதியை நோவர்,தம் நண்பரைத் தூற்றுவர்.<br/>
          வெகுளி பொங்கிப் பகைவரை நிந்திப்பர்,<br/>
       சதிகள் செய்வர்,பொய்ச் சாத்திரம் பேசுவர்,<br/>
          சாத கங்கள் புரட்டுவர் பொய்மைசேர்<br/>
       மதியி னிற்புலை நாத்திகங் கூறுவர்,<br/>
          மாய்ந்தி டாத நிறைந்த விருப்பமே<br/>
       கதிகள் யாவும் தருமென லோர்ந்திடார்.<br/>
          கண்ணி லாதவர் போலத் திகைப்பர்காண். 13<br/>
<br/>
       கன்னி மீதுறு காதலின் ஏழையேன்<br/>
          கவலை யுற்றனன் கோடியென் சொல்லுகேன்?<br/>
       பன்னி யாயிரங் கூறினும்,பக்தியின்<br/>
          பான்மை நன்கு பகர்ந்திட லாகுமோ?<br/>
       முன்னி வான்கொம்பிற் றேனுக் குழன்றதோர்<br/>
          முடவன் கால்கள் முழுமைகொண் டாலென<br/>
       என்னி யன்றுமற் ஦ற்ங்ஙனம் வாய்ந்ததோ?<br/>
          என்னி டத்தவள் இங்கிதம் பூண்டதே!      14<br/>
<br/>
       காதலென்பதும் ஓர்வயின் நிற்குமேல்,<br/>
          கடலின் வந்த கடுவினை யொக்குமால்;<br/>
       ஏத மின்றி யிருபுடைத் தாமெனில்,<br/>
          இன்னமிர்தும் இணைசொல லாகுமோ?<br/>
       ஓதொ ணாத பெருந்தவம் கூடினோர்<br/>
          உம்பர் வாழ்வினை யெள்ளிடும் வாழ்வினோர்,<br/>
       மாத ரார்மிசை தாமுறுங் காதலை<br/>
          மற்ற வர்தரப் பெற்றிடும் மாந்தரே!         15<br/>
<br/>
       மொய்க்கும் மேகத்தின் வாடிய மாமதி,<br/>
          மூடு வெம்பனிக் கீழுறு மென்மலர்,<br/>
       கைக்கும் வேம்பு கலந்திடு செய்யபால்,<br/>
          காட்சி யற்ற கவினுறு நீள்விழி,<br/>
       பொய்க் கிளைத்து வருந்திய மெய்யரோ<br/>
          பொன்ன னாரருள் பூண்டில ராமெனில்,<br/>
       கைக்கி ளைப்பெயர் கொண்ட பெருந்துயர்க்<br/>
          காத லஃது கருதவுந் தீயதால்.           16<br/>
<br/>
       தேவர் மன்னன் மிடிமையைப் பாடல்போல்<br/>
          தீய கைக்கிளை யானெவன் பாடுதல்?<br/>
       ஆவல் கொண்ட அரும்பெறற் கன்னிதான்<br/>
          அன்பெ னக்கங் களித்திட லாயினள்;<br/>
       பாவம் தீமை,பழியெதுந் தேர்ந்திடோ ம்!<br/>
          பண்டைத் தேவ யுகத்து மனிதர்போல்,<br/>
       காவல் கட்டு விதிவழக் கென்றிடுங்<br/>
          கயவர் செய்திக ளேதும்,அறிந்திலோம்.    17<br/>
<br/>
       கான கத்தில் இரண்டு பறவைகள்<br/>
          காத லுற்றது போலவும் ஆங்ஙனே<br/>
       வான கத்தில் இயக்க ரியக்கியர்<br/>
          மையல் கொண்டு மயங்குதல் போலவும்;<br/>
       ஊன கத்த துவட்டுறும் அன்புதான்<br/>
          ஒன்று மின்றி உயிர்களில் ஒன்றியே<br/>
       தேன் கத்த மணிமொழி யாளொடு<br/>
          தெய்வ நாட்கள் சிலகழித் தேனரோ!     18<br/>
<br/>
       ஆதி ரைத்திரு நாளொன்றிற் சங்கரன்<br/>
          ஆலயத்தொரு மண்டபந் தன்னில்யாள்<br/>
       சோதி மானொடு தன்னந் தனியனாய்ச்<br/>
          சொற்க ளாடி யிருப்ப, ம்ற்றாங்கவள்<br/>
       பாதி பேசி மறைந்துபின் தோன்றித்தன்<br/>
          பங்க யக்கையில் மைகொணர்ந்தே,'ஒரு<br/>
       சேதி! நெற்றியில் பொட்டுவைப் பேன்' என்றாள்<br/>
          திலத மிட்டனள்;செய்கை யழிந்தனன்.    19<br/>
<br/>
       என்னை யீன்றெனக் கைந்து பிராயத்தில்<br/>
          ஏங்க விட்டுவிண் ணெய்திய தாய்தனை<br/>
       முன்னை யீன்றவன் செந்தமிழ்ச் செய்யுளால்<br/>
          மூன்று போழ்துஞ் சிவனடி யேத்துவோன்,<br/>
       அன்ன வந்தவப் பூசனை தீர்ந்தபின்<br/>
          அருச்ச னைப்படு தேமலர் கொண்டுயான்<br/>
       பொன்னை யென்னுயிர் தன்னை யணுகலும்,<br/>
          பூவை புன்னகை நன்மலர் பூப்பள் காண்.  20<br/>
<br/>
                     ஆங்கிலப் பயிற்சி<br/>
<br/>
       நெல்லையூர் சென்றவ் வூணர் கலைத்திறன்<br/>
          நேரு மாறெனை எந்தை பணித்தனன்;<br/>
       புல்லை யுண்கென வாளரிச் சேயினைப்<br/>
          போக்கல் போலவும்,ஊன்விலை வாணிகம்<br/>
       நல்ல தென்றொரு பார்ப்பனப் பிள்ளையை<br/>
          நாடு விப்பது போலவும்,எந்தைதான்<br/>
       அல்லல் மிக்கதோர் மண்படு கல்வியை<br/>
          ஆரி யர்க்கிங் கருவருப் பாவதை,        21<br/>
<br/>
       நரியு யிர்ச்சிறு சேவகர்,தாதர்கள்,<br/>
          நாயெ னத்திரி யொற்றர்,உணவினைப்<br/>
       பெரிதெ னக்கொடு தம்முயிர் விற்றிடும்<br/>
          பேடியர்,பிறர்க் கிச்சகம் பேசுவோர்,<br/>
       கருது மிவ்வகை மாக்கள் பயின்றிடுங்<br/>
          கலைப யில்கென என்னை விடுத்தனன்,<br/>
       அருமை மிக்க மயிலைப் பிரிந்துமிவ்<br/>
          அற்பர் கல்வியின் நெஞ்சுபொ ருந்துமோ?  22<br/>
<br/>
       கணிதம் பன்னிரண் டாண்டு பயில்வர்,பின்<br/>
          கார்கொள் வானிலோர் மீனிலை தேர்ந்திலார்;<br/>
       அணிசெய் காவியம் ஆயிரங் கற்கினும்<br/>
          ஆழ்ந்தி ருக்கும் கவியுளம் காண்கிலார்;<br/>
       வணிக மும்பொருள் நூலும் பிதற்றுவார்;<br/>
          வாழு நாட்டிற் பொருள்கெடல் கேட்டிலார்;<br/>
       துணியு மாயிரஞ் சாத்திர நாமங்கள்<br/>
          சொல்லு வாரெட் டுணைப்பயன் கண்டிலார். 23<br/>
<br/>
       கம்ப னென்றொரு மானிடன் வாழ்ந்ததும்,<br/>
          காளி தாசன் கவிதை புனைந்ததும்,<br/>
       உம்பர் வானத்துக் கோளையும் மீனையும்<br/>
          ஓர்ந்த ளந்ததொர் பாஸ்கரன் மாட்சியும்,<br/>
       நம்ப ருந்திற லோடொரு பாணினி<br/>
          ஞால மீதில் இலக்கணங் கண்டதும்<br/>
       இம்பர் வாழ்வின் இறுதிகண் டுண்மையின்<br/>
          இயல்பு ணர்த்திய சங்கரன் ஏற்றமும்,     24<br/>
<br/>
       சேரன் தம்பி சிலம்பை இசைத்ததும்,<br/>
          தெய்வ வள்ளுவன் வான்மறை செய்ததும்,<br/>
       பாரில் நல்லிசைப் பாண்டிய சோழர்கள்<br/>
          பார ளித்துத் தர்மம் வளர்த்ததும்,<br/>
       பேர ருட்சுடர் வாள்கொண் டசோகனார்<br/>
          பிழை படாது புவித்தலங் காத்ததும்,<br/>
       வீரர் வாழ்த்த மிலேச்சர்தந் தீயகோல்<br/>
          வீழ்த்தி வென்ற சிவாஜியின் வெற்றியும்,   25<br/>
<br/>
       அன்ன யாவும் அறிந்திலர் பாரதத்<br/>
          தாங்கி லம்பயில் பள்ளியுட் போகுநர்;<br/>
       முன்ன நாடு திகழ்ந்த பெருமையும்<br/>
          மூண்டி ருக்குமிந் நாளின் இகழ்ச்சியும்<br/>
       பின்னர் நாடுறு பெற்றியுந் தேர்கிலார்<br/>
          பேடிக் கல்வி பயின்ருழல் பித்தர்கள்,<br/>
       என்ன கூறிமற் றெங்ஙன் உணர்த்துவேன்<br/>
          இங்கி வர்க்கென துள்ளம் எரிவதே!     26<br/>
<br/>
       சூதி லாத யுளத்தினன் எந்தைதான்<br/>
          சூழ்ந்தெ னக்கு நலஞ்செயல் நாடியே<br/>
       ஏதி லாதருங் கல்விப் படுகுழி<br/>
          ஏறி யுய்தற் கரிய கொடும்பிலம்<br/>
       தீதி யன்ற மயக்கமும் ஐயமும்<br/>
          செய்கை யாவினு மேயசி ரத்தையும்<br/>
       வாதும் பொய்மையும் என்றவி லங்கினம்<br/>
          வாழும் வெங்குகைக் கென்னை வழங்கினன்.27<br/>
<br/>
       ஐய ரென்றும் துரைனென்றும் மற்றெனக்<br/>
          காங்கி லக்கலை யென்றொன் றுணர்த்திய<br/>
       பொய்ய ருக்கிது கூறுவன்,கேட்பீரேல்;<br/>
          பொழுதெ லாமுங்கள் பாடத்தில் போக்கிநான்<br/>
       மெய்ய யர்ந்து விழிகுழி வெய்திட<br/>
          வீறி ழந்தென துள்ளநொய் தாகிட<br/>
       ஐயம் விஞ்சிச் சுதந்திர நீங்கியென்<br/>
          அறிவு வாரித் துரும்பென் றலைந்ததால்.  28<br/>
<br/>
       செலவு தந்தைக்கோ ராயிரஞ் சென்றது;<br/>
          தீதெ னக்குப்பல் லாயிரஞ் சேர்ந்தன;<br/>
       நலமொ ரெட்டுணை யுங்கண்டி லேனிதை<br/>
          நாற்ப தாயிரங் கோயிலிற் சொல்லுவேன்!<br/>
       சிலமுன் செய்நல் வினைப்பய னாலும்நந்<br/>
          தேவி பாரதத் தன்னை யருளினும்<br/>
       அலைவு றுத்துநும் பேரிருள் வீழ்ந்துநான்<br/>
          அழிந்தி டாதொரு வாறுபி ழைத்ததே!    29<br/>
<br/>
                   மணம்<br/>
<br/>
       நினைக்க நெஞ்ச முருகும்;பிறர்க்கிதை<br/>
          நிகழ்த்த நாநனி கூசு மதன்றியே<br/>
       எனைத்திங் கெண்ணி வருந்தியும் இவ்விடர்<br/>
          யாங்ஙன் மாற்றுவ தென்பதும் ஓர்ந்திலம்;<br/>
       அனைத்தொர் செய்திமற் றேதெனிற் கூறுவேன்;<br/>
          அம்ம!மாக்கள் மணமெனுஞ் செய்தியே.<br/>
       வினைத்தொ டர்களில் மானுட வாழ்க்கையுள்<br/>
          மேவு மிம்மணம் போற்பிறி தின்றரோ!    30<br/>
<br/>
       வீடு றாவணம் யாப்பதை வீடென்பார்!<br/>
          மிகவி ழிந்த பொருளைப் பொருளென்பார்;<br/>
       நாடுங் காலொர் மணமற்ற செய்கையை<br/>
          நல்ல தோர்மண மாமென நாட்டுவார்.<br/>
       கூடு மாயிற் பிரம சரியங் கொள்;<br/>
          கூடு கின்றில தென்னிற் பிழைகள் செய்து<br/>
       ஈட ழிந்து நரகவழிச் செல்வாய்;<br/>
          யாது செய்யினும் இம்மணம் செய்யல்காண்.31<br/>
<br/>
       வசிட்ட ருக்கும் இராமருக்கும் பின்னொரு<br/>
          வள்ளு வர்க்கும்முன் வாய்த்திட்ட மாதர்போல்<br/>
       பசித்தொ ராயிரம் ஆண்டு தவஞ்செய்து<br/>
          பார்க்கி நும்பெறல் சால வரிதுகாண்.<br/>
       புசிப்ப தும்பரின் நல்லமு தென்றெணிப்<br/>
          புலையர் விற்றிடும் கள்ளுண லாகுமோ?<br/>
       அசுத்தர் சொல்வது கேட்களிர்,காளையீர்;<br/>
          ஆண்மை வேண்டின் மணஞ்செய்தல் ஓம்புமின்.32<br/>
<br/>
       வேறு தேயத் தெவரெது செய்யினும்<br/>
          வீழ்ச்சி பெற்றவிப் பாரத நாட்டினில்<br/>
       ஊற ழிந்து பிணமென வாழுமிவ்<br/>
          வூனம் நீக்க விரும்பும் இளையர்தாம்<br/>
       கூறு மெந்தத் துயர்கள் விளையினும்<br/>
          கோடி மக்கள் பழிவந்து சூழினும்<br/>
       நீறு பட்டவிப் பாழ்ச்செயல் மட்டினும்<br/>
          நெஞ்சத் தாலும் நினைப்ப தொழிகவே.      33<br/>
<br/>
       பால ருந்து மதலையர் தம்மையே<br/>
          பாத கக்கொடும் பாதகப் பாதகர்<br/>
       மூலத் தோடு குலங்கெடல் நாடிய<br/>
          மூட மூடநிர் மூடப் புலையர்தாம்,<br/>
       கோல மாக மணத்திடைக் கூட்டுமிக்<br/>
          கொலையெ நுஞ்செய லொன்ரினை யுள்ளவும்<br/>
       சால வின்னுமோ ராயிரம் ஆண்டிவர்<br/>
          தாத ராகி அழிகெனத் தோன்றுமே!        34<br/>
<br/>
       ஆங்கொர் கன்னியைப் பத்துப் பிராயத்தில்<br/>
          ஆள் நெஞ்சிடை யூன்றி வணங்கினன்;<br/>
       ஈங்கொர் கன்னியைப் பன்னிரண் டாண்டனுள்<br/>
          எந்தை வந்து மணம்புரி வித்தனன்.      <br/>
       தீங்கு ம்ற்றிதி லுண்டென் றறிந்தவன்<br/>
          செயலெ திர்க்குந் திறனில நாயினேன்.<br/>
       ஓங்கு காதற் றழலெவ் வளவென்றன்<br/>
          உளமெ ரித்துள தென்பதுங் கண்டிலேன்.    35<br/>
<br/>
       மற்றொர் பெண்ணை மணஞ்செய்த போழ்துமுன்<br/>
          மாத ராளிடைக் கொண்டதொர் காதல்தான்<br/>
       நிற்றல் வேண்டு மெனவுளத் தெண்ணிலேன்;<br/>
          நினைவை யேயிம் மணத்திற் செலுத்திலேன்;<br/>
       முற்றொ டர்பினில் உண்மை யிருந்ததால்<br/>
          மூண்ட பின்னதொர் கேளியென் றெண்ணினேன்.<br/>
       கற்றுங் கேட்டும் அறிவு முதிருமுன்<br/>
          காத லொன்று கடமையொன் றாயின!      36<br/>
<br/>
       மதனன் செய்யும் மயக்க மொருவயின்;<br/>
          மாக்கள் செய்யும் பிணிப்புமற் றோர்வயின்;<br/>
       இதனிற் பன்னிரண் டாட்டை யிளைஞனுக்<br/>
          கென்னை வேண்டும் இடர்க்குறு சூழ்ச்சிதான்?<br/>
       எதனி லேனுங் கடமை விளையுமேல்<br/>
          எத்து யர்கள் உழன்றுமற் றென்செய்தும்<br/>
       அதனி லுண்மையோ டார்ந்திடல் சாலுமென்று<br/>
          அறம்வி திப்பதும் அப்பொழு தோர்ந்திலேன். 37<br/>
<br/>
       சாத்தி ரங்கள் கிரியைகள் பூசைகள்<br/>
          சகுன மந்திரந் தாலி மணியெலாம்<br/>
       யாத்தெ னைக்கொலை செய்தன ரல்லது<br/>
          யாது தர்ம முறையெனல் காட்டிலர்.<br/>
       தீத்தி றன்கொள் அறிவற்ற பொய்ச்செயல்<br/>
          செய்து மற்றவை ஞான நெறியென்பர்;<br/>
       மூத்த வர்வெறும் வேடத்தின் நிற்குங்கால்<br/>
          மூடப் பிள்ளை அறமெவண் ஓர்வதே?       38<br/>
<br/>
             தந்தை வறுமை எய்திடல்<br/>
<br/>
       ஈங்கி தற்கிடை யெந்தை பெருந்துயர்<br/>
          எய்தி நின்றனன்,தீய வறுமையான்;<br/>
       ஓங்கி நின்ற பெருஞ்செல்வம் யாவையும்<br/>
          ஊணர் செய்த சதியில் இழந்தனன்;<br/>
       பாங்கி நின்று புகழ்ச்சிகள் பேசிய<br/>
          பண்டை நண்பர்கள் கைநெகிழ்த் தேகினர்;<br/>
       வாங்கி யுய்ந்த கிளைஞரும் தாதரும்<br/>
          வாழ்வு தேய்ந்தபின் யாது மதிப்பரோ?     39<br/>
<br/>
       பர்ப்ப நக்குலங் கெட்டழி வெய்திய<br/>
          பாழ டைந்த கலியுக மாதலால்,<br/>
       வேர்ப்ப வேர்ப்பப் பொருள் செய்வ தொன்றையே<br/>
          மேன்மை கொண்ட தொழிலெனக் கொண்டனன்;<br/>
       ஆர்ப்பு மிஞ்சப் பலபல வாணிகம்<br/>
          ஆற்றி மிக்க பொருள்செய்து வாழ்ந்தனன்;<br/>
       நீர்ப்ப டுஞ்சிறு புற்புத மாமது<br/>
          நீங்க வேயுளங் குன்றித் தளர்ந்தனன்;    40<br/>
<br/>
       தீய மாய வுலகிடை யொன்றினில்<br/>
          சிந்தை செய்து விடாயுறுங் காலதை<br/>
       வாய டங்க மென்மேலும் பருகினும்<br/>
          மாயத் தாகம் தவிர்வது கண்டிலம்;<br/>
       நேய முற்றது வந்து மிகமிக<br/>
          நித்த லும்மதற் காசை வளருமால்.<br/>
       காய முள்ள வரையுங் கிடைப்பினும்<br/>
          கயவர் மாய்வது காய்ந்த உளங்கொண்டே.41<br/>
<br/>
       'ஆசைக் கோரள வில்லை விடயத்துள்<br/>
          ஆழ்ந்த பின்னங் கமைதியுண் டாமென<br/>
       மோசம் போகலிர்'என்றிடித் தோதிய<br/>
          மோனி தாளிணை முப்பொழு தேத்துவாம்;<br/>
       தேசத் தார்புகழ் நுண்ணறி வோடுதான்<br/>
          திண்மை விஞ்சிய நெஞ்சின னாயினும்<br/>
       நாசக் காசினில் ஆசையை நாட்டினன்<br/>
          நல்லன் எந்தை துயர்க்கடல் வீழ்ந்தனன். 42<br/>
<br/>
                  பொருட் பெருமை<br/>
<br/>
       ''பொருளி லார்க்கிலை யிவ்வுல''கென்றநம்<br/>
          புலவர் தம்மொழி பொய்ம்மொழி யன்றுகாண்,<br/>
       பொருளி லார்க்கின மில்லை துணையிலை,<br/>
          பொழுதெ லாமிடர் வெள்ளம்வந் தெற்றுமால்.<br/>
       பொருளி லார்பொருள் செய்தல் முதற்கடன்;<br/>
          போற்றிக் காசினுக் கேங்கி யுவிர்விடும்<br/>
       மருளர் தம்மிசை யேபழி கூறுவன்;<br/>
          மாம்கட் கிங்கொர் ஊன முரைத்திலன்.  43<br/>
<br/>
       அறமொன் றேதரும் மெய்யின்பம் என்றநல்<br/>
          லறிஞர் தம்மை அனுதினம் போற்றுவேன்.<br/>
       பிறவி ரும்பி உலகினில் யான்பட்ட<br/>
          பீழை எத்தனை கோடி!நினைக்கவும்<br/>
       திறன ழிந்தென் மனமுடை வெய்துமால்.<br/>
          தேசத் துள்ள இளைஞர் அறிமினோ!<br/>
       அறமொன் றேதரும் மெய்யின்பம்;ஆதலால்<br/>
          அறனை யேதுணை யென்றுகொண் டுய்திரால்.44<br/>
       வெய்ய கர்மப் பயஙளின் நொந்துதான்<br/>
          மெய்யு ணர்ந்திட லாகு மென்றாக்கிய<br/>
       தெய்வ மேயிது நீதி யெனினும்நின்<br/>
          திருவ ருட்குப் பொருந்திய தாகுமோ?<br/>
       ஐய கோ!சிறி துண்மை விளங்குமுன்,<br/>
          ஆவி நையத் துயருறல் வேண்டுமே!<br/>
       பையப் பையவோர் ஆமைகுன் றேறல்போல்<br/>
          பாருளோர் உண்மை கண்டிவண் உய்வரால்.  45<br/>
<br/>
       தந்தை போயினன் பாழ்மிடி சூழ்ந்தது;<br/>
          தரணிமீதினில் அஞ்சலென் பாரிலர்;<br/>
       சிந்தை யில்தெளி வில்லை;உடலினில்<br/>
          திறனு மில்லை;உரனுளத் தில்லையால்;<br/>
       மந்தர் பாற்பொருள் போக்கிப் பயின்றதாம்<br/>
          மடமைக் கல்வியால் மண்ணும் பயனிலை,<br/>
       எந்த மார்க்கமும் தோற்றில தென்செய்கேன்?<br/>
          ஏன்பி றந்தனன் இத்துயர் நாட்டிலே?      46<br/>
<br/>
                   முடிவுரை<br/>
<br/>
       உலகெ லாமொர் பெருங்கன வஃதுளே<br/>
          உண்டு றங்கி இடர்செய்து செத்திடும்<br/>
       கலக மானிடப் பூச்சிகள் வாழ்க்கையோர்<br/>
          கனவி னுங்கன வாகும்;இதற்குநான்<br/>
       பலநி நைந்து வருந்தியிங் கென்பயன்?<br/>
          பண்டு போனதை எண்ணி யென்னாவது?<br/>
       சிலதி னங்கள் இருந்து மறைவதில்<br/>
          சிந்தை செய்தெவன் செத்திடு வானடா!   47<br/>
<br/>
       ஞான் முந்துற வும்பெற் றிலாதவர்<br/>
          நானி லத்துத் துயரன்றிக் காண்கிலர்;<br/>
       போன தற்கு வருந்திலன் மெய்த்தவப்<br/>
          புலமை யோனது வானத் தொளிருமோர்<br/>
       மீனை நாடி வளைத்திடத் தூண்டிலை<br/>
          வீச லொக்கு மெனலை மறக்கிலேன்;<br/>
       ஆன தாவ தனைத்தையுஞ் செய்ததோர்<br/>
          அன்னை யே!இனி யேனும் அருள்வையால்,48<br/>
<br/>
                     வேறு<br/>
<br/>
       அறிவிலே தெளிவு,நெஞ்சிலே உறுதி,<br/>
          அகத்திலே அன்பினோர் வெள்ளம்,<br/>
       பொறிகளின்மீது தனியர சாணை,<br/>
          பொழுதெலாம் நினதுபே ரருளின்<br/>
       நெறியிலே நாட்டம்,கரும யோகத்தில்<br/>
          நிலைத்திடல் என்றிவை யருளாய்<br/>
       குறிகுண மேதும் இல்லதாய் அனைத்தாய்க்<br/>
          குலவிடு தனிப்பரம் பொருளே!         49<br/>
<br/>
    2.  பாரதி-அறுபத்தாறு<br/>
<br/>
           கடவுள் வாழ்த்து-பராசக்தி துதி<br/>
<br/>
       எனக்கு முன்னே சித்தர் பலர் இருந்தா ரப்பா!<br/>
          யானும் வந்தேன் ஒரு சித்தன் இந்த நாட்டில்;<br/>
       மனத்தினிலே நின்றிதனை எழுது கின்றாள்<br/>
          மனோன் மணியென் மாசக்தி வையத்தேவி;<br/>
       தினத்தினிலே புதிதாகப் பூத்து நிற்கும்<br/>
          செய்யமணித் தாமரை நேர் முகத்தாள் காதல்<br/>
       வனத்தினிலே  தன்னையொரு மலரைப் போலும்<br/>
          வண்டினைப்போல் எனையுமுரு மாற்றி விட்டாள். 1<br/>
<br/>
       தீராத காலமெலாம் தானும் நிற்பாள்<br/>
          தெவிட்டாத இன்னமுதின் செவ்வி தழ்ச்சி,<br/>
       நீராகக் கனலாக வானாக் காற்றா<br/>
          நிலமாக வடிவெடுத்தாள்;நிலத்தின் மீது<br/>
       போராக நோயாக மரண மாகப்<br/>
          போந்திதனை யழித்திடுவாள்;புணர்ச்சி கொண்டால்<br/>
       நேராக மோனமகா னந்த வாழ்வை<br/>
          நிலத்தின்மிசை அளித் தமரத் தன்மை ஈவாள். 2<br/>
<br/>
       மாகாளி பராசக்தி உமையாள் அன்னை<br/>
          வைரவிகங் காளிமனோன் மணிமா மாயி.<br/>
       பாகார்ந்த தேமொழியாள்,படருஞ் செந்தீ<br/>
          பாய்ந்திடுமோர் விழியுடையாள்,பரம சக்தி<br/>
       ஆகார மளித்திடுவாள்,அறிவு தந்தாள்<br/>
          ஆதிபரா சக்தியென தமிர்தப் பொய்கை.<br/>
       சோகா டவிக்குளெனைப் புகவொட்டாமல்<br/>
          துய்யசெழுந் தேன்போலே கவிதை சொல்வாள். 3<br/>
<br/>
                  மரணத்தை வெல்லும் வழி<br/>
<br/>
       பொன்னார்ந்த திருவடியைப் போற்றி யிங்கு<br/>
          புகலுவேன் யானறியும் உண்மை யெல்லாம்:<br/>
       முன்னோர்கள் எவ்வுயிரும் கடவுள் என்றார்,<br/>
          முடிவாக அவ்வுரையை நான்மேற் கொண்டேன்;<br/>
       அன்னோர்கள் உரத்ததன்றிச் செய்கையில்லை<br/>
          அத்வைத நிலைகண்டால் மரணமுண்டோ ?<br/>
       முன்னோர்கள் உரைத்தபல சித்த ரெல்லாம்<br/>
          முடிந்திட்டார்,மடிந்திட்டார்,மண்ணாய் விட்டார்.  4<br/>
<br/>
       பொந்திலே யுள்ளாராம்,வனத்தில் எங்கோ<br/>
          புதர்களிலே யிருப்பாராம்,பொதிகை மீதே<br/>
       சந்திலே சவுத்தியிலே நிழலைப் போலே<br/>
          சற்றெ யங்கங்கேதென் படுகின் றாராம்,<br/>
       நொந்தபுண்ணைக் குத்துவதில் பயனென் றில்லை;<br/>
          நோவாலே மடிந்திட்டான் புத்தன் கண்டீர்!<br/>
       அந்தண்னாம் சங்கரா சார்யுன் மாண்டான்;<br/>
          அதற்கடுத்த இராமா நுஜனும் போனான்!       5<br/>
<br/>
       சிலுவையிலே அடியுண்டு யேசு செத்தான்,<br/>
          தீயதொரு கணையாலே கண்ணன் மாண்டான்,<br/>
       பலர் புகழும் இராமனுமே யாற்றில் வீழ்ந்தான்;<br/>
          பார்மீது நான்சாகா திருப்பேன்,காண்பீர்!<br/>
       மலிவுகண்டீர் இவ்வுண்மை பொய்கூ றேன்யான்,<br/>
          மடிந்தாலும் பொய்கூறேன் மானுடர்க்கே,<br/>
       நலிவுமில்லை,சாவுமில்லை!கேளீர்,கேளீர்!<br/>
          நாணத்தைக் கவலையினைச் சினத்தைப் பொய்யை.6<br/>
<br/>
                   அசுரர்களின் பெயர்<br/>
<br/>
       அச்சத்தை வேட்கைதனை அழித்து விட்டால்<br/>
          அப்போது சாவுமங்கே அழிந்துபோகும்;<br/>
       மிச்சத்தைப் பின் சொல்வேன்,சினத்தை முன்னே<br/>
          வென்றிடுவீர்,மேதினியில் மரணமில்லை;<br/>
       துக்சமெனப் பிறர்பொருளைக் கருத லாலே,<br/>
          சூழ்ந்ததெலாம் கடவுளெனச் சுருதி சொல்லும்<br/>
       நிச்சயமாம் ஞானத்தை மறத்த லாலே.<br/>
          நேர்வதே மானுடர்க்குச் சினத்தீ நெஞ்சில்.       7<br/>
<br/>
                  சினத்தின் கேடு<br/>
<br/>
       சினங்கொள்வார் தமைத்தாமே தீயாற் சுட்டுச்<br/>
          செத்திடுவா ரொப்பாவார்;சினங்கொள் வார்தாம்<br/>
       மனங்கொண்டு தங்கழுத்தைத் தாமே வெய்ய<br/>
          வாள்கொண்டு கிழித்திடுவார் மானு வாராம்.<br/>
       தினங்கோடி முறைமனிதர் சினத்தில் வீழ்வார்,<br/>
          சினம்பிறர்மேற் றாங்கொண்டு கவலையாகச்<br/>
       செய்ததெணித் துயர்க்கடலில் வீழ்ந்து சாவார்.       8<br/>
<br/>
       மாகாளி பராசக்தி துணையே வேண்டும்.<br/>
          வையகத்தில் எதற்கும் இனிக் கவலை வேண்டா;<br/>
       சாகா மலிருப்பதுநம் சதுரா லன்று;<br/>
          சக்தியரு ளாலன்றோ பிறந்தோம் பார்மேல்;<br/>
       பாகான தமிழினிலே பொருளைச் சொல்வேன்.<br/>
          பாரீர்நீர் கேளீரோ,படைத்தோன் காப்பான்;<br/>
       வேகாத மனங்கொண்டு களித்து வாழ்வீர்<br/>
          மேதினியி லேதுவந்தால் எமக்கென் னென்றே.    9<br/>
<br/>
                        தேம்பாமை<br/>
<br/>
       ''வடகோடிங் குயர்ந்தென்னே,சாய்ந்தா லென்னே,<br/>
          வான் பிறைக்குத் தென்கோடு''பார்மீ திங்கே<br/>
       விடமுண்டுஞ் சாகாம லிருக்கக் கற்றால்,<br/>
          வேறெதுதான் யாதாயின் எமக்கிங் கென்னே?<br/>
       திடங்கொண்டு வாழ்ந்திடுவோம்,தேம்பல் வேண்டா;<br/>
          தேம்புவதில் பயனில்லை,தேம்பித் தேம்பி<br/>
       இடருற்று மடிந்தவர்கள் கோடி கோடி<br/>
          எதற்கு மினி அஞ்சாதீர் புவியி லுள்ளீர்!        10<br/>
<br/>
                       பொறுமையின் பெருமை<br/>
<br/>
       திருத்தணிகை மலைமேலே குமார தேவன்<br/>
          திருக்கொலுவீற் றிருக்குமதன் பொருளைக் கேளீர்!<br/>
       திருத்தணிகை யென் பதிங்கு பொறுமை யின்பேர்.<br/>
          செந்தமிழ்கண் டீர்,பகுதி'தணி'யெ னுஞ்சொல்,<br/>
       பொறுத்தமுறுந் தணிகையினால் புலமை சேரும்,<br/>
          'பொறுத்தவரே பூமியினை ஆள்வார்'என்னும்<br/>
       அருத்தமிக்க பழமொழியும் தமிழி லுண்டாம்.<br/>
          அவனியிலே பொறையுடையான் அவனே தேவன்! 11<br/>
<br/>
       பொறுமையினை,அறக்கடவுள் புதல்வ னென்னும்<br/>
          யுதிட்டிரனும் நெடுநாளிப் புவிமேல் காத்தான்.<br/>
       இறுதியிலே பொறுமைநெறி தவறி விட்டான்<br/>
          ஆதலாற் போர்புரிந்தான் இளையாரோடே;<br/>
       பொறுமை யின்றிப் போர்செய்து பரத நாட்டைப்<br/>
          போர்க்களத்தே அழித்துவிட்டுப் புவியின் மீது<br/>
       வறுமையையுங் கலியினையும் நிறுத்தி விட்டு<br/>
          மலைமீது சென்றான்பின் வானஞ் சென்றான்     12<br/>
<br/>
       ஆனாலும் புவியின்மிசை உயிர்க ளெல்லாம்<br/>
          அநியாய் மரணமெய்தல் கொடுமை யன்றொ?<br/>
       தேனான உயிரைவிட்டுச் சாக லாமோ?<br/>
          செத்திடற்குக் காரணந்தான் யாதென் பீரேல்;<br/>
       கோனாகிச் சாத்திரத்தை யாளு மாண்பார்<br/>
          ஜகதீச சந்த்ரவஸு கூறு கின்றான்;<br/>
       (ஞானானு பவத்திலிது முடிவாங் கண்டீர்!)<br/>
          ''நாடியிலே அதிர்ச்சியினால் மரணம்''என்றான்.13<br/>
<br/>
       கோபத்தால் நாடியிலே அதிர்ச்சி யுண்டாம்!<br/>
          கொடுங்கோபம் பேரதிர்ச்சி சிறிய கோபம்<br/>
       ஆபத்தாம்,அதிர்ச்சியிலே சிறிய தாகும்;<br/>
          அச்சத்தால் நாடியெலாம் அவிந்து போகும்;<br/>
       தாபத்தால் நாடியெலாம் சிதைந்து போகும்;<br/>
          கவலையினால் நாடியெலாம் தழலாய் வேகும்;<br/>
       கோபத்தை வென்றிடலே பிறவற் றைத்தான்<br/>
          கொல்வதர்கு வழியெனநான் குறித்திட்டேனே.   14<br/>
<br/>
                  கடவுள் எங்கே இருக்கிறார்?<br/>
<br/>
       ''சொல்லடா! ஹரியென்ற கடவுள் எங்கே?<br/>
          சொல்'' லென்று ஹைரணியந்தான் உறுமிக் கேட்க,<br/>
       நல்லதொரு மகன் சொல்வான்:-'தூணி லுள்ளான்<br/>
          நாரா யணந்துரும்பி லுள்ளான்'என்றான்.<br/>
       வல்லபெருங் கடவுளிலா அணுவொன் றில்லை.<br/>
          மஹாசக்தி யில்லாத வஸ்து வில்லை;<br/>
       அல்லலில்லை அல்லலில்லை அல்லலில்லை;<br/>
          அனைத்துமே தெய்வமென்றால் அல்லலுண்டோ ? 15<br/>
<br/>
       சுயசரிதை<br/>
<br/>
       கேளப்பா,சீடனே!கழுதை யொன்றைக்<br/>
          ''கீழான்''பன்றியினைத் தேளைக் கண்டு<br/>
       தாளைப்பார்த் திருகரமுஞ் சிரமேற் கூப்பிச்<br/>
          சங்கரசங் கரவென்று பணிதல் வேண்டும்;<br/>
       கூளத்தை மலத்தினையும் வணங்கல் வேண்டும்;<br/>
          கூடி நின்ற பொருளனைத்தின் கூட்டம் தெய்வம்.<br/>
       மீளத்தான் இதைத் தெளிவா விரித்துச் சொல்வேன்;<br/>
          விண்மட்டும் கடவுளன்று மண்ணும் அஃதே.      16<br/>
<br/>
       சுத்த அறி வேசிவமென் றுரைத்தார் மேலோர்;<br/>
          சுத்த மண்ணும் சிவமென்றே உரைக்கும் வேதம்;<br/>
       வித்தகனாம் குருசிவமென் றுரைத்தார் மேலோர்,<br/>
          வித்தை யிலாப் புலையனு மஃதென்னும் வேதம்;<br/>
       பித்தரே அனைத்துயிருங் கடவுளென்று<br/>
          பேசுவது மெய்யானால் பெண்டிரென்றும்<br/>
       நித்தநும தருகினிலே குழந்தை யென்றும்<br/>
          நிற்பனவுந் தெய்வமன்றொ நிகழ்த்து வீரே?     17<br/>
<br/>
       உயிர்களெல்லாம் தெய்வமன்றிப் பிறவொன் ரில்லை;<br/>
          ஊர்வனவும் பறப்பனவும் நேரே தெய்வம்;<br/>
       பயிலுமுயிர் வகைமட்டு மன்றி யிங்குப்<br/>
          பார்க்கின்ற பொருளெல்லாம் தெய்வம் கண்டீர்;<br/>
       வெயிலளிக்கும் இரவி,மதி,விண்மீன்,மேகம்<br/>
          மேலுமிங்குப் பலபலவாம் தோற்றங் கொண்டே<br/>
       இயலுகின்ற ஜடப்பொருள்கள் அனைத்தும் தெய்வம்;<br/>
          எழுதுகோல் தெய்வமிந்த எழுத்தும் தெய்வம்!   18<br/>
<br/>
               குருக்கள் துதி(குள்ளச்சாமி புகழ்)<br/>
<br/>
       ஞான்குரு தேசிகனைப் போற்று கின்றேன்;<br/>
          நாடனைத்துந் தானாவான் நலிவி லாதான்;<br/>
       மோனகுரு திருவருளால் பிறப்பு மாறி<br/>
          முற்றிலும்நாம் அமரநிலை சூழ்ந்து விட்டோ ம்;<br/>
       தேன்னைய பராசக்தி திறத்தைக் காட்டிச்<br/>
          சித்தினியல் காட்டிமனத் தெளிவு தந்தான்.<br/>
       வானகத்தை இவ்வுலகிலிருந்து தீண்டும்<br/>
          வகையுணர்த்திக் காத்த பிரான் பதங்கள் போற்றி!19<br/>
<br/>
       எப்போதும் குருசரணம் நினைவாய்,நெஞ்சே!<br/>
          எம்பெருமான் சிதம்பரதே சிகந்தாள் எண்ணாய்!<br/>
       முப்பொழுங் கடந்தபெரு வெளியைக் கண்டான்,<br/>
          முத்தியெனும் வானகத்தே பரிதி யாவான்,<br/>
       தப்பாத சாந்தநிலை அளித்த கோமான்,<br/>
          தவம் நிறைந்த மாங்கொட்டைச் சாமித் தேவன்,<br/>
       குப்பாய ஞானத்தால் மரண மென்ற<br/>
          குளிர்நீக்கி யெனைக்காத்தான்,குமார தேவன்!   20<br/>
<br/>
       தேசத்தார் இவன்பெயரைக் குள்ளச்சாமி<br/>
          தேவர்பிரான் என்றுரைப்பார்;தெளிந்த ஞானி<br/>
       பாசத்தை அறுத்துவிட்டான்,பயத்தைச் சுட்டான்;<br/>
          பாவனையால் பரவெளிக்கு மேலே தொட்டான்;<br/>
       நாசத்தை அழித்துவிட்டான்;யமனைக் கொன்றான்;<br/>
          ஞானகங்கை தனைமுடிமீ தேந்தி நின்றான்;<br/>
       ஆசையெனும் கொடிக்கொருதாழ் மரமே போன்றான்,<br/>
          ஆதியவன் சுடர்பாதம் புகழ்கின் றேனே.        21<br/>
<br/>
       வாயினால் சொல்லிடவும் அடங்கா தப்பா;<br/>
          வரிசையுடன் எழுதிவைக்க வகையும் எல்லை;<br/>
       ஞாயிற்றைச் சங்கிலியால் அளக்க லாமோ?<br/>
          ஞானகுரு புகழினைநாம் வகுக்க லாமோ?<br/>
       ஆயிரனூல் எழுதிடினும் முடிவ்ய் றாதாம்;<br/>
          ஐயனவன் பெருமையைநான் சுருக்கிச் சொல்வேன்;<br/>
       காயகற்பஞ் செய்துவிட்டான்;அவன்வாழ் நாளைக்<br/>
          மணக்கிட்டு வயதுரைப்பார் யாரும் இல்லை.     22<br/>
<br/>
                     குரு தரிசனம்<br/>
<br/>
       அன்றொருநாட் புதுவைநகர் தனிலே கீர்த்தி<br/>
          அடைக் கலஞ்சேர் ஈசுவரன் தர்மராஜா<br/>
       என்றபெயர் வீதியிலோர் சிறிய வீட்டில்,<br/>
          இராஜாரா மையனென்ற நாகைப் பார்ப்பான்,<br/>
       முன்றனது பிதா தமிழில் உபநிடதத்தை<br/>
          மொழிபெயர்த்து வைத்ததனைத் திருத்தச் சொல்லி<br/>
       என்றனைவேண் டிக்கொள்ள யான்சென் றாங்கண்<br/>
          இருக்கையிலே அங்குவந்தான் குள்ளச் சாமி.   23<br/>
<br/>
       அப்போது நான்குள்ளச் சாமி கையை<br/>
          அன்புடனே பற்றியது பேச லுர்றேன்:<br/>
       ''அப்பனே!தேசிகனே!ஞானி என்பார்<br/>
          அவனியிலே சிலர்நின்னைப் பித்தன் என்பார்;<br/>
       செப்புறுநல் லஷ்டாங்க யோக சித்தி<br/>
          சேர்ந்தவனென் றுனைப்புகழ்வார் சிலரென் முன்னே<br/>
       ஒப்பனைகள் காட்டாமல் உண்மை சொல்வாய்,<br/>
          உத்தமனே!எனக்குநினை உணர்த்து வாயே.    24<br/>
<br/>
       யாவன் நீ? நினைக்குள்ள திறமை என்னே?<br/>
          யாதுணர்வாய் கந்தைசுற்றித் திரிவ தென்னே?<br/>
       தேவனைப்போல் விழிப்ப தென்னே? சிறியாரோடும்<br/>
          தெருவிலே நாய்களொடும் விளையாட் டென்னே?<br/>
       பாவனையிற் பித்தரைப்போல் அலைவ தென்னே?<br/>
          பரமசிவன் போலுருவம் படைத்த தென்னே?<br/>
       ஆவலற்று நின்றதென்னே? அறிந்த தெல்லாம்,<br/>
          ஆரியனே,அனக்குணர்த்த வேண்டும்''என்றேன். 25<br/>
<br/>
       பற்றியகை திருகியந்தக் குள்ளச் சாமி<br/>
          பரிந்தோடப் பார்த் தான்;யான் விடவே யில்லை,<br/>
       சுற்றுமுற்றும் பார்த்துப்பின் முறுவல் பூத்தான்;<br/>
          தூயதிருக் கமலபதத் துணையைப் பார்த்தேன்;<br/>
       குற்றமற்ற தேசிகனும் திமிறிக் கொண்டு<br/>
          குதித்தோடி அவ்வீட்டுக் கொல்லை சேர்ந்தான்;<br/>
       மற்றவன்பின் யானோடி விரைந்து சென்று<br/>
          வாவனைக் கொல்லையிலே மறித்துக் கொண்டேன்.26<br/>
<br/> 
                      உபதேசம்<br/>
<br/>
       பக்கத்து வீடிடிந்து சுவர்கள் வீழ்ந்த<br/>
          பாழ்மனையொன் றிருந்ததங்கே;பரம யோகி<br/>
       ஒக்கத்தன் அருள்விழியால் என்னை நோக்கி<br/>
          ஒருகுட்டிச் சுவர்காட்டிப் பரிதி காட்டி<br/>
       அக்கணமே கிணற்றுளதன் விம்பங் காட்டி,    [என்றேன்<br/>
          ''அறிதிகொலோ!''எனக்கேட்டான்''அறிந்தேன்''<br/>
       மிக்கமகிழ் கொண்டவனும் சென்றான்;யானும்<br/>
          வேதாந்த மரத்திலொரு வேரைக் கண்டேன்.   27<br/>
<br/>
       தேசிகன்கை காட்டியெனக் குரைத்த செய்தி<br/>
          செந்தமிழில் உலகத்தார்க் குணர்த்து கின்றேன்;<br/>
       ''வாசியைநீ கும்பகத்தால் வலியக் கட்டி,<br/>
          மண்போலே சுவர்போலே,வாழ்தல் வேண்டும்;<br/>
       தேசுடைய பரிதியுருக் கிணற்றி நுள்஧ள்<br/>
          தெரிவதுபோல் உனக்குள்஧ள் சிவனைக் காண்பாய்;<br/>
       பேசுவதில் பயனில்லை.அனுப வத்தால்<br/>
          பேரின்பம் எய்துவதே ஞானம்''என்றான்.     28<br/>
<br/>
       கையிலொரு நூலிருந்தால் விரிக்கச் சொல்வேன்,<br/>
          கருத்தையதில் காட்டுவேன்;வானைக் காட்டி<br/>
       மையிலகு விழியாளின் காத லொன்றே<br/>
          வையகத்தில் வாழுநெறி யென்றுகாட்டி,<br/>
       ஐயனெனக் குணார்த்தியன பலவாம் ஞானம்,<br/>
          அகற்கவன்காட் டியகுறிப்போ அநந்த மாகும்.<br/>
       பொய்யறியா ஞானகுரு சிதம்ப ரேசன்<br/>
          பூமிவிநா யகன்குள்ளச் சாமி யங்கே.        29<br/>
<br/>
       மற்றொருநாள் பழங்கந்தை யழுக்கு மூட்டை<br/>
          வளமுறவே கட்டியவன் முதுகின் மீது<br/>
       கற்றவர்கள் பணிந்தேத்தும் கமல பாதக்<br/>
          கருணைமுனி சுமந்துகொண்டென் னெதிரே வந்தான்;<br/>
       சற்றுநகை புரிந்தவன்பால் கேட்க லானேன்;<br/>
          ''தம்பிரா னே; இந்தத் தகைமை என்னே?<br/>
       முற்றுமிது பித்தருடைச் செய்கை யன்றொ?<br/>
          மூட்டைசுமந் திடுவதென்னே?மொழிவாய்''அன்றென்.30<br/>
<br/>
       புன்னகைபூத் தாரினும் புகலுகின்றான்;<br/>
          ''புறததேநான் சுமக்கின்றேன்;அகத்தி னுள்ளே;<br/>
       இன்னதொரு பழங்குப்பை சுமக்கி றாய்நீ"<br/>
          என்றுரைத்து விரைந்தவனும் ஏகி விட்டான்.<br/>
       மன்னவன்சொற் பொருளினையான் கண்டு கொண்டேன்;<br/>
          மனத்தினுள்ளே பழம்பொய்கள் வளர்ப்ப தாலே<br/>
       இன்னலுற்று மாந்தரெல்லாம் மடிவார் வீணே,<br/>
          இருதயத்தில் விடுதலையை இசைத்தால் வேண்டும். 31<br/>
<br/>
       சென்றதினி மீளாது;மூடரே,நீர்<br/>
          எப்போதும் சென்றதையே சிந்தை செய்து<br/>
       கொன்றழிக்கும் கவலையெனும் குழியில் வீழ்ந்து<br/>
          குமையாதீர்;சென்றதனைக் குறித்தல் வேண்டா;<br/>
       இன்று புடிதாய்ப் பிறந்தோம் என்று நெஞ்சில்<br/>
          எண்ணமதைத் திண்ணமுற இசைத்துக் கொண்டு<br/>
       தின்றுவிளாஇ யாடியின்புற் றிருந்து வாழ்வீர்;<br/>
          அஃதின்றிச் சென்றதையே மீட்டும் மீட்டும்.         32<br/>
<br/>
       மேன்மேலும் நினைந்தழுதல் வேண்டா,அந்தோ!<br/>
          மேதையில்லா மானுடரே!மேலும் மேலும்<br/>
       மேன்மேலும் புதியகாற் றெம்முள்வந்து<br/>
          மேன்மேலும் புதியவுயிர் விளைத்தல் கண்டீர்.<br/>
       ஆன்மாவென் றெகருமத் தொடர்பை யெண்ணி<br/>
          அறிவுமயக் கங்கொண்டு கெடுகின்றீரே!<br/>
       மான்மானும் விழியுடையாள் சக்தி தேவி<br/>
          வசப்பட்டுத் தனைமறந்து வாழ்தல் வேண்டும்.     33<br/>
<br/>
       சென்றவினைப் பயன்களெனைத் தீண்ட மாட்டா;<br/>
          'ஸ்ரீதரன்யான் சிவகுமா ரன்யா னன்றோ?<br/>
       நன்றிந்தக் கணம்புதிதாய்ப் பிறழ்து விட்டேன்;<br/>
          நான் புதியவன்,நான் கடவுள்,நலிவி லாதோன்'<br/>
       என்றிந்த வுலகின்மிசை வானோர் போலே<br/>
          இயன்றிடுவார் சித்தரென்பார்;பரம தர்மக்<br/>
       குன்றின்மிசை யொருபாய்ச்ச லாகப் பாய்ந்து<br/>
          குறிப்பற்றார் கேடற்றார் குலைத லற்றார்.       34<br/>
<br/>
       குறியனந்த முடையோராய்க் கோடி செய்தும்<br/>
          குவலயத்தில் வினைக்கடிமைப் படாதா ராகி<br/>
       வெறியுடையோன் உமயாளை இடத்தி லேற்றான்<br/>
          வேதகுரு பரமசிவன் வித்தை பெற்றுச்<br/>
       செறியுடைய பழவினையாம் இருளைச் செற்றுத்<br/>
          தீயினைப்போல் மண்மீது திரிவார் மேலோர்,<br/>
       அறிவுடைய சீடா,நீ குறிப்பை நீக்கி<br/>
          அநந்தமாம் தொழில் செய்தால் அமர னாவாய்.   35<br/>
<br/>
       கேளப்பா!மேற்சொன்ன உண்மை யெல்லாம்<br/>
          கேடற்ற மதியுடையான் குள்ளச் சாமி<br/>
       நாளும்பல் காட்டாலும் குறிப்பி னாலும்<br/>
          நலமுடைய மொழியாலும் விளக்கித் தந்தான்;<br/>
       தோளைப் பார்த் துக்களித்தல் போலே யன்னான்<br/>
          துணையடிகள் பார்த்துமனம் களிப்பேன் யானே;<br/>
       வாளைப்பார்த் தின்பமுறு மன்னர் போற்றும்<br/>
          மலர்த்தாளான் மாங்கொட்டைச் சாமி வாழ்க!   36<br/>
<br/>
              கோவிந்த சுவாமி புகழ்<br/>
<br/>
       மாங்கொட்டைச் சாமி புகழ் சிறிது சொன்னோம்;<br/>
          வண்மை திகழ் கோவிந்த ஞானி,பார்மேல்<br/>
       யாங்கற்ற கல்வியெலாம் பலிக்கச் செய்தான்;<br/>
          எம்பெருமான் பெருமையையிங் கிசைக்கக் கேளீர்!<br/>
       தீங்கற்ற குணமுடையான் புதுவை யூரார்<br/>
          செய்தபெருந் தவத்தாலே உதித்த தேவன்<br/>
       பாங்குற்ற மாங்கொட்டைச் சாமி போலே<br/>
          பயிலுமதி வர்ணாசிர மத்தே நிற்போன்.       37<br/>
<br/>
       அன்பினால் முத்தியென்றான் புத்தன் அந்நாள்,<br/>
          அதனையிந்நாட் கோவிந்த சாமி செய்தான்;<br/>
       துன்பமுறும் உயிர்க்கெல்லாம் தாயைப் போலே<br/>
          சுரக்குமரு ளுடையபிரான் துணிந்த யோகி;<br/>
       அன்பினுக்குக் கடலையுந்தான் விழுங்க வல்லான்;<br/>
          அன்பினையே தெய்வமென்பான் அன்பே யாவான்;<br/>
       மன்பதைகள் யாவுமிங்கே தெய்வம் என்ற<br/>
          மதியுடையான்,கவலையெனும் மயக்கம் தீர்ந்தான்;38<br/>
<br/>
       பொன்னடியால் என்மனையைப் புனித மாக்கப்<br/>
          போந்தானிம் முனியொருநாள்;இறந்த எந்தை<br/>
       தன்னுருவங் காட்டினான்;பின்னர் என்னைத்<br/>
          தரணிமிசைப் பெற்றவளின் வடிவ முற்றான்;<br/>
       அன்னவன்மா யோகியென்றும் பரம ஞானத்<br/>
          தனுபூதி யுடையனென்றும் அறிந்து கொண்டேன்;<br/>
       மன்னவனைக் குருவெனநான் சரண டைந்தேன்;<br/>
          மரணபயம் நீங்கினேன்;வலிமை பெற்றேன்.     39<br/>
<br/>
            யாழ்ப்பாணத்து சுவாமியின் புகழ்<br/>
<br/>
       கோவிந்த சாமிபுகழ் சிறிது சொன்னேன்;<br/>
          குவலயத்தின் விழிபோன்ற யாழ்ப்பா ணத்தான்,<br/>
       தேவிபதம் மறவாத தீர ஞானி,<br/>
          சிதம்பரத்து நடராஜ மூர்த்தி யாவான்,<br/>
       பாவியரைக் கரையேற்றும் ஞானத் தோணி,<br/>
          பரமபத வாயிலெனும் பார்வை யாளன்;<br/>
       காவிவளர் தடங்களிலே மீஙள் பாயும்<br/>
          கழனிகள் சூழ் புதுவையிலே அவனைக் கண்டேன்.40<br/>
<br/>
       தங்கத்தாற் பதுமைசெய்தும் இரத லிங்கம்<br/>
          சமைத்துமவற் றினிலீசன் தாளைப் போற்றும்<br/>
       துங்கமுறு பக்தர்பலர் புவிமீ துள்ளார்;<br/>
          தோழரே!எந்நாளும் எனக்குப் பார்மேல்<br/>
       மக்களஞ்சேர் திருவிழியால் அருளைப் பெய்யும்<br/>
          வானவர்கோன்,யாழ்ப்பாணத் தீசன் தன்னைச்<br/>
       சங்கரெனன் றெப்போதும் முன்னே கொண்டு<br/>
          சரணடைந்தால் அது கண்டீர் சர்வ சித்தி.      41<br/>
<br/>
                குவளைக் கண்ணன் புகழ்<br/>
<br/>
       யாழ்ப்பாணத் தையனையென் நிடங்கொ ணர்ந்தான்<br/>
          இணையடியை நந்திபிரான் முதுகில் வைத்துக்<br/>
       காழ்ப்பான கயிலைமிசை வாழ்வான்,பார்மேல்<br/>
          கனத்தபுகழ்க் குவளையூர்க் கண்ணன் என்பான்<br/>
       பார்ப்பாரக் குலத்தினிலே பிறந்தான் கண்ணன்,<br/>
          பறையரையும் மறவரையும் நிகராக் கொண்டான்.<br/>
       தீர்ப்பான சுருதிவநி தன்னிற் சேர்ந்தான்,<br/>
          சிவனடியார் இவன்மீது கருணை கொண்டார்.   42<br/>
<br/>
       மகத்தான் முனிவரெலாம் கண்ணன் தோழர்;<br/>
          வானவரெல் லாங்கண்ணன் அடியா ராவார்;<br/>
       மிகத்தானு முயர்ந்ததுணி வுடைய நெஞ்சின்<br/>
          வீரப்பிரான் குவளையூர்க் கண்ணன் என்பான்.<br/>
       ஜகத்தினிலோர் உவமையிலா யாழ்ப்பா ணத்துச்<br/>
          சமிதனை யிவனென்றன் மனைக்கொ ணர்ந்தான்<br/>
       அகத்தினிலே அவன்பாத மலரைப் பூண்டேன்;<br/>
          ''அன்றேயப் போதேவீ டதுவே வீடு''         43<br/>
<br/>
       பாங்கான குருக்களை நாம் போற்றிக் கொண்டோ ம்,<br/>
          பாரினிலே பயந்தெளிந்தோம்;பாச மற்றோம்.<br/>
       நீங்காத சிவசக்தி யருளைப் பெற்றோம்;<br/>
          நிலத்தின்மிசை அமரநிலை யுற்றோம்,அப்பா!<br/>
       தாங்காமல் வையகத்தை அழிக்கும் வேந்தர்,<br/>
          தாரணியில் பலருள்ளார்,தருக்கி வீழ்வார்;<br/>
       ஏங்காமல் அஞ்சாமல் இடர்செய் யாமல்<br/>
          என்றுமருள் ஞானியரே எமக்கு வேந்தர்.      44<br/>
<br/>
                 பெண் விடுதலை<br/>
<br/>
       பெண்ணுக்கு விடுதலையென் றிங்கோர் நீதி<br/>
          பிறப்பித்தேன்;அதற்குரிய பெற்றி கேளீர்;<br/>
       மண்ணுக்குள் எவ்வுயிரும் தெய்வ மென்றால்,<br/>
          மனையாளும் தெய்வமன்றோ?மதிகெட்டீரே!<br/>
       விண்ணுக்குப் பறப்பதுபோல் கதைகள் சொல்வீர்,<br/>
          விடுதலையென் பீர் கருணை வெள்ள மென்பீர்,<br/>
       பெண்ணுக்கு விடுதலைநீ ரில்லை யென்றால்<br/>
          பின்னிந்த உலகினிலே வாழ்க்கை யில்லை.    45<br/>
<br/>
                தாய் மாண்பு<br/>
<br/>
       பெண்டாட்டி தனையடிமைப் படுத்த வேண்டிப்<br/>
          பெண்குலத்தை முழுதடிமைப் படுத்த லாமோ?<br/>
       ''கண்டார்க்கு நகைப்'பென்னும் உலக வாழ்க்கை<br/>
          காதலெனும் கதையினுடைக் குழப்பமன்றோ?<br/>
       உண்டாக்கிப் பாலூட்டி வளர்த்த தாயை<br/>
          உமையவளென் றறியீரோ?உணர்ச்சி கெட்டீர்!<br/>
       பண்டாய்ச்சி ஔவை ''அன்னையும் பிதாவும்,''<br/>
          பாரிடை ''முன் னறிதெய்வம்''என்றா: அன்றோ?46<br/>
<br/>
       தாய்க்குமேல் இங்கேயோர் தெய்வ முண்டோ ?<br/>
          தாய்பெண்ணே யல்லளோ?தமக்கை,தங்கை<br/>
       வாய்க்கும்பெண் மகவெல்லாம் பெண்ணே யன்றோ?<br/>
          மனைவியொருத் தியையடிமைப் படுத்த வேண்டித்<br/>
       தாய்க்குலத்தை முழுதடிமைத் படுத்த லாமோ?<br/>
          ''தாயைப்போ லேபிள்ளை''என்று முன்னோர்<br/>
       வாக்குளதன் றோ?பெண்மை அடிமை யுற்றால்<br/>
          மக்களெலாம் அடிமையுறல் வியப்பொன் றாமோ? 47<br/>
<br/>
       வீட்டிலுள்ள பழக்கமே நாட்டி லுண்டாம்<br/>
          வீட்டினிலே தனக்கடிமை பிறராம் என்பான்;<br/>
       நாட்டினிலே<br/>
          நாடோ றும் முயன்றிடுவான் நலிந்து சாவான்;<br/>
       காட்டிலுள்ள பறவைகள் போல் வாழ்வோம்,அப்பா!<br/>
          காதலிங்கே உண்டாயிற் கவலை யில்லை;<br/>
       பாட்டினிலே காதலை நான் பாட வேண்டிப்<br/>
          பரமசிவன் பாதமலர் பணிகின் றேனே.        48<br/>
<br/>
                  காதலின் புகழ்<br/>
<br/>
       காதலினால் மானுடர்க்குக் கலவி யுண்டாம்;<br/>
          கலவியிலே மானுடர்க்குக் கவலை தீரும்;<br/>
       காதலினால் மானுடர்க்குக் கவிதை யுண்டாம்;<br/>
          கானமுண்டாம்;சிற்பமுதற் கலைக ளுண்டாம்;<br/>
       ஆதலினால் காதல்செய்வீர்;உலகத் தீரே!<br/>
          அஃதன்றோ இவ்வுலகத் தலைமை யின்பம்;<br/>
       காதலினால் சாகாம லிருத்தல் கூடும்;<br/>
          கவலைபோம்,அதனாலே மரணம் பொய்யாம்.  49<br/>
<br/>
       ஆதி சக்தி தனையுடம்பில் அரனும் கோத்தான்;<br/>
          அயன்வாணி தனைநாவில் அமர்த்திக் கொண்டான்;<br/>
       சோதிமணி முகத்தினளைச் செல்வ மெல்லாம்<br/>
          சுரந்தருளும் விழியாளைத் திருவை மார்பில்<br/>
       மாதவனும் ஏந்தினான்;வானோர்க் கேனும்<br/>
          மாதரின்பம் போற்பிறிதோர் இன்பம் உண்டோ ?<br/>
       காதல்செயும் மனைவியே சக்தி கண்டீர்<br/>
          கடவுள்நிலை அவளாலே எய்த வேண்டும்.     50<br/>
<br/>
       கொங்கைகளே சிவலிங்கம் என்று கூறிக்<br/>
          கோக்கவிஞன் காளிதா சனும்பூ ஜித்தான்;<br/>
       மங்கைதனைக் காட்டினிலும் உடண்கொண் டேகி<br/>
          மற்றவட்கா மதிமயங்கிப் பொன்மான் பின்னே<br/>
       சிங்கநிகர் வீரர்பிரான் தெளிவின் மிக்க<br/>
          ஸ்ரீதரனுஞ் சென்றுபல துன்ப முற்றான்;<br/>
       இங்குபுவி மிசைக்காவி யங்க ளெல்லாம்<br/>
          இலக்கியமெல் லாங்காதற் புகழ்ச்சி யன்றோ?  51<br/>
<br/>
       நாடகத்தில் காவியத்தில் காதலென்றால்<br/>
          நாட்டினர்தாம் வியப்பெய்தி நன்றாம் என்பர்;<br/>
       ஊடகத்தே வீட்டினுள்ளே கிணற்றோ ரத்தே<br/>
          ஊரினிலே காதலென்றால் உறுமு கின்றார்;<br/>
       பாடைகட்டி அதைக்கொல்ல வழிசெய் கின்றார்;<br/>
          பாரினிலே காதலென்னும் பயிரை மாய்க்க<br/>
       மூடரெலாம் பொறாமையினால் விதிகள் செய்து<br/>
          முறைதவறி இடரெய்திக் கெடுகின் றாரே.      52<br/>
<br/>
       காதலிலே இன்பமெய்திக் களித்து நின்றால்<br/>
          கனமான மன்னவர்போர் எண்ணு வாரோ?<br/>
       மாதருடன் மனமொன்றி மயங்கி விட்டால்<br/>
          மந்திரிமார் போர்த்தொழிலை மனங்கொள் வாரோ?<br/>
       பாதிநடுக் கலவியிலே காதல் பேசிப்<br/>
          பகலெல்லாம் இரவெல்லாம் குருவிபோலே<br/>
       காதலிலே மாதருடன் களித்து வாழ்ந்தால்<br/>
          படைத்தலைவர் போர்த்தொழிலைக் கருது வாரோ? 53<br/>
<br/>
                  விடுதலைக் காதல்<br/>
<br/>
       காதலிலே விடுதலையென் றாங்கோர் கொள்கை<br/>
          கடுகிவளர்ந் திடுமென்பார் யூரோப் பாவில்;<br/>
       மாதரெலாம் தம்முடைய விருப்பின் வண்ணம்<br/>
          மனிதருடன் வாழ்ந்திடலாம் என்பார் அன்னோர்;<br/>
       பேதமின்றி மிருகங்கள் கலத்தல் போலே,<br/>
          பிரியம்வந்தால் கலந்தன்பு பிரிந்துவிட்டால்,<br/>
       வேதனையொன் றில்லாதே பிரிந்து சென்று<br/>
          வேறொருவன் றனைக்கூட வேண்டும் என்பார்.     54<br/>
<br/>
       வீரமிலா மனிதர் சொலும் வார்த்தை கண்டீர்<br/>
          விடுதலையாங் காதலெனிற் பொய்மைக் காதல்!<br/>
       சோரரைப்போல் ஆண்மக்கள் புவியின் மீது<br/>
          சுவைமிக்க பெண்மைநல முண்ணு கின்றார்.<br/>
       காரணந்தான் யாதெனிலோ;ஆண்க ளெல்லாம்<br/>
          களவின்பம் விரும்புகின்றார்;கற்பே மேலென்று<br/>
       ஈரமின்றி யெப்போதும் உபதே சங்கள்<br/>
          எடுத்தெடுத்துப் பெண்களிடம் இயம்பு வாரே!      55<br/>
<br/>
       ஆணெல்லாம் கற்பைவிட்டுத் தவறு செய்தால்,<br/>
          அப்போது பெண்மையுங்கற் பழிந்தி டாதோ?<br/>
       நாணற்ற வார்த்தையன்றோ?வீட்டைச் சுட்டால்,<br/>
          நலமான் கூரையுந்தான் எரிந்தி டாதோ?<br/>
       பேணுமொரு காதலினை வேண்டி யன்றோ<br/>
          பெண்மக்கள் கற்புநிலை பிறழு கின்றார்?<br/>
       காணுகின்ற காட்சியெலாம் மறைத்து வைத்துக்<br/>
          கற்புக்கற் பென்றுலகோர் கதைக்கின் றாரே!    56<br/>
<br/>
                  சர்வ மத சமரசம்<br/>
            (கோவிந்த சுவாமியுடன் உரையாடல்)<br/>
<br/>
       ''மீளவுமங் கொருபகலில் வந்தான் என்றன்<br/>
            மனையிடத்தே கோவிந்த வீர ஞானி,<br/>
       ஆளவந்தான் பூமியினை,அவனி வேந்தர்<br/>
            அனைவருக்கும் மேலானோன்,அன்பு வேந்தன்<br/>
       நாளைப்பார்த் தொளிர்தருநன் மலரைப்போலே<br/>
            நம்பிரான் வரவுகண்டு மனம் மலர்ந்தேன்;<br/>
       வேளையிலே நமதுதொழில் முடித்துக் கொள்வோம்,<br/>
            வெயிலுள்ள போதினிலே உலர்த்திக் கொள்வோம்.57<br/>
<br/>
       காற்றுள்ள போதேநாம் தூற்றிக் கொள்வோம்;<br/>
            கனமான குருவையெதிர் கண்டபோதே<br/>
       மாற்றான அகந்தையினைத் துடைத்துக் கொள்வோம்;<br/>
            மலமான மறதியினை மடித்துக் கொள்வோம்;<br/>
       கூற்றான அரக்கருயிர் முடித்துக் கொள்வோம்;<br/>
            குலைவான மாயைதனை அடித்துக் கொள்வோம்;<br/>
       பேற்றாலே குருவந்தான்;இவன்பால் ஞானப்<br/>
            பேற்றையெல்லாம் பெறுவோம்யாம்''அன்றெனுள்ளே.58<br/>
<br/>
       சிந்தித்து ''மெய்ப்பொருளை உணர்த்தாய் ஐயே!<br/>
            தேய்வென்ற மரணத்தைத் தேய்க்கும் வண்ணம்<br/>
       வந்தித்து நினைக்கே டேன் கூறாய்''என்றேன்.<br/>
            வானவனாம் கோவிந்த சாமி சொல்வான்;<br/>
       ''அந்தமிலா மாதேவன் கயிலை வேந்தன்<br/>
            அரவிந்த சரணங்கள் முடிமேற் கொள்வோம்;<br/>
       பந்தமில்லை;பந்தமில்லை;பந்தம் இல்லை;<br/>
            பயமில்லை;பயமில்லை;பயமே இல்லை;        59<br/>
<br/>
       ''அதுவேநீ யென்பதுமுன் வேத வோத்தாம்;<br/>
            அதுவென்றால் எதுவெனநான் அறையக் கேளாய்!<br/>
       அதுவென்றால் முன்னிற்கும் பொருளின் நாமம்;<br/>
            அவனியிலே பொருளெல்லாம் அதுவாம்;நீயும்<br/>
       அதுவன்றிப் பிறிதில்லை;ஆத லாலே,<br/>
            அவனியின்மீ தெதுவரினும் அசைவு றாமல்<br/>
       மதுவுண்ட மலர்மாலை இராமன் தாளை<br/>
            மனத்தினிலே நிறுத்தியிங்கு வாழ்வாய் சீடா!   60<br/>
<br/>
       'பாரான உடம்பினிலே மயிர்களைப்போல்<br/>
            பலப்பலவாம் பூண்டு வரும் இயற்கை யாலே;<br/>
       நேராக மானுடர்தாம் பிறரைக் கொல்ல<br/>
            நினையாமல் வாழ்ந்திட்டால் உழுதல் வேண்டா;<br/>
       காரான நிலத்தைப்போய்த் திருத்தவேண்டா;<br/>
            கால்வாய்கள் பாய்ச்சுவதில் கலகம் வேண்டா;<br/>
       சீரான மழைபெய்யும் தெய்வ முண்டு;<br/>
            சிவன் செத்தா லன்றிமண்மேல் செழுமை உண்டு.61<br/>
<br/>
       ''ஆதலால் மானிடர்கள் களவை விட்டால்<br/>
            அனைவருக்கும் உழைப்பின்றி உணவுண் டாகும்!<br/>
       பேதமிட்டுக் கலகமிட்டு வேலி கட்டிப்<br/>
            பின்னதற்குக் காவலென்று பேருமிட்டு<br/>
       நீதமில்லாக் கள்வர்நெறி யாயிற் றப்பா!<br/>
            நினைக்குங்கால் இது கொடிய நிகழ்ச்சி யன்றோ?<br/>
       பாதமலர் காட்டினினை அன்னை காத்தாள்;<br/>
            பாரினிலித் தருமம்நீ பகரு வாயே.            62<br/>
<br/>
       ''ஒருமொழியே பலமொழிக்கும் இடங்கொ டுக்கும்<br/>
            ஒருமொழியே மலமொழிக்கும் ஒழிக்கும் என்ற<br/>
       ஒருமொழியைக் கருத்தினிலே நிறுத்தும் வண்ணம்<br/>
            ஒருமொழி 'ஓம் நமச் சிவாய' வென்பர்;<br/>
       'ஹரிஹரி'யென் றிடினும் அஃதே;'ராம ராம'<br/>
            'சிவசிவ'வென்றிட்டாலும் அஃதேயாகும்.<br/>
       தெரிவுறவே 'ஓம்சக்தி'யென்று மேலோர்<br/>
            ஜெபம்புரிவ தப்பொருளின் பெயரே யாகும்.     63<br/>
<br/>
       ''சாரமுள்ள பொருளினைநான் சொல்லிவிட்டேன்;<br/>
            சஞ்சலங்கள் இனிவேண்டா;சரதந் தெய்வம்;<br/>
       ஈரமிலா நெஞ்சுடையார் சிவனைக் காணார்<br/>
            எப்போதும் அருளைமனத் திசைத்துக் கொள்வாய்;<br/>
       வீரமிலா நெஞ்சுடையார் சிவனைக் காணார்;<br/>
            எப்போதும் வீரமிக்க வினைகள் செய்வாய்;<br/>
       பேருயர்ந்த ஏஹோவா அல்லா நாமம்<br/>
            பேணுமவர் பதமலரும் பேணல் வேண்டும்.     64<br/>
<br/>
       ''பூமியிலே,கண்டம் ஐந்து,மதங்கள் கோடி!<br/>
            புத்த மதம்,சமண மதம்,பார்ஸி மார்க்கம்,<br/>
       சாமியென யேசுபதம் போற்றும் மார்க்கம்,<br/>
            சநாதனமாம் ஹிந்து மதம்,இஸ்லாம்,யூதம்,<br/>
       நாமமுயர் சீனத்துத் 'தாவு''மர்க்கம்,<br/>
            நல்ல ''கண் பூசி''மதம் முதலாப் பார்மேல்<br/>
       யாமறிந்த மதங்கள் பல உளவாம் அன்றே;<br/>
            யாவினுக்கும் உட்புதைந்த கருத்திங் கொன்றே. 65<br/>
<br/>
       ''பூமியிலே வழங்கிவரும் மதத்துக் கெல்லாம்<br/>
            பொருளினைநாம் இங்கெடுத்துப் புகலக் கேளாய்:<br/>
       சாமி நீ;சாமி நீ;கடவுள் நீயே;<br/>
            தத்வமஸி;தத்வமஸி;நீயே அஃதாம்;<br/>
       பூமியிலே நீகடவு ளில்லை யென்று<br/>
            புகல்வதுநின் மனத்துள்ளே புகுந்த மாயை;<br/>
       சாமிநீ அம் மாயை தன்னை நீக்கிச்<br/>
            சதாகாலம் 'சிவோஹ'மென்று சாதிப் பாயே!''    66<br/>
<br/>
<hr/>
</p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></body>
</html>
<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>Bharathiyar Paadalkal - part II (in tamil script, unicode format)</title>
</head>
<body>
<body bgcolor="white" text="#800000">
</body>
<center><img src="pmdr0.gif"/></center>
<hr noshade="" width="50%"/><br/>
<center><h2>C. Subramania Bharathiyar padalkaL - part II <br/>
gnanap pAdalkaL, palvakaip pAdalkaL &amp; cuya carithai <br/>
ஞானப் பாடல்கள், பல்வகைப் பாடல்கள் &amp; சுயசரிதை  <br/>(in tamil script, unicode/UTF-8 format)
</h2></center>
<hr noshade="" width="50%"/><br/>
<hr/>
<h3>gnanap pAdalkaL, palvakaip pAdalkaL &amp; cuya caritai  <br/>
of C. Subramania Bharathi</h3> 
Etext input: / Proof-reading :  Mr. Govardanan <br/>
<br/>
This webpage presents the Etext in Tamil script,  in Unicode encoding.<br/> 
To view the Tamil text correctly you need 
to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">kalyan@geocities.com</a><br/>
<br/>
C - Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr/>
<b> <h3>ஞானப் பாடல்கள்</h3></b>
<br/>
  1.   அச்சமில்லை<br/>
                (பண்டாரப் பாட்டு)<br/>
  அச்சமில்லை அச்சமில்லை அச்சமென்ப தில்லையே<br/>
  இச்சகத்து ளோரெலாம் எதிர்த்து நின்ற போதினும்,<br/>
  அச்சமில்லை அச்சமில்லை அச்சமென்பதில்லையே<br/>
  துச்சமாக எண்ணி நம்மைச் தூறுசெய்த போதினும்<br/>
  அச்சமில்லை அச்சமில்லை அச்சமென்ப தில்லையே<br/>
  பிச்சை வாங்கி உண்ணும் வாழ்க்கை பெற்று விட்ட போதிலும்<br/>
  அச்சமில்லை அச்சமில்லை அச்சமென்ப தில்லையே<br/>
  இச்சைகொண்டே பொருளெலாம் இழந்துவிட்ட போதிலும்,<br/>
  அச்சமில்லை அச்சமில்லை அச்சமென்ப தில்லையே        1<br/>
<br/>
  கச்சணிந்த கொங்கை மாதர் கண்கள்வீசு போதினும்,<br/>
  அச்சமில்லை அச்சமில்லை அச்சமென்ப தில்லையே<br/>
  நச்சைவாயி லே கொணர்ந்து நண்ப ரூட்டு போதினும்,<br/>
  அச்சமில்லை அச்சமில்லை அச்சமென்ப தில்லையே<br/>
  பச்சையூ னியைந்த வேற் படைகள் வந்த போதினும்,<br/>
  அச்சமில்லை அச்சமில்லை அச்சமென்ப தில்லையே<br/>
  உச்சிமீது வானிடிந்து வீழு கின்ற போதினும்,<br/>
  அச்சமில்லை அச்சமில்லை அச்சமென்ப தில்லையே.      2<br/>
<p>
  2. ஐய பேரிகை<br/>
 பல்லவி<br/>
<br/>
         ஐய பேரிகை கொட்டடா!-கொட்டடா<br/>
         ஐய பேரிகை கொட்டடா!<br/>
                    சரணங்கள்<br/>
   1. பயமெனும் பேய்தனை யடித்தோம்-பொய்ம்மைப்<br/>
          பாம்பைப் பிளந்துயிரைக் குடித்தோம்;<br/>
      வியனுல கனைத்தையும் அமுதென நுகரும்<br/>
          வேத வாழ்வினைக் கைப் பிடித்தோம்(ஐயபேரிகை)<br/>
   2. இரவியினொளியிடைக் குளித்தோம்-ஒளி<br/>
          இன்னமு தினையுண்டு களித்தோம்;<br/>
      கரவினில் வந்துயிர்க் குலத்தினை யழிக்கும்<br/>
          காலன் நடுநடுங்க விழித்தோம்.     (ஐய பேரிகை)<br/>
   3. காக்கை குருவி எங்கள் ஜாதி-நீள்<br/>
          கடலும் மலையும் எங்கள் கூட்டம்;<br/>
      நோக்குந் திசையெலாம் நாமன்றி வேறில்லை;<br/>
          நோக்க நோக்கக் களியாட்டம்.     [ஐய பேரிகை)<br/>
<p>
   3.   விடுதலை-சிட்டுக்குருவி<br/>
                     பல்லவி<br/>
      விட்டு விடுதலை யாகிநிற் பாயிந்தச்<br/>
      சிட்டுக் குருவியைப் போலே<br/>
                        சரணங்கள்<br/>
   1. எட்டுத் திசையும் பறந்து திரிகுவை<br/>
      ஏறியக் காற்றில் விரைவொடு நீந்துவை<br/>
      மட்டுப் படாதெங்கும் கொட்டிக் கிடக்குமிவ்<br/>
      வானொளி யென்னும் மதுவின் சுவையுண்டு.  (விட்டு)<br/>
   2. பெட்டையி னோடின்பம் பேசிக் களிப்புற்றுப்<br/>
      பீடையிலாத தொர் கூடு கட்டிக்கொண்டு<br/>
      முட்டைதருங் குஞ்சைக் காத்து மகிழ்வெய்தி<br/>
      முந்த வுணவு கொடுத்தன்பு செய்திங்கு.     (விட்டு)<br/>
   3. முற்றத்தி லேயுங் கழனி வெளியிலும்<br/>
      முன்கண்ட தானியம் தன்னைக் கொணர்ந்துண்டு<br/>
      மற்றப் பொழுது கதைசொல்லித் தூங்கிப்பின்<br/>
      வைகறை யாகுமுன் பாடி விழிப்புற்று.       (விட்டு)<br/>
<p>
   4.   விடுதலை வேண்டும்         <br/>     ராகம் - நாட்டை<br/>
பல்லவி<br/>
          வேண்டுமடி எப்போதும் விடுதலை,அம்மா;<br/>
                      சரணங்கள்<br/>
   1. தூண்டு மின்ப வாடை வீசு துய்ய தேன் கடல்<br/>
      சூழ நின்ற தீவிலங்கு சோதி வானவர்<br/>
      ஈண்டு நமது தோழ ராகி எம்மோ டமுதமுண்டு குலவ<br/>
      நீண்ட மகிழ்ச்சி மூண்டு விளைய<br/>
      நினைத்திடு மின்பம் அனைத்தும் உதவ    (வேண்டுமடி)<br/>
   2. விருத்தி ராதி தானவர்க்கு மெலிவ தின்றியே,<br/>
      விண்ணு மண்ணும் வந்து பணிய மேன்மை துன்றியே<br/>
      பொருத்த முறநல் வேத மோர்ந்து<br/>
      பொய்ம்மை தீர,மெய்ம்மை நேர<br/>
      வருத்த மழிய வறுமை யொழிய<br/>
      வையம் முழுதும் வண்மை பொழிய       (வேண்டுமடி)<br/>
   3. பண்ணில் இனிய பாடலோடு பாயு மொளியெலாம்<br/>
      பாரில் எம்மை உரிமை கொண்டு பற்றி நிற்கவே,<br/>
      நண்ணி யமரர் வெற்றி கூற<br/>
      நமது பெண்கள் அமரர் கொள்ள<br/>
      வண்ண மினிய தேவ மகளிர்<br/>
      மருவ நாமும் உவகைதுள்ள.           (வேண்டுமடி)<br/>
<p>
   5.  உறுதி வேண்டும்<br/>
<br/>
      மனதி லுறுதி வேண்டும்,<br/>
         வாக்கினி லேயினிமை வேண்டும்;<br/>
      நினைவு நல்லது வேண்டும்,<br/>
         நெருங்கின பொருள் கைப்பட வேண்டும்;<br/>
      கனவு மெய்ப்பட வேண்டும்,<br/>
         கைவசமாவது விரைவில் வேண்டும்;<br/>
      தனமும் இன்பமும் வேண்டும்,<br/>
         தரணியிலே பெருமை வேண்டும்.<br/>
      கண் திறந்திட வேண்டும்,<br/>
         காரியத்தி லுறுதி வேண்டும்;<br/>
      பெண் விடுதலை வேண்டும்,<br/>
         பெரிய கடவுள் காக்க வேண்டும்,<br/>
      மண் பயனுற வேண்டும்,<br/>
         வானகமிங்கு தென்பட வேண்டும்;<br/>
      உண்மை நின்றிட வேண்டும்.<br/>
         ஓம்  ஓம்  ஓம்  ஓம்.<br/>
<p>
   6.  ஆத்ம ஜெயம்<br/>
<br/>
      கண்ணில் தெரியும் பொருளினைக் கைகள்<br/>
         கவர்ந்திட மாட்டாவோ?-அட<br/>
      மண்ணில் தெரியுது வானம்,அதுநம்<br/>
         வசப்பட லாகாதோ?<br/>
      எண்ணி யெண்ணிப்பல நாளு முயன்றிங்<br/>
         கிறுதியிற் சோர்வோமோ?-அட,<br/>
      விண்ணிலும் மண்ணிலும் கண்ணிலும் எண்ணிலும்<br/>
         மேவு ப்ராசக்தியே!                        1<br/>
<br/>
      என்ன வரங்கள்,பெருமைகள்,வெற்றிகள்,<br/>
         எத்தனை மேன்மைகளோ!<br/>
      தன்னை வென்றாலவை யாவும் பெறுவது<br/>
         சத்திய மாகுமென்றே<br/>
      முன்னை முனிவர் உரைத்த மறைப் பொருள்<br/>
         முற்றுமுணர்ந்த பின்னும்<br/>
      தன்னை வென்றாளும் திறமை பெறாதிங்கு<br/>
         தாழ்வுற்று நிற்போமோ?                     2<br/>
<p>
   7.   காலனுக்கு உரைத்தல்       ராகம்0சக்கரவாகம்<br/>
                                 தாளம்-ஆதி<br/>
                     பல்லவி<br/>
      காலா!உனை நான் சிறு புல்லென மதிக்கிறேன்;என்றன்<br/>
      காலருகே வாடா!சற்றே உனை மிதிக்கிறேன்-அட (காலா)<br/>
                          சரணங்கள்<br/>
      1. வேலாயுத விருதினை மனதிற் மதிக்கிறேன்;என்றன்<br/>
            வேதாந்த முரைத்த ஞானியர் தமை யெண்ணித்<br/>
                                    [துதிக்கிறேன்-ஆதி<br/>
         மூலா வென்று கதறிய யானையைக் காக்கவே-நின்றன்<br/>
            முதலைக்கு நேர்ந்ததை மறந்தாயோ கெட்ட,<br/>
                                    [மூடனே?அட (காலா)<br/>
      2. ஆலாலமுண்டவனடி சரணென்ற மார்க்கண்டன்-தன<br/>
            தாவி கவரப்போய் நீ பட்ட பாட்டினை<br/>
                                    [யறிகுவேன்-இங்கு<br/>
         நாலாயிரம் காதம் விட்டகல்!உனைவிதிக்கிறேன்-ஹரி<br/>
            நாராயண னாகநின் முன்னே உதிக்கிறேன்-அட<br/>
                                                (காலா)<br/>
<p>
     8.   மாயையைப் பழித்தல்         ராகம்-காம்போதி<br/>
                                    தாளம்-ஆதி<br/>
<br/>
         உண்மை யறிந்தவர் உன்னைக் கணிப்பாரோ?<br/>
            மாயையே-மனத்<br/>
         திண்மையுள்ளாரை நீ செய்வது<br/>
            மொன்றுண்டோ !-மாயையே!                    1<br/>
<br/>
         எத்தனை கோடி படைகொண்டு வந்தாலும்<br/>
            மாயையே-நீ<br/>
         சித்தத் தெளிவெனுந் தீயின்முன்<br/>
            நிற்பாயோ?-மாயையே!                        2<br/>
<br/>
         என்னைக் கெடுப்பதற் கெண்ணமுற்றாய்<br/>
            கெட்ட மாயையே!-நான்<br/>
         உன்னைக் கெடுப்ப துறுதியென்<br/>
            றேயுணர்-மாயையே!                          3<br/>
<br/>
         சாகத் துணியிற் சமுத்திர மெம்மட்டு<br/>
            மாயையே!-இந்தத்<br/>
         தேகம் பொய் யென்றுணார் தீரரை யென்<br/>
            செய்வாய்!-மாயையே!                         4<br/>
<br/>
         இருமை யழிந்தபின் எங்கிருப்பாய்,அற்ப<br/>
            மாயையே!-தெளிந்<br/>
         தொருமை கண்டார் முன்னம் ஓடாது<br/>
            நிற்பையோ?-மாயையே!                       5<br/>
<br/>
         நீதரும் இன்பத்தை நேரென்று கொள்வனோ<br/>
            மாயையே-சிங்கம்<br/>
         நாய்தரக் கொள்ளுமோ நல்லர<br/>
            சாட்சியை-மாயையே!                         6<br/>
<br/>
         என்னிச்சை கொண்டுனை யெற்றி விட<br/>
            வல்லேன் மாயையே!-இனி<br/>
         உன்னிச்சை கொண்டெனக் கொன்றும்<br/>
            வராது காண்-மாயையே!                      7<br/>
<br/>
         யார்க்கும் குடியல்லேன் யானென்ப<br/>
            தோர்ந்தனன் மாயையே!-உன்றன்<br/>
         போர்க்கஞ்சு வேனோ பொடியாக்குவேன்<br/>
            உன்னை-மாயையே!                          8<br/>
<p>
      9. சங்கு<br/>
<br/>
         செத்தபிறகு சிவலோகம் வைகுந்தம்<br/>
            சேர்ந்திடலா மென்றே எண்ணியிருப்பார்<br/>
         பித்த மனிதர்,அவர் சொலுஞ் சாத்திரம்<br/>
            பேயுரை யாமென்றிங் கூதேடா சங்கம்!           1<br/>
<br/>
         இத்தரை மீதினி லேயிந்த நாளினில்<br/>
            இப்பொழு தேமுக்தி சேர்ந்திட நாடிச்<br/>
         சுத்த அறிவு நிலையிற் களிப்பவர்<br/>
            தூய ராமென்றிங் கூதேடா சங்கம்!              2<br/>
<br/>
         பொய்யுறு மாயையைப் பொய்யெனக் கொண்டு,<br/>
            புலன்களை வெட்டிப் புறத்தில் எறிந்தே<br/>
         ஐயுற லின்றிக் களித்டிருப் பாரவர்<br/>
            ஆரிய ராமென்றிங் கூதேடா சங்கம்!              3<br/>
<br/>
         மையுறு வாள்விழி யாரையும் பொன்னையும்<br/>
            மண்ணெனக் கொண்டு மயக்கற் றிருந்தாரே<br/>
         செய்யுறு காரியம் தாமன்றிச் செய்வார்<br/>
            சித்தர்க் ளாமென்றிங் கூதேடா சங்கம்!           4<br/>
<p>
       10.  அறிவே தெய்வம்<br/>
                     கண்ணிகள்<br/>
<br/>
         ஆயிரந் தெய்வங்கள் உண்டென்று தேடி<br/>
            அலையும் அறிவிலிகாள்!-பல்<br/>
         லாயிரம் வேதம் அறிவொன்றே தெய்வமுண்<br/>
            டாமெனல் கேளீரோ?                          1<br/>
<br/>
         மாடனைக் காடனை வேடனைப் போற்றி<br/>
            மயங்கும் மதியிலிகாள்!-எத<br/>
         னூடும்நின் றோங்கும் அறிவென்றே தெய்வமென்<br/>
            றோதி யறியிரோ?                             2<br/>
<br/>
         சுத்த அறிவே சிவமென்று கூறுஞ்<br/>
            சுருதிகள் கேளீரோ?-பல<br/>
         பித்த மதங்களி லேதடு மாறிப்<br/>
            பெருமை யழிவீரோ?                           3<br/>
<br/>
         வேடம்பல் கோடியொர் உண்மைக் குளவென்று<br/>
            வேதம் புகன்றிடுமே-ஆங்கோர்<br/>
         வேடத்தை நீருண்மை யென்றுகொள் வீரென்றவ்<br/>
            வேத மறியாதே.                             4<br/>
<br/>
         நாமம்பல் கோடியொர் உண்மைக் குளவென்று<br/>
            நான்மறை கூறிடுமே-ஆங்கோர்<br/>
         நாமத்தை நீருண்மை யென்று கொள் வீரென்றந்<br/>
            நான்மறை கண்டிலதே.                        5<br/>
<br/>
         போந்த நிலைகள் பலவும் பராசக்தி<br/>
            பூணு நிலையாமே-உப<br/>
         சாந்த நிலையே வேதாந்த நிலையென்று<br/>
            சான்றவர் கண்டனரே.                         6<br/>
<br/>
         கவலை துறந்திங்கு வாழ்வது வீடென்று<br/>
            காட்டும் மறைகளெலாம்-நீவிர்<br/>
         அவலை நினைந்துமி மெல்லுதல் போலிங்கு<br/>
            அவங்கள் புரிவீரோ?                           7<br/>
<br/>
         உள்ள தனைத்திலும் உள்ளொளி யாகி<br/>
            ஒளிர்ந்திடும் ஆன்மாவே-இங்கு,<br/>
         கொள்ளற் கரிய பிரமமென் றேமறை<br/>
            கூவுதல் கேளீரோ?                            8<br/>
<br/>
         மெள்ளப் பலதெய்வம் கூட்டி வளர்த்து<br/>
            வெறுங் கதைகள் சேர்த்துப்-பல<br/>
         கள்ள மதங்கள் பரப்புதற் கோர்மறை<br/>
            காட்டவும் வல்லீரோ?                          9<br/>
<br/>
         ஒன்று பிரம முளதுண்மை யஃதுன்<br/>
            உணர்வெனும் வேதமெலாம்-என்றும்<br/>
         ஒன்ரு பிரம முள துண்மை யஃதுன்<br/>
            உணர்வெனக் கொள்வாயே.                   10<br/>
<p>
       11.  பரசிவ வெள்ளம்<br/>
<br/>
         உள்ளும் புறமுமாய் உள்ள தெலாந் தானாகும்<br/>
            வெள்ளமொன்றுண் டாமதனைத் தெய்வமென்பார்<br/>
                                           [வேதியரே.  1<br/>
<br/>
         காணுவன நெஞ்சிற் கருதுவன உட்கருத்தைப்<br/>
            பேணுவன யாவும் பிறப்பதந்த வெள்ளத்தே.       2<br/>
<br/>
         எல்லை பிரி வற்றதுவாய் யாதெனுமோர் பற்றிலதாய்<br/>
            இல்லையுள தென்றறிஞர் என்றுமய லெய்துவதாய்   3<br/>
<br/>
         வெட்டவெளி யாயறிவாய் வேறுபல சக்திகளைக்<br/>
            கொட்டுமுகி லாயணுக்கள் கூட்டிப் பிரிப்பதுவாய்.    4<br/>
<br/>
         தூல வணுக்களாய்ச் சூக்குமமாய்ச் சூக்குமத்திற்<br/>
            சாலவுமே நுண்ணியதாய்த் தன்மையெலாந் தானாகி,5<br/>
<br/>
         தன்மையொன் றிலாததுவாய்த் தானே ஒரு பொருளாய்த்<br/>
            தன்மைபல வுடைத்தாய்த் தான்பலவாய் நிற்பதுவே.  6<br/>
<br/>
         எங்குமுளான் யாவும் வலான் யாவுமறி வானெனவே<br/>
         தங்குபல மதத்தோர் சாற்றுவதும் இங்கிதையே.        7<br/>
<br/>
         வேண்டுவோர் வேட்கையாய் வேட்பாராய் வேட்பாருக்<br/>
         கீண்டுபொரு ளாயதனை யீட்டுவதாய் நிற்குமிதே.        8<br/>
         காண்பார்தங் காட்சியாய்க் காண்பாராய்க் காண்பொரு<br/>
                                                [ளாய்<br/>
         மாண்பார்ந் திருக்கும்,வகுத்துரைக்க வொண்ணாதே.   9<br/>
<br/>
         எல்லாந் தானாகி யிரிந்திடினும் இஃதறிய<br/>
         வல்லார் சிலரென்பர் வாய்மையெல்லாங் கண்டவரே.   10<br/>
<br/>
         மற்றிதனைக் கண்டார் மலமற்றார் துன்பமற்றார்;<br/>
         பற்றிதனைக் கொண்டார் பயனைத்துங் கண்டாரே.    11<br/>
<br/>
         இப்பொருளைக் கண்டார் இடருக்கோர் எல்லைகண்டார்;<br/>
         எப்பொருளுந் தாம்பெற்றிங் கின்பநிலை யெய்துவரே.   12<br/>
<br/>
         வேண்டுவ வெலாம் பெறுவார் வேண்டா ரெதனையுமற்<br/>
         றீண்டுபுவி யோரவரை யீசரெனப் போற்றுவரே.        13<br/>
<br/>
         ஒன்றுமே வேண்டா துலகனைத்தும் ஆளுவர்காண்;<br/>
         என்றுமே யிப்பொருளோ டேகாந்தத் துள்ளவரே.      14<br/>
<br/>
         வெள்ளமடா தம்பி விரும்பியபோ தெய்திநின<br/>
         துள்ள மிசைத் தானமுத வூற்றாய்ப் பொழியுமடா!     15<br/>
<br/>
         யாண்டுமிந்த இன்பவெள்ளம் என்றுநின்னுள் வீழ்வதற்கே<br/>
         வேண்டு முபாயம் மிகவுமெளி தாகுமடா!            16<br/>
<br/>
         எண்ணமிட்ட லேபோதும் எண்ணுவதே இவ்வின்பத்<br/>
         தண்ணமுதை யுள்ளே ததும்பப் புரியுமடா!           17<br/>
<br/>
         எங்கு நிறைந்திருந்த ஈசவெள்ள மென்னகத்தே<br/>
         பொங்குகின்ற தென்றெண்ணிப் போற்றி நின்றாற்<br/>
                                          [போதுமடா! 18<br/>
<br/>
         யாதுமாம் ஈசவெள்ளம் என்னுள் நிரம்பியதென்<br/>
         றோதுவதே போதுமதை உள்ளுவதே போதுமடா!     19<br/>
<br/>
         காவித் துணிவேண்டா,காற்றைச் சடைவேண்டா<br/>
         பாவித்தல் போதும் பரமநிலை யெய்துதற்கே         20<br/>
<br/>
         சாத்திரங்கள் வேண்டா சதுமறைக ளேதுமில்லை;<br/>
         தோத்திரங்க ளில்லையுளந் தொட்டுநின்றாற் போதுமடா! 21<br/>
<br/>
        தவமொன்று மில்லையொரு சாதனையு மில்லையடா!<br/>
        சிவமொன்றே யுள்ளதெனச் சிந்தைசெய்தாற்<br/>
                                          போதுமடா!   22<br/>
<br/>
        சந்ததமு மெங்குமெல்லாந் தானாகி நின்றசிவம்<br/>
        வந்தெனுளே பாயுதென்று வாய்சொன்னாற் போதுமடா!  23<br/>
<br/>
        நித்தசிவ வெள்ள மென்னுள் வீழ்ந்து நிரம்புதென்றுன்<br/>
        சித்தமிசைக் கொள்ளுஞ்சிரத்தை யொன்றே போதுமடா! 24<br/>
<p>
        12.  உலகத்தை நோக்கி வினவுதல்<br/>
<br/>
        நிற்பதுவே,நடப்பதுவே,பறப்பதுவே,நீங்க ளெல்லாம்<br/>
        சொற்பனந் தானா?பல தோற்ற மயக்கங்களோ?<br/>
        கற்பதுவே!கேட்பதுவே,கருதுவதே நீங்க ளெல்லாம்<br/>
        அற்ப மாயைகளோ?உம்முள் ஆழ்ந்த பொருளில்லையோ?  1<br/>
<br/>
        வானகமே,இளவெயிலே,மரச்செறிவே நீங்க ளெல்லாம்<br/>
        கானலின் நீரோ?-வெறுங் காட்சிப் பிழைதானோ?<br/>
        போனதெல்லாம் கனவினைப்போற் புதைந்தழிந்தே<br/>
                                              [போனதனால்<br/>
        நானுமோர் கனவோ?-இந்த ஞாலமும் பொய்தானோ?    2<br/>
<br/>
        கால மென்றே ஒரு நினைவும் காட்சியென்றே பலநினைவும்<br/>
        கோலமும் பொய்களோ?அங்குக் குணங்களும் பொய்களோ?<br/>
        சோலையிலே மரங்க ளெல்லாம் தோன்றுவதோர்<br/>
                                         [விதையிலென்றால்,<br/>
        சோலை பொய்யாமோ?-இதைச் சொல்லொடு<br/>
                                        சேர்ப்பாரோ?    3<br/>
<br/>
        காண்பவெல்லாம் மறையுமென்றால் மறைந்ததெல்லாம்<br/>
                                       (காண்ப மென்றோ?<br/>
        வீண்படு பொய்யிலே-நித்தம் விதிதொடர்ந் திடுமோ?<br/>
        காண்பதுவே உறுதிகண்டோ ம் காண்பதல்லால் உறுதியில்லை<br/>
        காண்பது சக்தியாம்-இந்தக் காட்சி நித்தியமாம்.      4<br/>
<p>
        13.  நான்<br/>
<br/>
                இரட்டைக் குறள் வெண் செந்துறை<br/>
<br/>
             வானில் பறக்கின்ற புள்ளெலாம் நான்;<br/>
                 மண்ணில் திரியும் விலங்கெலாம் நான்;<br/>
             கானிழல் வளரும் மரமெலாம் நான்,<br/>
                 காற்றும் புனலும் கடலுமே நான்.           1<br/>
<br/>
             விண்ணில் தெரிகின்ற மீனெலாம் நான்<br/>
                 வெட்ட வெளியின் விரிவெலாம் நான்,<br/>
             மண்ணில் கிடக்கும் புழுவெலாம் நான்,<br/>
                 வாரியிலுள்ள உயிரெலாம் நான்.            2<br/>
<br/>
             கம்பனிசைத்த கவியெலாம் நான்,<br/>
                 காருகர் தீட்டும் உருவெலாம் நான்;<br/>
             இம்பர் வியக்கின்ற மாட கூடம்<br/>
                 எழில் நகர் கோபுரம் யாவுமே நான்.        3<br/>
<br/>
             இன்னிசை மாத ரிசையுளேன் நான்;<br/>
                 இன்பத் திரள்கள் அனைத்துமே நான்;<br/>
             புன்னிலை மாந்தர் தம் பொய்யெலாம் நான்;<br/>
                 பொறையருந் துன்பப் புணர்ப்பெலாம் நான்.   4<br/>
<br/>
             மந்திரங் கோடி இயக்குவோன் நான்,<br/>
                 இயங்கு பொருளின் இயல்பெலாம் நான்,<br/>
             தந்திரங் கோடி சமைத்துளோன் நான்,<br/>
                 சாத்திர வேதங்கள் சாற்றினோன் நான்.     5<br/>
<br/>
             அண்டங்கள் யாவையும் ஆக்கினோன் நான்,<br/>
                 அவை பிழையாமே சுழற்றுவோன் நான்;<br/>
             கண்டநற் சக்திக் கணமெலாம் நான்,<br/>
                 காரண மாகிக் கதித்துளோன் நான்.        6<br/>
<br/>
             நானெனும் பொய்யை நடத்துவோன் நான்;<br/>
                 ஞானச் சுடர்வானில் செல்லுவோன் நான்<br/>
             ஆனபொருள்கள் அனைத்தினும் ஒன்றாய்<br/>
                 அறிவாய் விளங்குமுதற சோதிநான்!         7<br/>
<br/>
          14.   சித்தாந்தச் சாமி கோயில்<br/>
<br/>
             சித்தாந்தச் சாமி திருக்கோயில் வாயிலில்<br/>
                 தீபவொளி யுண்டாம்;-பெண்ணே!<br/>
             முத்தாந்த வீதி முழுதையுங் காட்டிட<br/>
                 மூண்டதிருச் சுடராம்;-பெண்ணே!           1<br/>
<br/>
             உள்ளத் தழுக்கும் உடலிற் குறைகளும்<br/>
                 ஒட்டவருஞ் சுடராம்;-பெண்ணே!<br/>
             கள்ளத் தனங்கள் அனைத்தும் வெளிப்படக்<br/>
                 காட்ட வருஞ் சுடராம்;-பெண்ணே1          2<br/>
<br/>
             தோன்று முயிர்கள் அனைத்டும்நன் றென்பது<br/>
                 தோற்ற முறுஞ் சுடராம்;-பெண்ணே!<br/>
             மூன்று வகைப்படும் காலநன் றென்பதை<br/>
                 முன்ன ரிடுஞ் சுடராம்;-பெண்ணே!          3<br/>
<br/>
             பட்டினந் தன்னிலும் பாக்கநன் றென்பதைப்<br/>
                 பார்க்க வொளிர்ச்சுடராம்-பெண்ணே!<br/>
             கட்டு மனையிலுங் கோயில்நன் றென்பதைக்<br/>
                 காண வொளிர்ச் சுடராம்;-பெண்ணே!      4<br/>
<p>
           15.  பக்தி                     ராகம்-பிலஹரி<br/>
                          பல்லவி<br/>
                  பக்தியினாலெ-தெய்வ-பக்தியினாலே<br/>
<br/>
                               சரணங்கள்<br/>
<br/>
           1. பக்தியினாலே-இந்தப்<br/>
                 பாரினி லெய்திடும் மேன்மைகள் கேளடீ!<br/>
              சித்தந் தெளியும்,-இங்கு<br/>
                 செய்கை யனைத்திலும் செம்மை பிறந்திடும்,<br/>
              வித்தைகள் சேரும்,-நல்ல<br/>
                 வீர ருறவு கிடைக்கும்,மனத்திடைத்<br/>
              தத்துவ முண்டாம்,நெஞ்சிற்<br/>
                 சஞ்சலம் நீங்கி உறுதி விளங்கிடும்.   (பக்தி)<br/>
<br/>
           2. காமப் பிசாசைக்-குதி<br/>
                 கால்கொண் டடித்து விழுந்திடலாகும்;இத்<br/>
              தாமசப் பேயைக்-கண்டு<br/>
                 தாக்கி மடித்திட லாகும்;எந்நேரமும்<br/>
              தீமையை எண்ணி-அஞ்சுந்<br/>
                 தேம்பற் பிசாசைத் திருகியெ றிந்துபொய்ந்<br/>
              நாம மில்லாதே-உண்மை<br/>
                 நாமத்தி னாலிங்கு நன்மை விளைந்திடும். (பக்தி)<br/>
<br/>
           3. ஆசையைக் கொல்வோம்,-புலை<br/>
                 அச்சத்தைக் கொன்று பொசுக்கிடுவோம்,கெட்ட<br/>
              பாச மறுப்போம்,-இங்குப்<br/>
                 பார்வதி சக்தி விளங்குதல் கண்டதை<br/>
              மோசஞ் செய்யாமல்-உண்மை<br/>
                 முற்றிலுங் கண்டு வணங்கி வணங்கியொர்<br/>
              ஈசனைப் போற்றி-இன்பம்<br/>
                 யாவையு முண்டு புகழ்கொண்டு வாழ்குவம். (பக்தி)<br/>
<br/>
           4. சோர்வுகள் போகும்,-பொய்ச்<br/>
                 சுகத்தினைத் தள்ளிச் சுகம்பெறலாகும்,நற்<br/>
              பார்வைகள் தோன்றும்-மிடிப்<br/>
                 பாம்பு கடித்த விஷமகன் றேநல்ல<br/>
              சேர்வைகள் சேரும்,-பல<br/>
                 செல்வங்கள் வந்து மகிழ்ச்சி விளைந்திடும்,<br/>
              தீர்வைகள் தீரும்-பிணி<br/>
                 தீரும்,பலபல இன்பங்கள் சேர்ந்திடும்.     (பக்தி)<br/>
<br/>
           5. கல்வி வளரும்,-பல<br/>
                 காரியங் கையுறும்,வீரிய மோங்கிடும்,<br/>
              அல்ல லொழியும்,-நல்ல<br/>
                 ஆண்மை யுண்டாகும்,அறிஉ தெளிந்திடும்,<br/>
              சொல்லுவ தெல்லாம்-மறைச்<br/>
                 சொல்லினைப் போலப் பயனுள தாகும்,மெய்<br/>
              வல்லமை தோன்றும்,-தெய்வ<br/>
                 வாழ்க்கையுற் றேயிங்கு வாழ்ந்திடலாம்-உண்மை.<br/>
<br/>
           6. சோம்ப லழியும்-உடல்<br/>
                 சொன்ன படிக்கு நடக்கும்,முடி சற்றுங்<br/>
              கூம்புத லின்றி நல்ல<br/>
                 கோபுரம் போல நிமிர்ந்த நிலைபெறும்,<br/>
              வீம்புகள் போகும்-நல்ல<br/>
                 மேன்மை யுண்டாகிப் புயங்கள் பருக்கும்,பொய்ப்<br/>
              பாம்பு மடியும்-மெய்ப்<br/>
                 பரம் வென்று நல்ல நெறிகளுண் டாய்விடும் (பக்தி)<br/>
<br/>
           7. சந்ததி வாழும்,-வெறுஞ்<br/>
                 சஞ்சலங் கெட்டு வலிமைகள் சேர்ந்திடும்,<br/>
              'இந்தப் புவிக்கே-இங்கொர்<br/>
                 ஈசனுண்டா யின் அறிக்கையிட் டேனுன்றன்<br/>
              கந்தமலர்த்தாள்-துணை;<br/>
                 காதல் மகவு வளர்ந்திட வேண்டும்,என்<br/>
              சிந்தையறிந்தே-அருள்<br/>
                 செய்திட வேண்டும்'என்றால் அருளெய்திடும்.(பக்தி)<br/>
<br/>
          16.  அம்மாக்கண்ணு பாட்டு<br/>
<br/>
           1. ''பூட்டைத் திறப்பது கையாலே-நல்ல<br/>
                 மனந் திறப்பது மதியாலே''<br/>
              பாட்டைத் திறப்பது பண்ணாலே-இன்ப<br/>
                 வீட்டைத் திறப்பது பெண்ணாலே.<br/>
<br/>
           2. ஏட்டைத் துடைப்பது கையாலே-மன<br/>
                 வீட்டைத் துடைப்பது மெய்யாலே;<br/>
              வேட்டை யடிப்பது வில்லாலே-அன்புக்<br/>
                 கோட்டை பிடிப்பது சொல்லாலே.<br/>
<br/>
           3. காற்றை யடைப்பது மனதாலே-இந்தக்<br/>
                 காயத்தைக் காப்பது செய்கையாலே,<br/>
              சோற்றைப் புசிப்பது வாயாலே-உயிர்<br/>
                 துணி வுறுவது தாயாலே.<br/>
<p>
         17.   வண்டிக்காரன் பாட்டு<br/>
<br/>
                 (அண்ணனுக்கும் தம்பிக்கும் உரையாடல்)<br/>
<br/>
              ''காட்டு வழிதனிலே-அண்ணே!<br/>
                 கள்ளர் பயமிருந்தால்?''எங்கள்<br/>
              வீட்டுக் குலதெய்வம்-தம்பி<br/>
                 வீரம்மை காக்குமடா!''                   1<br/>
<br/>
              ''நிறுத்து வண்டி யென்றே-கள்ளர்<br/>
                 நெருங்கிக் கேட்கையிலே''-''எங்கள்<br/>
              கறுத்த மாரியின் பேர்-சொன்னால்<br/>
                 காலனும் அஞ்சுமடா!''                   2<br/>
<p>
         18.     கடமை<br/>
<br/>
              கடமை புரிவா ரின்புறுவார்<br/>
                 என்னும் பண்டைக் கதை பேணோம்;<br/>
              கடமை யறிவோம் தொழிலறியோம்;<br/>
                 கட்டென் பதனை வெட்டென் போம்;<br/>
              மடமை,சிறுமை,துன்பம்,பொய்,<br/>
                 வருத்தம்,நோவு,மற்றிவை போல்<br/>
              கடமை நினைவுந் தொலைத் திங்கு<br/>
                 களியுற் றென்றும் வாழ்குவமே.<br/>
<p>
         19.     அன்பு செய்தல்<br/>
<br/>
              இந்தப் புவிதனில் வாழும் மரங்களும்<br/>
              இன்ப நறுமலர்ப் பூஞ்செடிக் கூட்டமும்<br/>
              அந்த மரங்களைச் சூழ்ந்த கொடிகளும்<br/>
              ஔடத மூலிகை பூண்டு புல் யாவையும்<br/>
              எந்தத் தொழில் செய்து வாழ்வன வோ?        1<br/>
<br/>
                                வேறு<br/>
<br/>
          மானுடர் உழாவிடினும் வித்து நடாவிடினும்<br/>
              வரம்பு கட்டாவிடினும் அன்றிநீர் பாய்ச்சாவிடினும்<br/>
          வானுலகு நீர்தருமேல் மண்மீது மரங்கள்<br/>
              வகைவகையா நெற்கள்புற்கள் மலிந்திருக்குமென்றே?<br/>
          யானெதற்கும் அஞ்சுகிலேன்,மானுடரே,நீவிர்<br/>
              என்மதத்தைக் கைக் கொண்மின்;பாடுபடல்வேண்டா;<br/>
          ஊனுடலை வருத்தாதீர்;உணவியற்கை கொடுக்கும்;<br/>
              உங்களுக்குத் தொழிலிங்கே அன்புசெய்தல் கண்டீர்!2<br/>
<p>
          20.  சென்றது மீளாது<br/>
<br/>
          சென்றதினி மீளாது மூடரே!நீர்<br/>
              எப்போதும் சென்றதையே சிந்தை செய்து<br/>
          கொன்றழிக்கும் கவலையெனும் குழியில் வீழ்ந்து<br/>
              குமையாதீர்!சென்றதனைக் குறித்தல் வேண்டாம்.<br/>
          இன்றுபுதி தாய்ப்பிறந்தோம் என்று நீவிர்<br/>
              எண்ண மதைத் திண்ணமுற இசைத்துக் கொண்டு<br/>
          தின்றுவிளை யாடியின்புற் றிருந்து வாழ்வீர்;<br/>
              தீமையெலாம் அழிந்துபோம்,திரும்பி வாரா.<br/>
<p>
          21.  மனத்திற்குக் கட்டளை<br/>
<br/>
               பேயா யுழலுஞ் சிறுமனமே!<br/>
                   பேணா யென்சொல் இன்றுமுதல்<br/>
               நீயா யொன்றும் நாடாதே<br/>
                   நினது தலைவன் யானேகாண்;<br/>
               தாயாம் சக்தி தாளினிலும்<br/>
                   தரும மெனயான் குறிப்பதிலும்<br/>
               ஓயா தேநின் றுழைத்திடுவாய்<br/>
                   உரைத்தேன் அடங்கி உய்யுதியால்.<br/>
               பா.-13<br/>
<p>
          22.  மனப் பெண்<br/>
<br/>
               மனமெனும் பெண்ணே!வாழிநீ கேளாய்!<br/>
               ஒன்றையே பற்றி யூச லாடுவாய்<br/>
               அடுத்ததை நோக்கி யடுத்தடுத் துலவுவாய்<br/>
               நன்றையே கொள்ளெனிற் சோர்ந்துகை நழுவுவாய்<br/>
               விட்டுவி டென்றதை விடாதுபோய் விழுவாய்        5<br/>
               தொட்டதை மீள மீளவுந் தொடுவாய்<br/>
               புதியது காணிற் புலனழிந் திடுவாய்<br/>
               புதியது விரும்புவாய்,புதியதை அஞ்சுவாய்<br/>
               அடிக்கடி மதுவினை அணுகிடும் வண்டுபோல்<br/>
               பழமையாம் பொருளிற் பரிந்துபோய் வீழ்வாய்     10 <br/>
               பழமையே யன்றிப் பார்மிசை யேதும்<br/>
               புதுமை காணோமெனப் பொருமுவாய்,சீச்சீ!<br/>
               பிணத்தினை விரும்புங் காக்கையே போல<br/>
               அழுகுதல்,சாதல்,அஞ்சுதல் முதலிய<br/>
               இழிபொருள் காணில் விரைந்ததில் இசைவாய்.  15<br/>
               அங்ஙனே,<br/>
               என்னிடத் தென்று மாறுத லில்லா<br/>
               அன்புகொண் டிருப்பாய்,ஆவிகாத் திடுவாய்,<br/>
               கண்ணினோர் கண்ணாய்,காதின் காதாய்ப்<br/>
               புலன்புலப் படுத்தும் புலனா யென்னை         20<br/>
               உலக வுருளையில் ஓட்டுற வகுப்பாய்,<br/>
               இன்பெலாந் தருவாய்,இன்பத்து மய்ங்குவாய்,<br/>
               இன்பமே நாடி யெண்ணிலாப் பிழை செய்வாய்,<br/>
               இன்பங் காத்துத் துன்பமே யழிப்பாய்<br/>
               இன்பமென் றெண்ணித் துன்பத்து வீழ்வாய்,    25<br/>
               தன்னை யறியாய்,சகத்தெலாந் தொளைப்பாய்,<br/>
               தன்பின் னிற்குந் தனிப்பரம் பொருளைக்<br/>
               காணவே வருந்துவாய்,காணெனிற் காணாய்,<br/>
               சகத்தின் விதிகளைத் தனித்தனி அறிவாய்,<br/>
               பொதுநிலை அறியாய்,பொருளையுங் காணாய்   30<br/>
               மனமெனும் பெண்ணே!வாழிநீ கேளாய்!<br/>
               நின்னொடு வாழும் நெறியுநன் கறிந்திடேன்;<br/>
               இத்தனை நாட்போல் இனியுநின் னின்பமே<br/>
               விரும்புவன்;நின்னை மேம்படுத் திடவே<br/>
               முயற்சிகள் புரிவேன்;முத்தியுந் தேடுவேன்;     35<br/>
               உன்விழிப் படாமல் என்விழிப் பட்ட<br/>
               சிவமெனும் பொருளைத் தினமும் போற்றி<br/>
               உன்றனக் கின்பம் ஓங்கிடச் செய்வேன்.<br/>
<p>
         23.  பகைவனுக்கு அருள்வாய்<br/>
<br/>
                பகைவனுக் கருள்வாய்-நன்னெஞ்சே!<br/>
                பகைவனுக் கருள்வாய்!<br/>
<br/>
          1.  புகை நடுவினில் தீயிருப்பதைப்<br/>
                  பூமியிற் கண்டோ மே-நன்னெஞ்சே!<br/>
                  பூமியிற் கண்டோ மே.<br/>
              பகை நடுவினில் அன்புரு வானநம்<br/>
                  பரமன் வாழ்கின்றான் -நன்னெஞ்சே!<br/>
<br/>
                  பரமன் வாழ்கின்றான்.              (பகைவ)<br/>
<br/>
          2.  சிப்பியிலே நல்ல முத்து விளைந்திடுஞ்<br/>
                  செய்தி யறியாயோ?-நன்னெஞ்சே!<br/>
              குப்பையிலே மலர் கொஞ்சுங் குருக்கத்திக்<br/>
                  கொடி வளராதோ?-நன்னெஞ்சே!     (பகைவ)<br/>
<br/>
          3.  உள்ள நிறைவிலொர் கள்ளம் புகுந்திடில்<br/>
                  உள்ளம் நிறைவாமோ,-நன்னெஞ்சே!<br/>
              தெள்ளிய தேனிலொர் சிறிது நஞ்சையும்<br/>
                  சேர்த்தபின் தேனோமோ?நன்னெஞ்சே! (பகைவ)<br/>
<br/>
          4.  வாழ்வை நினைத்தபின் தாழ்வை நினைப்பது<br/>
                  வாழ்வுக்கு நேராமோ?-நன்னெஞ்சே!<br/>
              தாழ்வு பிறர்க்கெண்ணத் தானழிவா னென்ற<br/>
                  சாத்திரங் கேளாயோ?-நன்னெஞ்சே!   (பகைவ)<br/>
<br/>
          5.  போருக்கு வந்தங் கெதிர்த்த கவுரவர்<br/>
                  போலவந் தானுமவன்-நன்னெஞ்சே!<br/>
              நேருக் கருச்சுனன் தேரிற் கசைகொண்டு<br/>
                  நின்றதுங் கண்ணனன்றோ?-நன்னெஞ்சே! (பகைவ)<br/>
<br/>
          6.  தின்ன வரும்புலி தன்னையும் அன்பொடு<br/>
                  சிந்தையிற் போற்றிடுவாய்-நன்னெஞ்சே!<br/>
              அன்னை பராசக்தி யவ்வுரு வாயினள்<br/>
                  அவளைக் கும்பிடுவாய்-நன்னெஞ்சே!    (பகைவ)<br/>
<p>
24.   தெளிவு<br/>
<br/>
             எல்லா மகிக் கலந்து நிறைந்தபின்<br/>
                 ஏழைமை யுண்டோ டா?-மனமே!<br/>
             பொல்லாப் புழுவினைக் கொல்ல நினைத்த்பின்<br/>
                 புத்தி மயக்க முண்டோ ?                  1<br/>
<br/>
             உள்ள தெலாமோர் உயிரென்று தேர்ந்தபின்<br/>
                 உள்ளங் குலைவதுண்டோ -மனமே!<br/>
             வெள்ள மெனப்பொழி தண்ணரு ளாழ்ந்தபின்<br/>
                 வேதனை யுண் டோ டா?                  2<br/>
<br/>
             சித்தி னியல்பு மதன்பெருஞ் சத்தியின்<br/>
                 செய்கையுந் தேர்ந்துவிட்டால்,-மனெமே,<br/>
             எத்தனை கோடி இடர்வந்து சூழினும்<br/>
                 எண்ணஞ் சிறிது முண்டோ ?               3<br/>
<br/>
             செய்க செயல்கள் சிவத்திடை நின்றெனத்<br/>
                 தேவனுரைத் தனனே;-மனமே!<br/>
             பொய்கருதாம லதன்வழி நிற்பவர்<br/>
                 பூதல மஞ்ச வரோ?                      4<br/>
<br/>
             ஆன்ம வொளிக்கடல் மூழ்கித் திளைப் பவர்க்<br/>
                 கச்சமு முண்டோ டா?-மனமே!<br/>
             தேன்மடை யிங்கு திறந்தது கண்டு<br/>
                 தேக்கித் திரிவ மடா!                    5<br/>
<p>
       25.  கற்பனையூர்<br/>
<br/>
             கற்பனை யூரென்ற நகருண்டாம்-அங்குக்<br/>
                 கந்தர்வர் விளையாடு வராம்.<br/>
             சொப்பன நாடென்ற சுடர்நாடு-அங்குச்<br/>
                 சூழ்ந்தவர் யாவர்க்கும் பேருவகை           1<br/>
<br/>
             திருமணை யிதுகொள்ளைப் போர்க்கப்பல்-இது<br/>
                 ஸ்பானியக் கடலில் யாத்திரை போம்<br/>
             வெருவுற மாய்வார் பலர் கடலில்-நாம்<br/>
                 மீளவும் நம்மூர் திரும்பு முன்னே            2<br/>
<br/>
             அந்நகர் தனிலோர் இளவரசன்-நம்மை<br/>
                 அன்பொடு கண்டுரை செய்திடுவான்;<br/>
             மன்னவன் முத்தமிட் டெழுப்பிடவே-அவன்<br/>
                 மனைவியும் எழுந்தங்கு வந்திடுவாள்.       3<br/>
<br/>
             எக்கால மும்பெரு நேராகும்-நம்மை<br/>
                 எவ்வகைக் கவலையும் போருமில்லை;<br/>
             பக்குவத் தேயிலை நீர் குடிப்போம்-அங்குப்<br/>
                 பதுமை கைக் கிண்ணத்தில் அளித்திடவே.  4<br/>
<br/>
             இன்னமு திற்கது நேராகும்-நம்மை<br/>
                 யோவான் விடுவிக்க வருமளவும்,<br/>
             நன்னக ரதனிடை வாழ்ந்திடு வோம்-நம்மை<br/>
                 நலித்திடும் பேயங்கு வாராதே.            5<br/>
<br/>
             குழந்தைகள் வாழ்ந்திடும் பட்டணங்காண்-அங்குக்<br/>
                 கோல்பந்து யாவிற்குமுயி ருண்டாம்<br/>
             அழகிய பொன்முடி யரசிகளாம்-அன்றி<br/>
                 அரசிளங் குமரிகள் பொம்மையெலாம்.      6<br/>
<br/>
             செந்தோ லசுரனைக் கொன்றிடவே-அங்குச்<br/>
                 சிறுவிற கெல்லாம் சுடர்மணி வாள்<br/>
             சந்தோ ஷத்துடன் செங்கலையும் அட்டைத்<br/>
                 தாளையுங் கொண்டங்கு மனைகட்டுவோம்.  7<br/>
<br/>
             கள்ளரவ் வீட்டினுட் புகுந்திடவே-வழி<br/>
                 காண்ப திலாவகை செய்திடுவோம்-ஓ!<br/>
             பிள்ளைப் பிராயத்தை இழந்தீரே!-நீர்<br/>
                 பின்னுமந் நிலைபெற வேண்டீரோ?         8<br/>
<br/>
             குழந்தைக ளாட்டத்தின் கனவை யெல்லாம்-அந்தக்<br/>
                 கோலநன் னாட்டிடைக் காண்பீரே;<br/>
             இழந்தநல் லின்பங்கள் மீட்குறலாம்-நீர்<br/>
                 ஏகுதிர் கற்பனை நகரினுக்கே            9<br/>
<br/>
             [ஜான் ஸ்கர் என்ற ஆங்கிலப் புலவன்'நக்ஷத்ர தூதன்'<br/>
                என்ற பத்திரிகையில் பிரசுரித்த ''தி டவுன் ஓப்<br/>
              லெட்'ஸ் பிரெடெண்டு''என்ற பாட்டின் மொழி<br/>
              பெயர்ப்பு.]<br/>
<br/>
    குறிப்பு:-  இப்பாடலின் பொருள் : கற்பனை நகரமென்பது<br/>
             சித்தத்தில் குழந்தை நிலை பெறுவதை இங்குக்<br/>
             குறிப்பிடுகிறது.'யோவான்'என்பது குமார தேவனுடைய <br/>
             பெயர்.'அக்கடவுள் மனிதனுக்குள்ளே நிலைபெற்று,<br/>
             மனிதன் அடைய வேண்டும்'என்று யேசு கிறிஸ்து நாதர்<br/>
             சொல்லியிருக்கும் பொருளை இப்பாடல் குறிப்பிடுகிறது.<br/>
             கவலைகளை முற்றுந் துறந்துவிட்டு உலகத்தை வெறுமே<br/>
             லீலையாகக் கருதி னாலன்றி மோக்ஷம் எய்தப் படாது.<br/>
<br/>
<hr/>
<h3>பல்வகைப் பாடல்கள்<br/></h3>
<br/>
(காப்பு-பரம்பொருள் வாழ்த்து)<br/>
<br/>
ஆத்தி சூடி, இளம்பிறை யணிந்து, <br/>
மோனத் திருக்கு முழுவெண் மேனியான்;<br/>
கருநிறங் கொண்டு பாற் கடல் மிசைக் கிடப்போன்; <br/>
மகமது நபிக்கு மறையருள் புரிந்தோன்;<br/>
ஏசுவின் தந்தை; எனப்பல மதத்தினர் <br/>
உருவகத் தாலே உணர்ந்துண ராது <br/>
பலவகை யாகப் பரவிடும் பரம்பொருள் ஒன்றே; <br/>
அதனியல் ஒளியுறும் அறிவாம்; <br/>
அதனிலை கண்டார் அல்லலை அகற்றினார்; <br/>
அதனருள் வாழ்த்தி அமரவாழ்வு எய்துவோம்.<br/>
<br/>
    நூல்<br/>
<br/>
அச்சம் தவிர்.               <br/>
ஆண்மை தவறேல். <br/>
இளைத்தல் இகழ்ச்சி.  <br/>
ஈகை திறன்.              <br/>
உடலினை உறுதிசெய்.     5            <br/>
<br/>
ஊண்மிக விரும்பு.   <br/>
எண்ணுவ துயர்வு.   <br/>
ஏறுபோல் நட.   <br/>
ஐம்பொறி ஆட்சிகொள்.  <br/>
ஒற்றுமை வலிமையாம்.     10            <br/>
<br/>
ஓய்த லொழி.              <br/>
ஔடதங் குறை.   <br/>
கற்ற தொழுகு.   <br/>
காலம் அழியேல்.   <br/>
கிளைபல தாங்கேல்.  15            <br/>
<br/>
கீழோர்க்கு அஞ்சேல்.  <br/>
குன்றென நிமிர்ந்துநில்.  <br/>
கூடித் தொழில் செய்.  <br/>
கெடுப்பது சோர்வு.   <br/>
கேட்டிலும் துணிந்துநில். 20            <br/>
<br/>
கைத்தொழில் போற்று.  <br/>
கொடுமையை எதிர்த்து நில்.  <br/>
கோல்கைக் கொண்டு வாழ்.  <br/>
கவ்வியதை விடேல்.   <br/>
சரித்திரத் தேர்ச்சிகொள். 25 <br/>
<br/>
சாவதற்கு அஞ்சேல்.   <br/>
சிதையா நெஞ்சு கொள்.  <br/>
சீறுவோர்ச் சீறு.   <br/>
சுமையினுக்கு இளைத்திடேல். <br/>
சூரரைப் போற்று.  30 <br/>
<br/>
செய்வது துணிந்து செய்.  <br/>
சேர்க்கை அழியேல்.   <br/>
சைகையிற் பொருளுணர்.  <br/>
சொல்வது தெளிந்து சொல்.  <br/>
சோதிடந் தனையிகழ்.             35            <br/>
<br/>
சௌரியந் தவறேல்.   <br/>
ஞமலிபோல் வாழேல்.  <br/>
ஞாயிறு போற்று.   <br/>
ஞிமிரென இன்புறு.   <br/>
ஞெகிழ்வத தருளின்.  40 <br/>
<br/>
ஞேயங் காத்தல் செய்.  <br/>
தன்மை இழவேல்.   <br/>
தாழ்ந்து நடவேல்.   <br/>
திருவினை வென்றுவாழ்.  <br/>
தீயோர்க்கு அஞ்சேல்.  45 <br/>
<br/>
துன்பம் மறந்திடு.   <br/>
தூற்றுதல் ஒழி.   <br/>
தெய்வம் நீ என்றுணர்.  <br/>
தேசத்தைக் காத்தல்செய்.  <br/>
தையலை உயர்வு செய்.  50 <br/>
<br/>
தொன்மைக்கு அஞ்சேல்.  <br/>
தோல்வியிற் கலங்கேல்.  <br/>
தவத்தினை நிதம் புரி.   <br/>
நன்று கருது.              <br/>
நாளெலாம் வினைசெய்.  55 <br/>
<br/>
 நினைப்பது முடியும்.<br/>
நீதிநூல் பயில்<br/>
 நுனியளவு செல்.<br/>
நூலினைப் பகுத்துணர்<br/>
நெற்றி சுருக்கிடேல்.  60<br/>
<br/>
நேர்படப் பேசு.<br/>
நையப் புடை.<br/>
நொந்தது சாகும்.<br/>
 நோற்பது கைவிடேல்.<br/>
 பணத்தினைப் பெருக்கு.         65  <br/>
<br/>
 பாட்டினில் அன்புசெய்.<br/>
பிணத்தினைப் போற்றேல்.<br/>
பீழைக்கு இடங்கொடேல்.<br/>
புதியன விரும்பு.<br/>
 பூமி யிழந்திடேல்.  70<br/>
<br/>
 பெரிதினும் பெரிதுகேள்.<br/>
 பேய்களுக்கு அஞ்சேல்.<br/>
 பொய்ம்மை இகழ்.<br/>
போர்த்தொழில் பழகு.<br/>
 மந்திரம் வலிமை.  75<br/>
<br/>
 மானம் போற்று.<br/>
மிடிமையில் அழிந்திடேல்.<br/>
மீளுமாறு உணர்ந்துகொள்.<br/>
முனையிலே முகத்து நில்.<br/>
மூப்பினுக்கு இடங்கொடேல்.       80<br/>
<br/>
மெல்லத் தெரிந்து சொல்.<br/>
மேழி போற்று.<br/>
மொய்ம்புறத் தவஞ் செய்.<br/>
 மோனம் போற்று.<br/>
மௌட்டியந் தனைக் கொல். 85<br/>
<br/>
யவனர்போல் முயற்சிகொள்.<br/>
யாவரையும் மதித்து வாழ்.<br/>
யௌவனம் காத்தல் செய்.<br/>
ரஸத்திலே தேர்ச்சிகொள்.<br/>
  ராஜஸம் பயில்.  90<br/>
<br/>
ரீதி தவறேல்.<br/>
 ருசிபல வென்றுணர்.<br/>
ரூபம் செம்மை செய்.<br/>
ரேகையில் கனி கொள்.<br/>
ரோதனம் தவிர்.  95<br/>
<br/>
 ரௌத்திரம் பழகு.<br/>
லவம் பல வெள்ளமாம்.<br/>
லாகவம் பயிற்சிசெய்.<br/>
 லீலை இவ் வுலகு.<br/>
(உ)லுத்தரை இகழ்.  100<br/>
<br/>
(உ)லோகநூல் கற்றுணர்.<br/>
லௌகிகம் ஆற்று.<br/>
 வருவதை மகிழ்ந்துண்.<br/>
வானநூற் பயிற்சிகொள்.<br/>
விதையினைத் தெரிந்திடு. 105<br/>
<br/>
வீரியம் பெருக்கு.<br/>
வெடிப்புறப் பேசு.<br/>
வேதம் புதுமைசெய்.<br/>
வையத் தலைமைகொள்<br/>
வௌவுதல் நீக்கு.  110<br/>
<br/>
<p>
   2. பாப்பாப் பாட்டு.<br/>
<br/>
ஓடி விளையாடு பாப்பா! - நீ<br/>
   ஓய்ந்திருக்க லாகாது பாப்பா!<br/>
கூடிவிளையாடு பாப்பா! - ஒரு<br/>
   குழைந்தையை வையாதே பாப்பா!.  1<br/>
<br/>
சின்னஞ் சிறுகுருவி போலே - நீ<br/>
   திரிந்து பறந்துவா பாப்பா!<br/>
வன்னப் பறவைகளைக் கண்டு - நீ<br/>
   மனதில் மகிழ்ச்சிகொள்ளு பாப்பா!  2<br/>
<br/>
கொத்தித் திரியுமந்தக் கோழி - அதைக்<br/>
   கூட்டி விளையாடு பாப்பா!<br/>
எத்தித் திருடுமந்தக் காக்காய் - அதற்கு<br/>
   இரக்கப் படவேணும் பாப்பா!   3<br/>
<br/>
பாலைப் பொழிந்து தரும், பாப்பா! - அந்தப்<br/>
   பசுமிக நல்லதடி பாப்பா!<br/>
வாலைக் குழைத்துவரும் நாய்தான் - அது<br/>
   மனிதர்க்குத் தோழனடி பாப்பா!   4<br/>
<br/>
வண்டி இழுக்கும் நல்ல குதிரை, - நெல்லு<br/>
   வயலில் உழுதுவரும் மாடு,<br/>
அண்டிப் பிழைக்கும் நம்மை ஆடு, - இவை<br/>
   ஆதரிக்க வேணுமடி பாப்பா!   5<br/>
<br/>
காலை எழுந்தவுடன் படிப்பு - பின்பு<br/>
   கனிவு கொடுக்கும் நல்ல பாட்டு<br/>
மாலை முழுதும் விளையாட்டு - என்று<br/>
   வழக்கப் படுத்திக்கொள்ளு பாப்பா!  6<br/>
<br/>
பொய்சொல்லக் கூடாது பாப்பா! - என்றும்<br/>
   புறஞ்சொல்ல லாகாது பாப்பா!<br/>
தெய்வம் நமக்குத்துணை பாப்பா! - ஒரு<br/>
   தீங்குவர மாட்டாது பாப்பா!   7<br/>
<br/>
பாதகஞ் செய்பவரைக் கண்டால் - நாம்<br/>
   பயங்கொள்ள லாகாது பாப்பா!<br/>
மோதி மிதித்துவிடு பாப்பா! - அவர்<br/>
   முகத்தில் உமிழ்ந்துவிடு பாப்பா!   8<br/>
<br/>
துன்பம் நெருங்கிவந்த போதும் - நாம்<br/>
   சோர்ந்துவிட லாகாது பாப்பா!<br/>
அன்பு மிகுந்த தெய்வ முண்டு - துன்பம்<br/>
   அத்தனையும் போக்கிவிடும் பாப்பா!  9<br/>
<br/>
சோம்பல் மிகக்கெடுதி பாப்பா! - தாய்<br/>
   சொன்ன சொல்லைத் தட்டாதே பாப்பா!<br/>
தேம்பி யழுங்குழந்தை நொண்டி - நீ<br/>
   திடங்கொண்டு போராடு பாப்பா!   10<br/>
<br/>
தமிழ்த்திரு நாடு தன்னைப் பெற்ற - எங்கள்<br/>
   தாயென்று கும்பிடடி பாப்பா!<br/>
அமிழ்தில் இனியதடி பாப்பா! - நம்<br/>
   ஆன்றோர்கள் தேசமடி பாப்பா!   11<br/>
<br/>
சொல்லில் உயர்வுதமிழ்ச் சொல்லே - அதைத்<br/>
   தொழுது படித்திடடி பாப்பா!<br/>
செல்வம் நிறைந்த ஹிந்துஸ் தானம் - அதைத்<br/>
   தினமும் புகழ்ந்திடடி பாப்பா!   12<br/>
<br/>
வடக்கில் இமயமலை பாப்பா! - தெற்கில்<br/>
   வாழும் குமரிமுனை பாப்பா!<br/>
கிடக்கும் பெரிய கடல் கண்டாய் - இதன்<br/>
   கிழக்கிலும் மேற்கிலும் பாப்பா!   13<br/>
<br/>
வேத முடையதிந்த நாடு - நல்ல<br/>
   வீரர் பிறந்த திந்த நாடு<br/>
சேதமில் லாதஹிந்துஸ் தானம் - இதைத்<br/>
   தெய்வமென்று கும்பிடடி பாப்பா!   14<br/>
<br/>
சாதிகள் இல்லையடி பாப்பா! - குலத்<br/>
   தாழ்ச்சி உயர்ச்சி சொல்லல் பாவம்!<br/>
நீதி,உயர்ந்தமதி,கல்வி - அன்பு<br/>
   நிறைய உடையவர்கள் மேலோர்.   15<br/>
<br/>
உயிர்க ளிடத்தில் அன்பு வேணும் - தெய்வம்<br/>
   உண்மையென்று தானறிதல் வேணும்<br/>
வயிர முடைய நெஞ்சு வேணும் - இது<br/>
   வாழும் முறைமையடி பாப்பா!   16<br/>
<br/>
<br/>
<p>
              3.  முரசு<br/>
<br/>
   வெற்றி எட்டுத் திக்கு மெட்டக் கொட்டு முரசே!<br/>
   வேதம் என்றும் வாழ்கஎன்று கொட்டு முரசே!<br/>
   நெற்றி யொற்றைக் கண்ணனோடே நிர்த்தனம் செய்தாள்<br/>
   நித்த சக்தி வாழ்க வென்று கொட்டு முரசே!<br/>
<br/>
  1. ஊருக்கு நல்லது சொல்வேன் - எனக்<br/>
 குண்மை தெரிந்தது சொல்வேன்;<br/>
     சீருக் கெல்லாம் முதலாகும் - ஒரு<br/>
 தெய்வம் துணைசெய்ய வேண்டும்.<br/>
<br/>
  2. வேத மறிந்தவன் பார்ப்பான், பல<br/>
 வித்தை தெரிந்தவன் பார்ப்பான்.<br/>
     நீதி நிலைதவ றாமல் - தண்ட<br/>
 நேமங்கள் செய்பவன் நாய்க்கன்.<br/>
<br/>
  3. பண்டங்கள் விற்பவன் செட்டி - பிறர்<br/>
 பட்டினி தீர்ப்பவன் செட்டி<br/>
     தொண்டரென் றோர்வகுப் பில்லை, - தொழில்<br/>
 சோம்பலைப் போல்இழி வில்லை.<br/>
<br/>
  4. நாலு வகுப்பும்இங் கொன்றே; - இந்த<br/>
 நான்கினில் ஒன்று குறைந்தால்<br/>
     வேலை தவறிச் சிதைந்தே - செத்து<br/>
 வீழ்ந்திடும் மானிடச் சாதி.<br/>
<br/>
  5. ஒற்றைக் குடும்பந் தனிலே - பொருள்<br/>
 ஓங்க வளர்ப்பவன் தந்தை;<br/>
     மற்றைக் கருமங்கள் செய்தே - மனை<br/>
 வாழ்ந்திடச் செய்பவள் அன்னை;<br/>
<br/>
  6. ஏவல்கள் செய்பவர் மக்கள்! - இவர்<br/>
 யாவரும் ஓர்குலம் அன்றோ?<br/>
     மேவி அனைவரும் ஒன்றாய் - நல்ல<br/>
 வீடு நடத்துதல் கண்டோ ம்.<br/>
<br/>
  7. சாதிப் பிரிவுகள் சொல்லி - அதில்<br/>
 தாழ்வென்றும் மேலென்றும் கொள்வார்.<br/>
     நீதிப் பிரிவுகள் செய்வார் - அங்கு<br/>
 நித்தமும் சண்டைகள் செய்வார்.<br/>
<br/>
  8. சாதிக் கொடுமைகள் வேண்டாம்; - அன்பு<br/>
 தன்னில் செழித்திடும் வையம்;<br/>
     ஆதர வுற்றிங்கு வாழ்வோம்; - தொழில்<br/>
 ஆயிரம் மாண்புறச் செய்வோம்.<br/>
<br/>
  9. பெண்ணுக்கு ஞானத்தை வைத்தான் - புவி<br/>
 பேணி வளர்த்திடும் ஈசன்;<br/>
     மண்ணுக் குள்ளே சிலமூடர் - நல்ல<br/>
 மாத ரறிவைக் கெடுத்தார்.<br/>
<br/>
 10. கண்கள் இரண்டினில் ஒன்றைக் - குத்திக்<br/>
 காட்சி கெடுத்திட லாமோ?<br/>
     பெண்க ளறிவை வளர்த்தால் - வையம்<br/>
 பேதைமை யற்றிடுங் காணீர்.<br/>
<br/>
 11. தெய்வம் பலபல சொல்லிப் - பகைத்<br/>
 தீயை வளர்ப்பவர் மூடர்;<br/>
     உய்வ தனைத்திலும் ஒன்றாய் - எங்கும்<br/>
 ஓர்பொருளானது தெய்வம்.<br/>
<br/>
 12. தீயினைக் கும்பிடும் பார்ப்பார், - நித்தம்<br/>
 திக்கை வணங்கும் துருக்கர்,<br/>
     கோவிற் சிலுவையின் முன்னே - நின்று<br/>
 கும்பிடும் யேசு மதத்தார்.<br/>
<br/>
 13. யாரும் பணிந்திடும் தெய்வம் - பொருள்<br/>
 யாவினும் நின்றிடும் தெய்வம்,<br/>
     பாருக்குள்ளே தெய்வம் ஒன்று; - இதில்<br/>
 பற்பல சண்டைகள் வேண்டாம்.<br/>
<br/>
 14. வெள்ளை நிறத்தொரு பூனை - எங்கள்<br/>
 வீட்டில் வளருது கண்டீர்;<br/>
     பிள்ளைகள் பெற்றதப் பூனை, - அவை<br/>
 பேருக் கொருநிற மாகும்.<br/>
<br/>
 15. சாம்பல் நிறமொரு குட்டி - கருஞ்<br/>
 சாந்து நிறமொரு குட்டி,<br/>
     பாம்பு நிறமொரு குட்டி - வெள்ளைப்<br/>
 பாலின் நிறமொரு குட்டி.<br/>
<br/>
 16. எந்த நிறமிருந்தாலும் - அவை<br/>
 யாவும் ஒரேதர மன்றோ?<br/>
     இந்த நிறம்சிறி தென்றும் - இஃது<br/>
 ஏற்ற மென்றும் சொல்லலாமோ?<br/>
<br/>
 17. வண்ணங்கள் வேற்றுமைப் பட்டால் - அதில்<br/>
 மானுடர் வேற்றுமை யில்லை;<br/>
     எண்ணங்கள் செய்கைக ளெல்லாம் - இங்கு<br/>
 யாவர்க்கும் ஒன்றெனல் காணீர்.<br/>
<br/>
 18. நிகரென்று கொட்டு முரசே! - இந்த<br/>
 நீணிலம் வாழ்பவ ரெல்லாம்;<br/>
     தகரென்று கொட்டு முரசே - பொய்ம்மைச்<br/>
 சாதி வகுப்பினை யெல்லாம்.<br/>
<br/>
 19. அன்பென்று கொட்டு முரசே! - அதில்<br/>
 ஆக்கமுண் டாமென்று கொட்டு;<br/>
     துன்பங்கள் யாவுமே போகும் - வெறுஞ்<br/>
 சூதுப் பிரிவுகள் போனால்.<br/>
<br/>
 20. அன்பென்று கொட்டு முரசே! - மக்கள்<br/>
 அத்தனைப் பேரும் நிகராம்.<br/>
     இன்பங்கள் யாவும் பெருகும் - இங்கு<br/>
 யாவரும் ஒன்றென்று கொண்டால்.<br/>
<br/>
 21. உடன்பிறந் தார்களைப் போலே - இவ்<br/>
 வுலகில் மனிதரெல் லாரும்;<br/>
     இடம்பெரி துண்டுவை யத்தில் - இதில்<br/>
 ஏதுக்குச் சண்டைகள் செய்வீர்?<br/>
<br/>
 22. மரத்தினை நட்டவன் தண்ணீர் - நன்கு<br/>
 வார்த்ததை ஓங்கிடச் செய்வான்;<br/>
     சிரத்தை யுடையது தெய்வம், - இங்கு<br/>
 சேர்த்த உணவெல்லை யில்லை.<br/>
<br/>
 23. வயிற்றுக்குச் சோறுண்டு கண்டீர்! - இங்கு<br/>
 வாழும் மனிதரெல் லோருக்கும்;<br/>
     பயிற்றி உழுதுண்டு வாழ்வீர்! - பிறர்<br/>
 பங்கைத் திருடுதல் வேண்டாம்.<br/>
<br/>
 24. உடன்பிறந் தவர்களைப் போலே - இவ்<br/>
 வுலகினில் மனிதரெல் லாரும்;<br/>
     திடங்கொண் டவர்மெலிந் தோரை - இங்குத்<br/>
 தின்று பிழைத்திட லாமோ?<br/>
<br/>
 25. வலிமை யுடையது தெய்வம், - நம்மை<br/>
 வாழ்ந்திடச் செய்வது தெய்வம்;<br/>
     மெலிவுகண் டாலும் குழந்தை - தன்னை<br/>
 வீழ்த்தி மிதத்திட லாமோ?<br/>
<br/>
 26. தம்பி சற்றே மெலிவானால் - அண்ணன்<br/>
 தானடிமை கொள்ள லாமோ?<br/>
     செம்புக்கும் கொம்புக்கும் அஞ்சி - மக்கள்<br/>
 சிற்றடி மைப்பட லாமோ?<br/>
<br/>
 27. அன்பென்று கொட்டு முரசே! - அதில்<br/>
 யார்க்கும் விடுதலை உண்டு;<br/>
     பின்பு மனிதர்க ளெல்லாம் - கல்வி<br/>
 பெற்றுப் பதம்பெற்று வாழ்வார்.<br/>
<br/>
 28. அறிவை வளர்த்திட வேண்டும் - மக்கள்<br/>
 அத்தனை பேருக்கும் ஒன்றாய்.<br/>
     சிறியரை மேம்படச் செய்தால் - பின்பு<br/>
 தெய்வம் எல்லோரையும் வாழ்த்தும்.<br/>
<br/>
 29. பாருக்குள்ளே சமத்தன்மை - தொடர்<br/>
 பற்றுஞ் சகோதரத் தன்மை<br/>
     யாருக்கும் தீமைசெய் யாது - புவி<br/>
 யெங்கும் விடுதலை செய்யும்.<br/>
<br/>
 30. வயிற்றுக்குச் சோறிட வேண்டும் - இங்கு<br/>
 வாழும் மனிதருக் கெல்லாம்;<br/>
     பயிற்றிப் பலகல்வி தந்து - இந்தப்<br/>
 பாரை உயர்த்திட வேண்டும்.<br/>
<br/>
 31. ஒன்றென்று கொட்டு முரசே!-அன்பில்<br/>
         ஓங்கென்று கொட்டு முரசே!<br/>
     நன்றென்று கொட்டு முரசே!இந்த<br/>
         நானில மாந்தருக் கெல்லாம்.<br/>
<br/>
<p>
                   4. புதுமைப் பெண்.<br/>
<br/>
<br/>
போற்றி போற்றி!ஓர் ஆயிரம் போற்றி! நின்<br/>
   பொன்ன டிக்குப்பல் லாயிரம் போற்றிகாண்<br/>
சேற்றி லேபுதி தாக முளைத்த தோர்<br/>
   செய்ய தாமரைத் தேமலர் போலோளி<br/>
தோற்றி நின்றனை பாரத நாடைலே;<br/>
   துன்பம் நீக்கும் சுதந்திர பேரிகை<br/>
சாற்றி வந்தனை,மாதரசே! எங்கள்<br/>
   சாதி செய்த தவப்பயன் வாழி நீ!  1<br/>
<br/>
மாதர்க் குண்டு சுதந்திரம் என்றுநின்<br/>
   வண்ம லர்த்திரு வாயின் மொழிந்தசொல்<br/>
நாதந் தானது நாரதர் வீணையோ?<br/>
   நம்பிரான் கண்ணன் வேய்ங்குழ லின்பமோ?<br/>
வேதம் பொன்னுருக் கன்னிகை யாகியே<br/>
   மேன்மை செய்தெமைக் காத்திடச் சொல்வதொ?<br/>
சாதல் மூத்தல் கெடுக்கும் அமிழ்தமொ?<br/>
   தையல் வாழ்கபல் லாண்டுபல் லாண்டிங்கே!  2<br/>
<br/>
அறிவு கொண்ட மனித வுயிர்களை<br/>
   அடிமையாக்க முயல்பவர் பித்தராம்;<br/>
நெறிகள் யாவினும் மேம்பட்டு மானிடர்<br/>
   நேர்மை கொண்டுயர் தேவர்க ளாதற்கே,<br/>
சிறிய தொண்டுகள் தீர்த்தடி மைச்சுருள்<br/>
   தீயிலிட்டுப் பொசுக்கிட வேண்டுமாம்;<br/>
நறிய பொன்மலர் மென்சிறு வாயினால்<br/>
   நங்கை கூறும் நவீனங்கள் கேட்டிரோ!  3<br/>
<br/>
ஆணும் பெண்ணும் நிகரெனக் கொள்வதால்<br/>
   அறிவி லோங்கி இவ் வையம் தழைக்குமாம்<br/>
பூணு நல்லறத் தோடிங்குப் பெண்ணுருப்<br/>
   போந்து நிற்பது தாய்சிவ சக்தியாம்;<br/>
நாணும் அச்சமும் நாய்கட்கு வேண்டுமாம்;<br/>
   ஞான நல்லறம் வீர சுதந்திரம்<br/>
பேணு நற்குடிப் பெண்ணின் குணங்களாம்;<br/>
   பெண்மைத் தெய்வத்தின் பேச்சுகள் கேட்டீரோ!       4<br/>
<br/>
நிலத்தின் தன்மை பயிர்க்குள தாகுமாம்;<br/>
   நீசத் தொண்டு மடமையும் கொண்டதாய்<br/>
தலத்தில் மாண்புயர் மக்களைப் பெற்றிடல்<br/>
   சாலவே யரி தாவதொர் செய்தியாம்;<br/>
குலத்து மாதர்குக் கற்பியல் பாகுமாம்;<br/>
   கொடுமை செய்தும் அறிவை யழித்துமந்<br/>
நலத்தைக் காக்க விரும்புதல் தீமையாம்;<br/>
   நங்கை கூறும் வியப்புகள் கேட்டீரோ!               5<br/>
<br/>
புதுமைப் பெண்ணிவள் சொற்களும் செய்கையும்<br/>
   பொய்ம்மை கொண்ட கலிக்குப் புதிதன்றிச்<br/>
சதுமறைப்படி மாந்தர் இருந்தநாள்<br/>
   தன்னி லேபொது வான் வழக்கமாம்;<br/>
மதுரத் தேமொழி மங்கையர் உண்மைதேர்<br/>
   மாத வப்பெரி யோருட னொப்புற்றே<br/>
முதுமைக் காலத்தில் வேதங்கள் பேசிய<br/>
   முறைமை மாறிடக் கேடு விளைந்ததாம்.            6<br/>
<br/>
நிமிர்ந்த நன்னடை நேர்கொண்ட பார்வையும்,<br/>
   நிலத்தில் யார்க்கும் அஞ்சாத நெறிகளும்,<br/>
திமிர்ந்த ஞானச் செருக்கும் இருப்பதால்<br/>
   செம்மை மாதர் திறம்புவ தில்லையாம்;<br/>
அமிழ்ந்து பேரிரு ளாமறி யாமையில்<br/>
   அவல மெய்திக் கலையின்றி வாழ்வதை<br/>
உமிழ்ந்து தள்ளுதல் பெண்ணற மாகுமாம்<br/>
   உதய கன்னி உரைப்பது கேட்டீரோ!               7<br/>
<br/>
உலக வாழ்க்கையின் நுட்பங்கள் தேரவும்,<br/>
   ஓது பற்பல நூல்வகை கற்கவும்,<br/>
இலகு சீருடை நாற்றிசை நாடுகள்<br/>
   யாவுஞ் சென்று புதுமை கொணர்ந்திங்கே<br/>
திலக வாணுத லார்நங்கள் பாரத<br/>
   தேசமோங்க உழைத்திடல் வெண்டுமாம்;<br/>
விலகி வீட்டிலோர் பொந்தில் வளர்வதை<br/>
   வீரப் பெண்கள் விரைவில் ஒழிப்பாராம்.           8<br/>
<br/>
சாத்தி ரங்கள் பலபல கற்பாராம்;<br/>
   சவுரி யங்கள் பலபல செய்வராம்;<br/>
மூத்த பொய்ம்மைகள் யாவும் அழிப்பராம்;<br/>
   மூடக் கட்டுக்கள் யாவுந் தகர்ப்பராம்;<br/>
காத்து மானிடர் செய்கை யனைத்தையும்<br/>
   கடவு ளர்க்கினி தாகச் சமைப்பராம்;<br/>
ஏத்தி ஆண்மக்கள் போற்றிட வாழ்வராம்;<br/>
   இளைய நங்கையின் எண்ணங்கள் கேட்டீரோ!     9<br/>
<br/>
போற்றி,போற்றி!ஜயஜய போற்றி!இப்<br/>
   புதுமைப் பெண்ணொளி வாழிபல் லாண்டிங்கே!<br/>
மாற்றி வையம் புதுமை யுறச்செய்து<br/>
   மனிதர் தம்மை அமர்க ளாக்கவே<br/>
ஆற்றல் கொண்ட பராசக்தி யன்னைநல்<br/>
   அருளி நாலொரு கன்னிகை யாகியே<br/>
தேற்றி உண்மைகள் கூறிட வந்திட்டாள்<br/>
   செல்வம் யாவினும் மேற்செல்வம் எய்தினோம்.    10<br/>
<br/>
<br/>
<p>
  5. பெண்மை<br/>
<br/>
பெண்மை வாழ்கென்று கூத்திடு வோமடா!<br/>
   பெண்மை வெல்கென்று கூத்திடு வோமடா!<br/>
தண்மை இன்பம்நற் புண்ணியஞ் சேர்ந்தன<br/>
   தாயின் பெயரும் சதியென்ற நாமமும்.  1<br/>
<br/>
அன்பு வாழ்கென் றமைதியில் ஆடுவோம்.<br/>
   ஆசைக் காதலைக் கைகொட்டி வாழ்த்துவோம்;<br/>
துன்பம் தீர்வது பெண்மையி னாலடா!<br/>
   சூரப் பிள்ளைகள் தாயென்று போற்றுவோம்.  2<br/>
<br/>
வலிமை சேர்ப்பது தாய்முலைப் பாலடா!<br/>
   மானஞ் சேர்க்கும் மனைவியின் வார்த்தைகள்;<br/>
கலிய ழிப்பது பெண்க ளறமடா!<br/>
   கைகள் கோத்துக் களித்துநின் றாடுவோம்.  3<br/>
<br/>
பெண்ண றத்தினை ஆண்மக்கள் வீரந்தான்<br/>
   பேணு மாயிற் பிறகொரு தாழ்வில்லை!<br/>
கண்ணைக் காக்கும் இரண்டிமை போலவே<br/>
   காத லின்பத்தைக் காத்திடு வோமடா.  4<br/>
<br/>
சக்தி யென்ற மதுவையுண் போமடா!<br/>
   தாளங் கொட்டித் திசைகள் அதிரவே,<br/>
ஓத்தி யல்வதொர் பாட்டும் குழல்கழும்<br/>
   ஊர்வி யக்கக் களித்துநின் றாடுவோம்.  5<br/>
<br/>
உயிரைக் காக்கும்,உயரினைச் சேர்த்திடும்;<br/>
   உயிரினுக் குயிராய் இன்ப மாகிடும்;<br/>
உயிரு னும்இந்தப் பெண்மை இனிதடா!<br/>
   ஊது கொம்புகள்; ஆடு களிகொண்டே.  6<br/>
<br/>
'போற்றி தாய்' என்று தோழ் கொட்டி யாடுவீர்<br/>
   புகழ்ச்சி கூறுவீர் காதற் கிளிகட்கே;<br/>
நூற்றி ரண்டு மலைகளைச் சாடுவோம்<br/>
   நுண்ணி டைப்பெண் ணொருத்தி பணியிலே.  7<br/>
<br/>
'போற்றி தாய்' என்று தாளங்கள் கொட்டடா!<br/>
   'போற்றி தாய்'என்று பொற்குழ லூதடா!<br/>
காற்றி லேறியவ் விண்ணையுஞ் சாடுவோம்<br/>
   காதற் பெண்கள் கடைக்கண் பணியிலே.  8<br/>
<br/>
அன்ன மூட்டிய தெய்வ மணிக் கையின்<br/>
   ஆணை காட்டில் அனலை விழுங்குவோம்;<br/>
கன்னத் தேமுத்தம் கொண்டு களிப்பினும்<br/>
   கையைத் தள்ளும்பொற் கைகளைப் பாடுவோம். 9<br/>
<br/>
<p>
  6.   பெண்கள் விடுதலைக் கும்பி<br/>
<br/>
<br/>
 காப்பு<br/>
<br/>
                      பெண்கள் விடுதலை பெற்ற மகிழ்ச்சிகள்<br/>
                      பேசிக் களிப்பொடு நாம்பாடக்<br/>
                      கண்களி லேயொளி போல வுயிரில்<br/>
 கலந்தொளிர் தெய்வம்நற் காப்பாமே.<br/>
<br/>
1.  கும்மியடி!தமிழ் நாடு முழுதும்<br/>
 குலுங்கிடக் கைகொட்டிக் கும்மியடி!<br/>
    நம்மைப் பிடித்த பிசாசுகள் போயின<br/>
 நன்மை கண்டோ  மென்று கும்மியடி!     (கும்மி)<br/>
<br/>
2.  ஏட்டையும் பெண்கள் தொடுவது தீமையென்<br/>
  றெண்ணி யிருந்தவர் மாய்ந்து விட்டார்;<br/>
    வீட்டுக் குள்ளே பெண்ணைப் பூட்டிவைப் போமென்ற<br/>
 விந்தை மனிதர் தலை கவிழ்ந்தார்.     (கும்மி)<br/>
<br/>
3.  மாட்டை யடித்து வசக்கித் தொழுவினில்<br/>
 மாட்டும் வழக்கத்தைக் கொண்டு வந்தே,<br/>
    வீட்டினில் எம்மிடங் காட்ட வந்தார்,அதை<br/>
 வெட்டி விட்டோ மென்று கும்மியடி!       (கும்மி)<br/>
<br/>
4.  நல்ல விலை கொண்டு நாயை விற்பார்,அந்த<br/>
 நாயிடம் யோசனை கேட்ப துண்டோ ?<br/>
    கொல்லத் துணிவின்றி நம்மையும் அந்நிலை<br/>
 கூட்டிவைத் தார்பழி கூட்டி விட்டார்.     (கும்மி)<br/>
<br/>
5.  கற்பு நிலையென்று சொல்ல வந்தார்,இரு<br/>
 கட்சிக்கும் அஃது பொதுவில் வைப்போம்;<br/>
    வற்புறுத் திப்பெண்ணைக் கட்டிக்கொடுக்கும்<br/>
 வழக்கத்தைத் தள்ளி மிதித்திடுவோம்.  (கும்மி)<br/>
<br/>
6.  பட்டங்கள் ஆள்வதுஞ் சட்டங்கள் செய்வதும்<br/>
 பாரினிற் பெண்கள் நடத்த வந்தோம்;<br/>
    எட்டு மறிவினில் ஆணுக் கிங்கேபெண்<br/>
 இளைப்பில்லை கணென்று கும்மியடி!   (கும்மி)<br/>
<br/>
7.  வேதம் படைக்கவும் நீதிகள் செய்யவும்<br/>
 வேண்டி வந்தோ மென்று கும்மியடி!<br/>
    சாதம் படைக்கவும் செய்திடுவோம்;தெய்வச்<br/>
 சாதி படைக்கவும் செய்திடு வோம்.    (கும்மி)<br/>
<br/>
8.  காத லொருவனைக் கைப்பிடித்தே,அவன்<br/>
 காரியம் யாவினும் கைகொடுத்து,<br/>
    மாத ரறங்கள் பழமையைக் காட்டிலும்<br/>
 மாட்சி பெறச் செய்து வாழ்வமடி!      (கும்மி)<br/>
<br/>
<br/><p>
 7.  பெண் விடுதலை<br/>
<br/>
<br/>
விடுதலைக்கு மகளிரெல் லோரும்<br/>
   வேட்கை கொண்டனம்;வெல்லுவம் என்றெ<br/>
திடம னத்தின் மதுக்கிண்ண மீது<br/>
   சேர்ந்து நாம்பிர திக்கினை செய்வோம்.<br/>
உடைய வள்சக்தி ஆண்பெண் ணிரண்டும்<br/>
   ஒருநி கர்செய் துரிமை சமைத்தாள்;<br/>
இடையிலேபட்ட கீழ்நிலை கண்டீர்.<br/>
   இதற்கு நாமொருப் பட்டிருப் போமோ?       1<br/>
<br/>
திறமை யால்இங்கு மேனிலைசேர்வோம்;<br/>
   தீய பண்டை இகழ்ச்சிகள் தேய்ப்போம்;<br/>
குறைவி லாது முழுநிகர் நம்மைக்<br/>
   கொள்வ ராண்க ளெனிலவ ரோடும்<br/>
சிறுமை தீரநந் தாய்த்திரு நாட்டைத்<br/>
   திரும்ப வெல்வதில் சேர்ந்திங் குழைப்போம்;<br/>
அறவி ழுந்தது பண்டை வழக்கம்;<br/>
   ஆணுக் குப்பெண் விலங்கெனும் அஃதே.     2<br/>
<br/>
விடியு நல்லொளி காணுதி நின்றே,<br/>
   மேவு நாக ரிகம்புதி தொன்றே;<br/>
கொடியர் நம்மை அடிமைகள் என்றே<br/>
   கொண்டு,தாம்முதல் என்றன ரன்றே.<br/>
அடியொ டந்த வழக்கத்தைக் கொன்றே,<br/>
   அறிவு யாவும் பயிற்சியில் வென்றே<br/>
கடமை செய்வீர்,நந்தேசத்து வீரக்<br/>
   காரிகைக் கணத்தீர்,துணி வுற்றே.        3<br/>
<br/>
<p>
  8.  தொழில்<br/>
<br/>
இரும்பைக் காய்ச்சி உருக்கிடு வீரே!<br/>
   யந்திரங்கள் வகுத்திடு வீரே!<br/>
கரும்பைச் சாறு பிழிந்திடு வீரே!<br/>
   கடலில் மூழ்கிநன் முத்தெடுப்பீரே!<br/>
அரும்பும் வேர்வை உதிர்த்துப் புவிமேல்<br/>
   ஆயி ரந்தொழில் செய்திடு வீரே!<br/>
பெரும்பு கழ்நுமக் கேயிசைக் கின்றேன்.<br/>
   பிரம தேவன் கலையிங்கு நீரே!           1  <br/>
<br/>
மண்ணெடுத்துக் குடங்கள்செய் வீரே!<br/>
   மரத்தை வெட்டி மனைசெய்கு வீரே!<br/>
உண்ணக் காய்கனி தந்திடு வீரே!<br/>
   உழுது நன்செய்ப் பயிரிடு வீரே!<br/>
எண்ணெய்,பால்நெய் கொணர்ந்திடு வீரே!<br/>
   இழையை நாற்றுநல் லாடைசெய் வீரே!<br/>
விண்ணி னின்றெமை வானவர் காப்பார்!<br/>
   மேவிப் பார்மிசைக் காப்பவர் நீரே!        2<br/>
<br/>
பாட்டும் செய்யுளும் கோத்திடு வீரே!<br/>
   பரத நாட்டியக் கூத்திடு வீரே!<br/>
காட்டும் வையப் பொருள்களின் உண்மை<br/>
   கண்டு சாத்திரம் சேர்த்திடு வீரே!<br/>
நாட்டி லேயறம் கூட்டிவைப் பீரே!<br/>
   நாடும் இன்பங்கள் ஊட்டிவைப் பீரே!<br/>
தேட்ட மின்றி விழியெதிர் காணும்<br/>
   தெய்வ மாக விளங்குவிர் நீரே!           3<br/>
<br/>
<p>
   9.    மறவன் பாட்டு<br/>
<br/>
மண்வெட்டிக் கூலிதின லாச்சே;-எங்கள்<br/>
   வாள்வலியும் வேல்வலியும் போச்சே!<br/>
விண்முட்டிச் சென்றபுகழ் போச்சே-இந்த<br/>
   மேதினியில் கெட்டபெய ராச்சே!          1<br/>
<br/>
நாணிலகு வில்லினொடு தூணி-நல்ல<br/>
   நாதமிகு சங்கொலியும் பேணி,<br/>
பூணிலகு திண்கதையும் கொண்டு,-நாங்கள்<br/>
   போர்செய்த கால்மெல்லாம் ப்ண்டு.        2<br/>
<br/>
கன்னங் கரியவிருள் நேரம்-அதில்<br/>
   காற்றும் பெருமழையும் சேரும்;<br/>
சின்னக் கரியதுணி யாலே-எங்கள்<br/>
   தேகமெல்லாம் மூடிநரி போலே.          3<br/>
<br/>
ஏழை யெளியவர்கள் வீட்டில்-இந்த<br/>
   ஈன வயிறுபடும் பாட்டில்<br/>
கோழை யெலிக ளென்னவே-பொருள்<br/>
   கொண்டு வந்து......                  4<br/>
<br/>
முன்னாளில் ஐவரெல்லாம் வேதம்-ஓதுவார்;<br/>
   மூன்று மழை பெய்யுமடா மாதம்;<br/>
இந்நாளி லேபொய்ம்மைப் பார்ப்பார்-இவர்<br/>
   ஏதுசெய்தும் காசுபெறப் பார்ப்பார்,        5<br/>
<br/>
பேராசைக் காரனடா பார்ப்பான்-ஆனால்<br/>
   பெரியதுரை என்னிலுடல் வேர்ப்பான்;<br/>
யாரானா லும்கொடுமை ... ... ...<br/>
   ... ... ... ... ... ...             6<br/>
<br/>
பிள்ளைக்குப் பூணூலாம் என்பான்-நம்மைப்<br/>
   பிச்சுப் பணங்கொடெனத் தின்பான்<br/>
கொள்ளைக் கேசென் ... ...<br/>
   ... ... ... ... ... ...             7<br/>
<br/>
சொல்லக் கொதிக்குதடா நெஞ்சம்-வெறுஞ்<br/>
   சோற்றுக்கோ வந்ததிந்தப் பஞ்சம்?<br/>
... ... ... ... ... ...<br/>
   ... ... ... ... ... ...             8<br/>
<br/>
நாயும் பிழைக்கும் இந்தப்-பிழைப்பு;<br/>
   நாளெல்லாம் மற்றிதிலே உழைப்பு;<br/>
பாயும் கடிநாய்ப் போலீசுக்-காரப்<br/>
   பார்ப்பானுக் குண்டிதிலே பீசு.           9<br/>
<br/>
சோரந் தொழிலாக் கொள்வோமோ?-முந்தைச்<br/>
   சூரர் பெயரை அழிப் போமோ?<br/>
வீர மறவர் நாமன்றோ?-இந்த<br/>
   வீண் வாழ்க்கை வாழ்வதினி நன்றோ?   10<br/>
<br/>
<p>
   10.   நாட்டுக் கல்வி<br/>
<br/>
          (ஆங்கிலத்தில் ரவீந்திரநாதர் எழுதிய பாடலின்<br/>
                       மொழிபெயர்ப்பு)<br/>
<br/>
விளக்கி லேதிரி நன்கு சமைந்தது<br/>
   மேவு வீர்இங்கு தீக்கொண்டு தோழரே!<br/>
களக்க முற்ற இருள்கடந் தேகுவார்<br/>
   காலைச் சோதிக் கதிரவன் கோவிற்கே;<br/>
துளக்க முற்றவிண் மீனிடம் செல்லுவார்<br/>
   தொகையில் சேர்ந்திட உம்மையும் கூவினார்;<br/>
களிப்பு மிஞ்சி ஓளியினைப் பண்டொரு<br/>
   காலன் நீர்சென்று தேடிய தில்லையோ?     1<br/>
<br/>
அன்று நுங்கள் கொடியினை முத்திட்டே<br/>
   ஆசை யென்ற விண் மீன்ஒளிர் செய்ததே;<br/>
துன்று நள்ளிருள் மலை மயக்கத்தால்<br/>
   சோம்பி நீரும் வழிநடை பிந்தினீர்;<br/>
நின் றவிந்தன நுங்கள் விளக்கெலாம்;<br/>
   நீங்கள் கண்ட கனாக்களெல் லாம் இசை<br/>
குன்றித் தீக்குறி தோன்றும்;இராப்புட்கள்<br/>
   கூவ மாறொத் திருந்தன காண்டிரோ?      2<br/>
<br/>
இன்னு மிங்கிருள் கூடி யிருப்பினும்<br/>
   ஏங்கு கின்ற நரகத் துயிர்கள்போல்<br/>
இன்னு மிங்கு வனத்திடை காற்றுத்தான்<br/>
   ஓங்கும் ஓதை இருதிடும் ஆயினும்<br/>
முன்னைக் காலத்தின் நின்றெழும் பேரொலி<br/>
   முறை முறைபல ஊழியின் ஊடுற்றே<br/>
பின்னை இங்குவந் தெய்திய பேரொலி.         3<br/>
<br/>
"இருளை நீக்கி ஒளியினைக் காட்டுவாய்,<br/>
   இறப்பை நீக்கி,அமிர்தத்தை ஊட்டுவாய்"<br/>
அருளும் இந்த மறையொலி வந்திங்கே<br/>
   ஆழ்ந்த தூக்கத்தில் வீழ்ந்திருப் பீர்தமைத்<br/>
தெருளு றுத்தவும் நீர்எழு கில்லிரோ?<br/>
   தீய நாச உறக்கத்தில் வீழ்ந்தனீர்<br/>
மருளை நீக்கி அறிதிர் அறிதிரோ?<br/>
   வான்ஒ ளிக்கு மகாஅர்இ யாம்என்றே.     4<br/>
<br/>
<br/>
<p>
  11.  புதிய கோணங்கி<br/>
<br/>
குடுகுடு குடுகுடு குடுகுடு குடுகுடு குடுகுடு;<br/>
   நல்ல காலம் வருகுது;நல்ல காலம் வருகுது;<br/>
சாதிகள் சேருது;சண்டைகள் தொலையுது;<br/>
   சொல்லடி,சொல்லடி,சக்தி,மாகாளீ!<br/>
வேதபுரத் தாருக்கு நல்ல குறி சொல்லு.       1<br/>
<br/>
தரித்திரம் போகுது;செல்வம் வருகுது;<br/>
   படிப்பு வளருது;பாவம் தொலையுது;<br/>
படிச்சவன் சூதும் பாவமும் பண்ணினால்,<br/>
   போவான்,போவான்,ஐயோவென்று போவான்!   2<br/>
<br/>
வேத புரத்திலே வியாபாரம் பெருகுது;<br/>
   தொழில் பெருகுது;தொழிலாளி வாழ்வான்.<br/>
சாத்திரம் வளருது;சூத்திரம் தெரியுது;<br/>
   யந்திரம் பெருகுது;தந்திரம் வளருது;<br/>
மந்திர மெல்லாம் வளருது,வளருது;           3<br/>
<br/>
குடுகுடு குடுகுடு குடுகுடு குடுகுடு;<br/>
   சொல்லடி,சொல்லடி,மலையாள பகவதீ!<br/>
அந்தரி,வீரி,சண்டிகை,சூலி<br/>
   குடுகுடு குடுகுடு                            4<br/>
<br/>
குடுகுடு குடுகுடு குடுகுடு குடுகுடு;<br/>
   சாமிமார்க் கெல்லாம் தைரியம் வளருது;<br/>
தொப்பை சுருங்குது,சுறுசுறுப்பு விளையுது:<br/>
   எட்டு லச்சுமியும் ஏறி வளருது; <br/>
சாத்திரம் வளருது,சாதி குறையுது;<br/>
   நேத்திரம் திறக்குது,நியாயம் தெரியுது;<br/>
பழைய பயித்தியம் படீலென்று தெளியுது;<br/>
   வீரம் வருகுது,மேன்மை கிடைக்குது;<br/>
சொல்லடி சக்தி,மலையாள் பகவதி;<br/>
   தர்மம் பெருகுது,தர்மம் பெருகுது.            5<br/>
<br/>
<br/>
<hr/>
<h3> சுயசரிதை</h3><br/>
  1.  கனவு<br/>
<br/>
     "பொய்யாய்ப் பழங்கதையாய்க் கனவாய்<br/>
      மெல்லப் போனதுவே."       <br/>
                                    ___ பட்டினத்துப்பிள்ளை<br/>
<br/>
                 முன்னுரை<br/>
<br/>
      வாழ்வு முற்றும் கனவெனக் கூறிய<br/>
          மறைவ லோர்தம் உரைபிழை யன்றுகாண்;<br/>
      தாழ்வு பெற்ற புவித்தலக் கோலங்கள்<br/>
          ச்ரத மன்றெனல் யானும் அறிகுவேன்;<br/>
      பாழ்க டந்த பரனிலை யென்றவர்<br/>
          பகரும் அந்நிலை பார்த்திலன் பார்மிசை;<br/>
      ஊள் கடந்து வருவதும் ஒண்றுண்டோ ?<br/>
          உண்மை தன்னிலொர் பாதி யுணர்ந்திட்டேன்     1<br/>
<br/>
      மாயை பொய்யெனல் முற்றிலும் கண்டனன்;<br/>
          மற்றும் இந்தப் பிரமத் தியல்பினை<br/>
      ஆய நல்லருள் பெற்றிலன்;தன்னுடை<br/>
          அறிவி னுக்குப் புலப்பட லின்றியே<br/>
      தேய மீதெவ ரோசொலுஞ் சொல்லினைச்<br/>
          செம்மை யென்று மனத்திடைக் கொள்வதாம்<br/>
      தீய பக்தி யியற்கையும் வாய்ந்திலேன்;<br/>
          சிறிது காலம் பொறுத்தினுங் காண்பமே.       2<br/>
<br/>
      உலகெ லாமொர் பெருங்கன வஃதுளே<br/>
          உண்டு றங்கி யிடர்செய்து செத்திடும்<br/>
      கலக மானிடப் பூச்சிகள் வாழ்க்கையோர்<br/>
          கனவி லுங்கன வாகும்;இதனிடை<br/>
      சிலதி னங்கள் உயிர்க்கமு தாகியே<br/>
          செப்பு தற்கரி தாகம யக்குமால்;<br/>
      திலத வாணுத லார்தரு மையலாந்<br/>
          தெய்வி கக்கன வன்னது வாழ்கவே.          3<br/>
<br/>
      ஆண்டோ ர் பத்தினில் ஆடியும் ஓடியும்<br/>
          ஆறு குட்டையின் நீச்சினும் பேச்சினும்<br/>
      ஈண்டு பன்மரத் தேறியி றங்கியும்<br/>
          என்னோ டொத்த சிறியர் இருப்பரால்;<br/>
      வேண்டு தந்தை விதிப்பினுக் கஞ்சியான்<br/>
          வீதி யாட்டங்க ளேதினுங் கூடிலேன்,<br/>
      தூண்டு நூற்கணத் தோடு தனியனாய்த்<br/>
          தோழ் மைபிறி தின்றி வருந்தினேன்.          4<br/>
<br/>
              பிள்ளைக் காதல்<br/>
<br/>
      அன்ன போழ்தினி லுற்ற கனவினை<br/>
          அந்த மிழ்ச் சொலில் எவ்வண்ணம் சொல்லுகேன்?<br/>
      சொன்ன தீங்கன வங்குத் துயிலிடைத்<br/>
          தோய்ந்த தன்று,நனவிடைத் தோய்ந்ததால்;<br/>
      மென்ன டைக் கனி யின்சொற் கருவிழி:<br/>
          மேனி யெங்கும் நறுமலர் வீசிய<br/>
      கன்னி யென்றுறு தெய்வத மொன்றனைக்<br/>
          கண்டு காதல் வெறியிற் கலந்தனன்.         5<br/>
<br/>
      'ஒன்ப தாயபி ராயத்த ளென்விழிக்<br/>
          கோது காதைச் சகுந்தலை யொத்தனள்'<br/>
       என்ப தார்க்கும் வியப்பினை நல்குமால்<br/>
          என்செய் கேன்? பழியென் மிசை யுண்டுகொல்?<br/>
       அன்பெ நும்பெரு வெள்ளம் இழுக்குமேல்<br/>
          அதனை யாவர் பிழைத்திட வல்லரே?<br/>
       முன்பு மாமுனி வோர்தமை வென்றவில்<br/>
          முன்ன ரேழைக் குழந்தையென் செய்வனே?    6<br/>
<br/>
       வயது முற்றிய பின்னுறு காதலே<br/>
          மாசு டைத்தது தெய்விக மன்றுகாண்;<br/>
       இயலு புன்மை யுடலினுக் கின்பெனும்<br/>
          எண்ண முஞ்சிறி தேன்றதக் காதலாம்;<br/>
       நயமி குந்தனி மாதை மாமணம்<br/>
          நண்ணு பாலர் தமக்குரித் தாமன்றோ?<br/>
       கயல்வி ழிச்சிறு மானினைக் காணநான்<br/>
          காம னம்புகள் என்னுயிர் கண்டவே.        7<br/>
<br/>
       கனகன் மைந்தன் குமர குருபரன்<br/>
          கனியும் ஞானசம் பந்தன் துருவன்மற்<br/>
       றெனையர் பாலர் கடவுளர் மீதுதாம்<br/>
          எண்ணில் பக்திகொண் டின்னுயிர் வாட்டினோர்<br/>
       மனதி லேபிறந் தோன்மன முண்ணுவோன்<br/>
          மதன தேவனுக் கென்னுயிர் நல்கினன்,<br/>
       முனமு ரைத்தவர் வான்புகழ் பெற்றனர்;<br/>
          மூட னேன்பெற்ற தோதுவன் பின்னரே.       8<br/>
<br/>
       நீரெ டுத்து வருவதற் கவள், மணி<br/>
          நித்தி லப்புன் நகைசுடர் வீசிடப்<br/>
       போரெ டுத்து வருமதன் முன்செலப்<br/>
          போகும் வேளை யதற்குத் தினந்தொறும்<br/>
       வேரெ டுத்துச் சுதந்திர நற்பயிர்<br/>
          வீந்திடச் செய்தல் வேண்டிய மன்னர்தம்<br/>
       சீரெ டுத்த புலையியற் சாரர்கள்<br/>
          தேச பக்தர் வரவினைக் காத்தல்போல்.     9<br/>
<br/>
       காத்தி ருந்தவள் போம்வழி முற்றிலும்<br/>
          கண்கள் பின்னழ கார்ந்து களித்திட<br/>
       யாத்த தேருரு ளைப்படு மேளைதான்<br/>
          யாண்டு தேர்செலு மாங்கிழுப் புற்றெனக்<br/>
       கோத்த சிந்தனையோ டேகி யதில்மகிழ்<br/>
          கொண்டு நாட்கள் பலகழித் திட்டனன்;<br/>
       பூத்த ஜோதி வதனம் திரும்புமேல்<br/>
          புலன ழிந்தொரு புத்துயி ரெய்துவேன்.      10<br/>
<br/>
       புலங்க ளோடு கரணமும் ஆவியும்<br/>
          போந்து நின்ற விருப்புடன் மானிடன்<br/>
       நலங்க ளேது விரும்புவன் அங்கவை<br/>
          நண்ணு றப்பெறல் திண்ணம தாமென,<br/>
       இலங்கு நூலுணர் ஞானியர் கூறுவர்;<br/>
          யானும் மற்றது மெய்யெனத் தேர்ந்துளேன்;<br/>
       விலங்கி யற்கை யிலையெனில் யாமெலாம்<br/>
          விருன்பு மட்டினில் விண்ணுற லாகுமே.      11<br/>
<br/>
       சூழு மாய வுலகினிற் காணுறுந்<br/>
          தோற்றம் யாவையும் மானத மாகூமால்;<br/>
       ஆழு நெஞ்சகத் தாசையின் றுள்ளதேல்,<br/>
          அதனு டைப்பொருள் நாளை விளைந்திடும்,<br/>
       தாழு முள்ளத்தர்,சோர்வினர்,ஆடுபோல்<br/>
          தாவித் தாவிப் பலபொருள் நாடுவோர்,<br/>
       வீழு மோரிடை யூற்றினுக் கஞ்சுவோர்,<br/>
          விரும்பும் யாவும் பெறாரிவர் தாமன்றே.     12<br/>
<br/>
       விதியை நோவர்,தம் நண்பரைத் தூற்றுவர்.<br/>
          வெகுளி பொங்கிப் பகைவரை நிந்திப்பர்,<br/>
       சதிகள் செய்வர்,பொய்ச் சாத்திரம் பேசுவர்,<br/>
          சாத கங்கள் புரட்டுவர் பொய்மைசேர்<br/>
       மதியி னிற்புலை நாத்திகங் கூறுவர்,<br/>
          மாய்ந்தி டாத நிறைந்த விருப்பமே<br/>
       கதிகள் யாவும் தருமென லோர்ந்திடார்.<br/>
          கண்ணி லாதவர் போலத் திகைப்பர்காண். 13<br/>
<br/>
       கன்னி மீதுறு காதலின் ஏழையேன்<br/>
          கவலை யுற்றனன் கோடியென் சொல்லுகேன்?<br/>
       பன்னி யாயிரங் கூறினும்,பக்தியின்<br/>
          பான்மை நன்கு பகர்ந்திட லாகுமோ?<br/>
       முன்னி வான்கொம்பிற் றேனுக் குழன்றதோர்<br/>
          முடவன் கால்கள் முழுமைகொண் டாலென<br/>
       என்னி யன்றுமற் ஦ற்ங்ஙனம் வாய்ந்ததோ?<br/>
          என்னி டத்தவள் இங்கிதம் பூண்டதே!      14<br/>
<br/>
       காதலென்பதும் ஓர்வயின் நிற்குமேல்,<br/>
          கடலின் வந்த கடுவினை யொக்குமால்;<br/>
       ஏத மின்றி யிருபுடைத் தாமெனில்,<br/>
          இன்னமிர்தும் இணைசொல லாகுமோ?<br/>
       ஓதொ ணாத பெருந்தவம் கூடினோர்<br/>
          உம்பர் வாழ்வினை யெள்ளிடும் வாழ்வினோர்,<br/>
       மாத ரார்மிசை தாமுறுங் காதலை<br/>
          மற்ற வர்தரப் பெற்றிடும் மாந்தரே!         15<br/>
<br/>
       மொய்க்கும் மேகத்தின் வாடிய மாமதி,<br/>
          மூடு வெம்பனிக் கீழுறு மென்மலர்,<br/>
       கைக்கும் வேம்பு கலந்திடு செய்யபால்,<br/>
          காட்சி யற்ற கவினுறு நீள்விழி,<br/>
       பொய்க் கிளைத்து வருந்திய மெய்யரோ<br/>
          பொன்ன னாரருள் பூண்டில ராமெனில்,<br/>
       கைக்கி ளைப்பெயர் கொண்ட பெருந்துயர்க்<br/>
          காத லஃது கருதவுந் தீயதால்.           16<br/>
<br/>
       தேவர் மன்னன் மிடிமையைப் பாடல்போல்<br/>
          தீய கைக்கிளை யானெவன் பாடுதல்?<br/>
       ஆவல் கொண்ட அரும்பெறற் கன்னிதான்<br/>
          அன்பெ னக்கங் களித்திட லாயினள்;<br/>
       பாவம் தீமை,பழியெதுந் தேர்ந்திடோ ம்!<br/>
          பண்டைத் தேவ யுகத்து மனிதர்போல்,<br/>
       காவல் கட்டு விதிவழக் கென்றிடுங்<br/>
          கயவர் செய்திக ளேதும்,அறிந்திலோம்.    17<br/>
<br/>
       கான கத்தில் இரண்டு பறவைகள்<br/>
          காத லுற்றது போலவும் ஆங்ஙனே<br/>
       வான கத்தில் இயக்க ரியக்கியர்<br/>
          மையல் கொண்டு மயங்குதல் போலவும்;<br/>
       ஊன கத்த துவட்டுறும் அன்புதான்<br/>
          ஒன்று மின்றி உயிர்களில் ஒன்றியே<br/>
       தேன் கத்த மணிமொழி யாளொடு<br/>
          தெய்வ நாட்கள் சிலகழித் தேனரோ!     18<br/>
<br/>
       ஆதி ரைத்திரு நாளொன்றிற் சங்கரன்<br/>
          ஆலயத்தொரு மண்டபந் தன்னில்யாள்<br/>
       சோதி மானொடு தன்னந் தனியனாய்ச்<br/>
          சொற்க ளாடி யிருப்ப, ம்ற்றாங்கவள்<br/>
       பாதி பேசி மறைந்துபின் தோன்றித்தன்<br/>
          பங்க யக்கையில் மைகொணர்ந்தே,'ஒரு<br/>
       சேதி! நெற்றியில் பொட்டுவைப் பேன்' என்றாள்<br/>
          திலத மிட்டனள்;செய்கை யழிந்தனன்.    19<br/>
<br/>
       என்னை யீன்றெனக் கைந்து பிராயத்தில்<br/>
          ஏங்க விட்டுவிண் ணெய்திய தாய்தனை<br/>
       முன்னை யீன்றவன் செந்தமிழ்ச் செய்யுளால்<br/>
          மூன்று போழ்துஞ் சிவனடி யேத்துவோன்,<br/>
       அன்ன வந்தவப் பூசனை தீர்ந்தபின்<br/>
          அருச்ச னைப்படு தேமலர் கொண்டுயான்<br/>
       பொன்னை யென்னுயிர் தன்னை யணுகலும்,<br/>
          பூவை புன்னகை நன்மலர் பூப்பள் காண்.  20<br/>
<br/>
                     ஆங்கிலப் பயிற்சி<br/>
<br/>
       நெல்லையூர் சென்றவ் வூணர் கலைத்திறன்<br/>
          நேரு மாறெனை எந்தை பணித்தனன்;<br/>
       புல்லை யுண்கென வாளரிச் சேயினைப்<br/>
          போக்கல் போலவும்,ஊன்விலை வாணிகம்<br/>
       நல்ல தென்றொரு பார்ப்பனப் பிள்ளையை<br/>
          நாடு விப்பது போலவும்,எந்தைதான்<br/>
       அல்லல் மிக்கதோர் மண்படு கல்வியை<br/>
          ஆரி யர்க்கிங் கருவருப் பாவதை,        21<br/>
<br/>
       நரியு யிர்ச்சிறு சேவகர்,தாதர்கள்,<br/>
          நாயெ னத்திரி யொற்றர்,உணவினைப்<br/>
       பெரிதெ னக்கொடு தம்முயிர் விற்றிடும்<br/>
          பேடியர்,பிறர்க் கிச்சகம் பேசுவோர்,<br/>
       கருது மிவ்வகை மாக்கள் பயின்றிடுங்<br/>
          கலைப யில்கென என்னை விடுத்தனன்,<br/>
       அருமை மிக்க மயிலைப் பிரிந்துமிவ்<br/>
          அற்பர் கல்வியின் நெஞ்சுபொ ருந்துமோ?  22<br/>
<br/>
       கணிதம் பன்னிரண் டாண்டு பயில்வர்,பின்<br/>
          கார்கொள் வானிலோர் மீனிலை தேர்ந்திலார்;<br/>
       அணிசெய் காவியம் ஆயிரங் கற்கினும்<br/>
          ஆழ்ந்தி ருக்கும் கவியுளம் காண்கிலார்;<br/>
       வணிக மும்பொருள் நூலும் பிதற்றுவார்;<br/>
          வாழு நாட்டிற் பொருள்கெடல் கேட்டிலார்;<br/>
       துணியு மாயிரஞ் சாத்திர நாமங்கள்<br/>
          சொல்லு வாரெட் டுணைப்பயன் கண்டிலார். 23<br/>
<br/>
       கம்ப னென்றொரு மானிடன் வாழ்ந்ததும்,<br/>
          காளி தாசன் கவிதை புனைந்ததும்,<br/>
       உம்பர் வானத்துக் கோளையும் மீனையும்<br/>
          ஓர்ந்த ளந்ததொர் பாஸ்கரன் மாட்சியும்,<br/>
       நம்ப ருந்திற லோடொரு பாணினி<br/>
          ஞால மீதில் இலக்கணங் கண்டதும்<br/>
       இம்பர் வாழ்வின் இறுதிகண் டுண்மையின்<br/>
          இயல்பு ணர்த்திய சங்கரன் ஏற்றமும்,     24<br/>
<br/>
       சேரன் தம்பி சிலம்பை இசைத்ததும்,<br/>
          தெய்வ வள்ளுவன் வான்மறை செய்ததும்,<br/>
       பாரில் நல்லிசைப் பாண்டிய சோழர்கள்<br/>
          பார ளித்துத் தர்மம் வளர்த்ததும்,<br/>
       பேர ருட்சுடர் வாள்கொண் டசோகனார்<br/>
          பிழை படாது புவித்தலங் காத்ததும்,<br/>
       வீரர் வாழ்த்த மிலேச்சர்தந் தீயகோல்<br/>
          வீழ்த்தி வென்ற சிவாஜியின் வெற்றியும்,   25<br/>
<br/>
       அன்ன யாவும் அறிந்திலர் பாரதத்<br/>
          தாங்கி லம்பயில் பள்ளியுட் போகுநர்;<br/>
       முன்ன நாடு திகழ்ந்த பெருமையும்<br/>
          மூண்டி ருக்குமிந் நாளின் இகழ்ச்சியும்<br/>
       பின்னர் நாடுறு பெற்றியுந் தேர்கிலார்<br/>
          பேடிக் கல்வி பயின்ருழல் பித்தர்கள்,<br/>
       என்ன கூறிமற் றெங்ஙன் உணர்த்துவேன்<br/>
          இங்கி வர்க்கென துள்ளம் எரிவதே!     26<br/>
<br/>
       சூதி லாத யுளத்தினன் எந்தைதான்<br/>
          சூழ்ந்தெ னக்கு நலஞ்செயல் நாடியே<br/>
       ஏதி லாதருங் கல்விப் படுகுழி<br/>
          ஏறி யுய்தற் கரிய கொடும்பிலம்<br/>
       தீதி யன்ற மயக்கமும் ஐயமும்<br/>
          செய்கை யாவினு மேயசி ரத்தையும்<br/>
       வாதும் பொய்மையும் என்றவி லங்கினம்<br/>
          வாழும் வெங்குகைக் கென்னை வழங்கினன்.27<br/>
<br/>
       ஐய ரென்றும் துரைனென்றும் மற்றெனக்<br/>
          காங்கி லக்கலை யென்றொன் றுணர்த்திய<br/>
       பொய்ய ருக்கிது கூறுவன்,கேட்பீரேல்;<br/>
          பொழுதெ லாமுங்கள் பாடத்தில் போக்கிநான்<br/>
       மெய்ய யர்ந்து விழிகுழி வெய்திட<br/>
          வீறி ழந்தென துள்ளநொய் தாகிட<br/>
       ஐயம் விஞ்சிச் சுதந்திர நீங்கியென்<br/>
          அறிவு வாரித் துரும்பென் றலைந்ததால்.  28<br/>
<br/>
       செலவு தந்தைக்கோ ராயிரஞ் சென்றது;<br/>
          தீதெ னக்குப்பல் லாயிரஞ் சேர்ந்தன;<br/>
       நலமொ ரெட்டுணை யுங்கண்டி லேனிதை<br/>
          நாற்ப தாயிரங் கோயிலிற் சொல்லுவேன்!<br/>
       சிலமுன் செய்நல் வினைப்பய னாலும்நந்<br/>
          தேவி பாரதத் தன்னை யருளினும்<br/>
       அலைவு றுத்துநும் பேரிருள் வீழ்ந்துநான்<br/>
          அழிந்தி டாதொரு வாறுபி ழைத்ததே!    29<br/>
<br/>
                   மணம்<br/>
<br/>
       நினைக்க நெஞ்ச முருகும்;பிறர்க்கிதை<br/>
          நிகழ்த்த நாநனி கூசு மதன்றியே<br/>
       எனைத்திங் கெண்ணி வருந்தியும் இவ்விடர்<br/>
          யாங்ஙன் மாற்றுவ தென்பதும் ஓர்ந்திலம்;<br/>
       அனைத்தொர் செய்திமற் றேதெனிற் கூறுவேன்;<br/>
          அம்ம!மாக்கள் மணமெனுஞ் செய்தியே.<br/>
       வினைத்தொ டர்களில் மானுட வாழ்க்கையுள்<br/>
          மேவு மிம்மணம் போற்பிறி தின்றரோ!    30<br/>
<br/>
       வீடு றாவணம் யாப்பதை வீடென்பார்!<br/>
          மிகவி ழிந்த பொருளைப் பொருளென்பார்;<br/>
       நாடுங் காலொர் மணமற்ற செய்கையை<br/>
          நல்ல தோர்மண மாமென நாட்டுவார்.<br/>
       கூடு மாயிற் பிரம சரியங் கொள்;<br/>
          கூடு கின்றில தென்னிற் பிழைகள் செய்து<br/>
       ஈட ழிந்து நரகவழிச் செல்வாய்;<br/>
          யாது செய்யினும் இம்மணம் செய்யல்காண்.31<br/>
<br/>
       வசிட்ட ருக்கும் இராமருக்கும் பின்னொரு<br/>
          வள்ளு வர்க்கும்முன் வாய்த்திட்ட மாதர்போல்<br/>
       பசித்தொ ராயிரம் ஆண்டு தவஞ்செய்து<br/>
          பார்க்கி நும்பெறல் சால வரிதுகாண்.<br/>
       புசிப்ப தும்பரின் நல்லமு தென்றெணிப்<br/>
          புலையர் விற்றிடும் கள்ளுண லாகுமோ?<br/>
       அசுத்தர் சொல்வது கேட்களிர்,காளையீர்;<br/>
          ஆண்மை வேண்டின் மணஞ்செய்தல் ஓம்புமின்.32<br/>
<br/>
       வேறு தேயத் தெவரெது செய்யினும்<br/>
          வீழ்ச்சி பெற்றவிப் பாரத நாட்டினில்<br/>
       ஊற ழிந்து பிணமென வாழுமிவ்<br/>
          வூனம் நீக்க விரும்பும் இளையர்தாம்<br/>
       கூறு மெந்தத் துயர்கள் விளையினும்<br/>
          கோடி மக்கள் பழிவந்து சூழினும்<br/>
       நீறு பட்டவிப் பாழ்ச்செயல் மட்டினும்<br/>
          நெஞ்சத் தாலும் நினைப்ப தொழிகவே.      33<br/>
<br/>
       பால ருந்து மதலையர் தம்மையே<br/>
          பாத கக்கொடும் பாதகப் பாதகர்<br/>
       மூலத் தோடு குலங்கெடல் நாடிய<br/>
          மூட மூடநிர் மூடப் புலையர்தாம்,<br/>
       கோல மாக மணத்திடைக் கூட்டுமிக்<br/>
          கொலையெ நுஞ்செய லொன்ரினை யுள்ளவும்<br/>
       சால வின்னுமோ ராயிரம் ஆண்டிவர்<br/>
          தாத ராகி அழிகெனத் தோன்றுமே!        34<br/>
<br/>
       ஆங்கொர் கன்னியைப் பத்துப் பிராயத்தில்<br/>
          ஆள் நெஞ்சிடை யூன்றி வணங்கினன்;<br/>
       ஈங்கொர் கன்னியைப் பன்னிரண் டாண்டனுள்<br/>
          எந்தை வந்து மணம்புரி வித்தனன்.      <br/>
       தீங்கு ம்ற்றிதி லுண்டென் றறிந்தவன்<br/>
          செயலெ திர்க்குந் திறனில நாயினேன்.<br/>
       ஓங்கு காதற் றழலெவ் வளவென்றன்<br/>
          உளமெ ரித்துள தென்பதுங் கண்டிலேன்.    35<br/>
<br/>
       மற்றொர் பெண்ணை மணஞ்செய்த போழ்துமுன்<br/>
          மாத ராளிடைக் கொண்டதொர் காதல்தான்<br/>
       நிற்றல் வேண்டு மெனவுளத் தெண்ணிலேன்;<br/>
          நினைவை யேயிம் மணத்திற் செலுத்திலேன்;<br/>
       முற்றொ டர்பினில் உண்மை யிருந்ததால்<br/>
          மூண்ட பின்னதொர் கேளியென் றெண்ணினேன்.<br/>
       கற்றுங் கேட்டும் அறிவு முதிருமுன்<br/>
          காத லொன்று கடமையொன் றாயின!      36<br/>
<br/>
       மதனன் செய்யும் மயக்க மொருவயின்;<br/>
          மாக்கள் செய்யும் பிணிப்புமற் றோர்வயின்;<br/>
       இதனிற் பன்னிரண் டாட்டை யிளைஞனுக்<br/>
          கென்னை வேண்டும் இடர்க்குறு சூழ்ச்சிதான்?<br/>
       எதனி லேனுங் கடமை விளையுமேல்<br/>
          எத்து யர்கள் உழன்றுமற் றென்செய்தும்<br/>
       அதனி லுண்மையோ டார்ந்திடல் சாலுமென்று<br/>
          அறம்வி திப்பதும் அப்பொழு தோர்ந்திலேன். 37<br/>
<br/>
       சாத்தி ரங்கள் கிரியைகள் பூசைகள்<br/>
          சகுன மந்திரந் தாலி மணியெலாம்<br/>
       யாத்தெ னைக்கொலை செய்தன ரல்லது<br/>
          யாது தர்ம முறையெனல் காட்டிலர்.<br/>
       தீத்தி றன்கொள் அறிவற்ற பொய்ச்செயல்<br/>
          செய்து மற்றவை ஞான நெறியென்பர்;<br/>
       மூத்த வர்வெறும் வேடத்தின் நிற்குங்கால்<br/>
          மூடப் பிள்ளை அறமெவண் ஓர்வதே?       38<br/>
<br/>
             தந்தை வறுமை எய்திடல்<br/>
<br/>
       ஈங்கி தற்கிடை யெந்தை பெருந்துயர்<br/>
          எய்தி நின்றனன்,தீய வறுமையான்;<br/>
       ஓங்கி நின்ற பெருஞ்செல்வம் யாவையும்<br/>
          ஊணர் செய்த சதியில் இழந்தனன்;<br/>
       பாங்கி நின்று புகழ்ச்சிகள் பேசிய<br/>
          பண்டை நண்பர்கள் கைநெகிழ்த் தேகினர்;<br/>
       வாங்கி யுய்ந்த கிளைஞரும் தாதரும்<br/>
          வாழ்வு தேய்ந்தபின் யாது மதிப்பரோ?     39<br/>
<br/>
       பர்ப்ப நக்குலங் கெட்டழி வெய்திய<br/>
          பாழ டைந்த கலியுக மாதலால்,<br/>
       வேர்ப்ப வேர்ப்பப் பொருள் செய்வ தொன்றையே<br/>
          மேன்மை கொண்ட தொழிலெனக் கொண்டனன்;<br/>
       ஆர்ப்பு மிஞ்சப் பலபல வாணிகம்<br/>
          ஆற்றி மிக்க பொருள்செய்து வாழ்ந்தனன்;<br/>
       நீர்ப்ப டுஞ்சிறு புற்புத மாமது<br/>
          நீங்க வேயுளங் குன்றித் தளர்ந்தனன்;    40<br/>
<br/>
       தீய மாய வுலகிடை யொன்றினில்<br/>
          சிந்தை செய்து விடாயுறுங் காலதை<br/>
       வாய டங்க மென்மேலும் பருகினும்<br/>
          மாயத் தாகம் தவிர்வது கண்டிலம்;<br/>
       நேய முற்றது வந்து மிகமிக<br/>
          நித்த லும்மதற் காசை வளருமால்.<br/>
       காய முள்ள வரையுங் கிடைப்பினும்<br/>
          கயவர் மாய்வது காய்ந்த உளங்கொண்டே.41<br/>
<br/>
       'ஆசைக் கோரள வில்லை விடயத்துள்<br/>
          ஆழ்ந்த பின்னங் கமைதியுண் டாமென<br/>
       மோசம் போகலிர்'என்றிடித் தோதிய<br/>
          மோனி தாளிணை முப்பொழு தேத்துவாம்;<br/>
       தேசத் தார்புகழ் நுண்ணறி வோடுதான்<br/>
          திண்மை விஞ்சிய நெஞ்சின னாயினும்<br/>
       நாசக் காசினில் ஆசையை நாட்டினன்<br/>
          நல்லன் எந்தை துயர்க்கடல் வீழ்ந்தனன். 42<br/>
<br/>
                  பொருட் பெருமை<br/>
<br/>
       ''பொருளி லார்க்கிலை யிவ்வுல''கென்றநம்<br/>
          புலவர் தம்மொழி பொய்ம்மொழி யன்றுகாண்,<br/>
       பொருளி லார்க்கின மில்லை துணையிலை,<br/>
          பொழுதெ லாமிடர் வெள்ளம்வந் தெற்றுமால்.<br/>
       பொருளி லார்பொருள் செய்தல் முதற்கடன்;<br/>
          போற்றிக் காசினுக் கேங்கி யுவிர்விடும்<br/>
       மருளர் தம்மிசை யேபழி கூறுவன்;<br/>
          மாம்கட் கிங்கொர் ஊன முரைத்திலன்.  43<br/>
<br/>
       அறமொன் றேதரும் மெய்யின்பம் என்றநல்<br/>
          லறிஞர் தம்மை அனுதினம் போற்றுவேன்.<br/>
       பிறவி ரும்பி உலகினில் யான்பட்ட<br/>
          பீழை எத்தனை கோடி!நினைக்கவும்<br/>
       திறன ழிந்தென் மனமுடை வெய்துமால்.<br/>
          தேசத் துள்ள இளைஞர் அறிமினோ!<br/>
       அறமொன் றேதரும் மெய்யின்பம்;ஆதலால்<br/>
          அறனை யேதுணை யென்றுகொண் டுய்திரால்.44<br/>
       வெய்ய கர்மப் பயஙளின் நொந்துதான்<br/>
          மெய்யு ணர்ந்திட லாகு மென்றாக்கிய<br/>
       தெய்வ மேயிது நீதி யெனினும்நின்<br/>
          திருவ ருட்குப் பொருந்திய தாகுமோ?<br/>
       ஐய கோ!சிறி துண்மை விளங்குமுன்,<br/>
          ஆவி நையத் துயருறல் வேண்டுமே!<br/>
       பையப் பையவோர் ஆமைகுன் றேறல்போல்<br/>
          பாருளோர் உண்மை கண்டிவண் உய்வரால்.  45<br/>
<br/>
       தந்தை போயினன் பாழ்மிடி சூழ்ந்தது;<br/>
          தரணிமீதினில் அஞ்சலென் பாரிலர்;<br/>
       சிந்தை யில்தெளி வில்லை;உடலினில்<br/>
          திறனு மில்லை;உரனுளத் தில்லையால்;<br/>
       மந்தர் பாற்பொருள் போக்கிப் பயின்றதாம்<br/>
          மடமைக் கல்வியால் மண்ணும் பயனிலை,<br/>
       எந்த மார்க்கமும் தோற்றில தென்செய்கேன்?<br/>
          ஏன்பி றந்தனன் இத்துயர் நாட்டிலே?      46<br/>
<br/>
                   முடிவுரை<br/>
<br/>
       உலகெ லாமொர் பெருங்கன வஃதுளே<br/>
          உண்டு றங்கி இடர்செய்து செத்திடும்<br/>
       கலக மானிடப் பூச்சிகள் வாழ்க்கையோர்<br/>
          கனவி னுங்கன வாகும்;இதற்குநான்<br/>
       பலநி நைந்து வருந்தியிங் கென்பயன்?<br/>
          பண்டு போனதை எண்ணி யென்னாவது?<br/>
       சிலதி னங்கள் இருந்து மறைவதில்<br/>
          சிந்தை செய்தெவன் செத்திடு வானடா!   47<br/>
<br/>
       ஞான் முந்துற வும்பெற் றிலாதவர்<br/>
          நானி லத்துத் துயரன்றிக் காண்கிலர்;<br/>
       போன தற்கு வருந்திலன் மெய்த்தவப்<br/>
          புலமை யோனது வானத் தொளிருமோர்<br/>
       மீனை நாடி வளைத்திடத் தூண்டிலை<br/>
          வீச லொக்கு மெனலை மறக்கிலேன்;<br/>
       ஆன தாவ தனைத்தையுஞ் செய்ததோர்<br/>
          அன்னை யே!இனி யேனும் அருள்வையால்,48<br/>
<br/>
                     வேறு<br/>
<br/>
       அறிவிலே தெளிவு,நெஞ்சிலே உறுதி,<br/>
          அகத்திலே அன்பினோர் வெள்ளம்,<br/>
       பொறிகளின்மீது தனியர சாணை,<br/>
          பொழுதெலாம் நினதுபே ரருளின்<br/>
       நெறியிலே நாட்டம்,கரும யோகத்தில்<br/>
          நிலைத்திடல் என்றிவை யருளாய்<br/>
       குறிகுண மேதும் இல்லதாய் அனைத்தாய்க்<br/>
          குலவிடு தனிப்பரம் பொருளே!         49<br/>
<br/>
    2.  பாரதி-அறுபத்தாறு<br/>
<br/>
           கடவுள் வாழ்த்து-பராசக்தி துதி<br/>
<br/>
       எனக்கு முன்னே சித்தர் பலர் இருந்தா ரப்பா!<br/>
          யானும் வந்தேன் ஒரு சித்தன் இந்த நாட்டில்;<br/>
       மனத்தினிலே நின்றிதனை எழுது கின்றாள்<br/>
          மனோன் மணியென் மாசக்தி வையத்தேவி;<br/>
       தினத்தினிலே புதிதாகப் பூத்து நிற்கும்<br/>
          செய்யமணித் தாமரை நேர் முகத்தாள் காதல்<br/>
       வனத்தினிலே  தன்னையொரு மலரைப் போலும்<br/>
          வண்டினைப்போல் எனையுமுரு மாற்றி விட்டாள். 1<br/>
<br/>
       தீராத காலமெலாம் தானும் நிற்பாள்<br/>
          தெவிட்டாத இன்னமுதின் செவ்வி தழ்ச்சி,<br/>
       நீராகக் கனலாக வானாக் காற்றா<br/>
          நிலமாக வடிவெடுத்தாள்;நிலத்தின் மீது<br/>
       போராக நோயாக மரண மாகப்<br/>
          போந்திதனை யழித்திடுவாள்;புணர்ச்சி கொண்டால்<br/>
       நேராக மோனமகா னந்த வாழ்வை<br/>
          நிலத்தின்மிசை அளித் தமரத் தன்மை ஈவாள். 2<br/>
<br/>
       மாகாளி பராசக்தி உமையாள் அன்னை<br/>
          வைரவிகங் காளிமனோன் மணிமா மாயி.<br/>
       பாகார்ந்த தேமொழியாள்,படருஞ் செந்தீ<br/>
          பாய்ந்திடுமோர் விழியுடையாள்,பரம சக்தி<br/>
       ஆகார மளித்திடுவாள்,அறிவு தந்தாள்<br/>
          ஆதிபரா சக்தியென தமிர்தப் பொய்கை.<br/>
       சோகா டவிக்குளெனைப் புகவொட்டாமல்<br/>
          துய்யசெழுந் தேன்போலே கவிதை சொல்வாள். 3<br/>
<br/>
                  மரணத்தை வெல்லும் வழி<br/>
<br/>
       பொன்னார்ந்த திருவடியைப் போற்றி யிங்கு<br/>
          புகலுவேன் யானறியும் உண்மை யெல்லாம்:<br/>
       முன்னோர்கள் எவ்வுயிரும் கடவுள் என்றார்,<br/>
          முடிவாக அவ்வுரையை நான்மேற் கொண்டேன்;<br/>
       அன்னோர்கள் உரத்ததன்றிச் செய்கையில்லை<br/>
          அத்வைத நிலைகண்டால் மரணமுண்டோ ?<br/>
       முன்னோர்கள் உரைத்தபல சித்த ரெல்லாம்<br/>
          முடிந்திட்டார்,மடிந்திட்டார்,மண்ணாய் விட்டார்.  4<br/>
<br/>
       பொந்திலே யுள்ளாராம்,வனத்தில் எங்கோ<br/>
          புதர்களிலே யிருப்பாராம்,பொதிகை மீதே<br/>
       சந்திலே சவுத்தியிலே நிழலைப் போலே<br/>
          சற்றெ யங்கங்கேதென் படுகின் றாராம்,<br/>
       நொந்தபுண்ணைக் குத்துவதில் பயனென் றில்லை;<br/>
          நோவாலே மடிந்திட்டான் புத்தன் கண்டீர்!<br/>
       அந்தண்னாம் சங்கரா சார்யுன் மாண்டான்;<br/>
          அதற்கடுத்த இராமா நுஜனும் போனான்!       5<br/>
<br/>
       சிலுவையிலே அடியுண்டு யேசு செத்தான்,<br/>
          தீயதொரு கணையாலே கண்ணன் மாண்டான்,<br/>
       பலர் புகழும் இராமனுமே யாற்றில் வீழ்ந்தான்;<br/>
          பார்மீது நான்சாகா திருப்பேன்,காண்பீர்!<br/>
       மலிவுகண்டீர் இவ்வுண்மை பொய்கூ றேன்யான்,<br/>
          மடிந்தாலும் பொய்கூறேன் மானுடர்க்கே,<br/>
       நலிவுமில்லை,சாவுமில்லை!கேளீர்,கேளீர்!<br/>
          நாணத்தைக் கவலையினைச் சினத்தைப் பொய்யை.6<br/>
<br/>
                   அசுரர்களின் பெயர்<br/>
<br/>
       அச்சத்தை வேட்கைதனை அழித்து விட்டால்<br/>
          அப்போது சாவுமங்கே அழிந்துபோகும்;<br/>
       மிச்சத்தைப் பின் சொல்வேன்,சினத்தை முன்னே<br/>
          வென்றிடுவீர்,மேதினியில் மரணமில்லை;<br/>
       துக்சமெனப் பிறர்பொருளைக் கருத லாலே,<br/>
          சூழ்ந்ததெலாம் கடவுளெனச் சுருதி சொல்லும்<br/>
       நிச்சயமாம் ஞானத்தை மறத்த லாலே.<br/>
          நேர்வதே மானுடர்க்குச் சினத்தீ நெஞ்சில்.       7<br/>
<br/>
                  சினத்தின் கேடு<br/>
<br/>
       சினங்கொள்வார் தமைத்தாமே தீயாற் சுட்டுச்<br/>
          செத்திடுவா ரொப்பாவார்;சினங்கொள் வார்தாம்<br/>
       மனங்கொண்டு தங்கழுத்தைத் தாமே வெய்ய<br/>
          வாள்கொண்டு கிழித்திடுவார் மானு வாராம்.<br/>
       தினங்கோடி முறைமனிதர் சினத்தில் வீழ்வார்,<br/>
          சினம்பிறர்மேற் றாங்கொண்டு கவலையாகச்<br/>
       செய்ததெணித் துயர்க்கடலில் வீழ்ந்து சாவார்.       8<br/>
<br/>
       மாகாளி பராசக்தி துணையே வேண்டும்.<br/>
          வையகத்தில் எதற்கும் இனிக் கவலை வேண்டா;<br/>
       சாகா மலிருப்பதுநம் சதுரா லன்று;<br/>
          சக்தியரு ளாலன்றோ பிறந்தோம் பார்மேல்;<br/>
       பாகான தமிழினிலே பொருளைச் சொல்வேன்.<br/>
          பாரீர்நீர் கேளீரோ,படைத்தோன் காப்பான்;<br/>
       வேகாத மனங்கொண்டு களித்து வாழ்வீர்<br/>
          மேதினியி லேதுவந்தால் எமக்கென் னென்றே.    9<br/>
<br/>
                        தேம்பாமை<br/>
<br/>
       ''வடகோடிங் குயர்ந்தென்னே,சாய்ந்தா லென்னே,<br/>
          வான் பிறைக்குத் தென்கோடு''பார்மீ திங்கே<br/>
       விடமுண்டுஞ் சாகாம லிருக்கக் கற்றால்,<br/>
          வேறெதுதான் யாதாயின் எமக்கிங் கென்னே?<br/>
       திடங்கொண்டு வாழ்ந்திடுவோம்,தேம்பல் வேண்டா;<br/>
          தேம்புவதில் பயனில்லை,தேம்பித் தேம்பி<br/>
       இடருற்று மடிந்தவர்கள் கோடி கோடி<br/>
          எதற்கு மினி அஞ்சாதீர் புவியி லுள்ளீர்!        10<br/>
<br/>
                       பொறுமையின் பெருமை<br/>
<br/>
       திருத்தணிகை மலைமேலே குமார தேவன்<br/>
          திருக்கொலுவீற் றிருக்குமதன் பொருளைக் கேளீர்!<br/>
       திருத்தணிகை யென் பதிங்கு பொறுமை யின்பேர்.<br/>
          செந்தமிழ்கண் டீர்,பகுதி'தணி'யெ னுஞ்சொல்,<br/>
       பொறுத்தமுறுந் தணிகையினால் புலமை சேரும்,<br/>
          'பொறுத்தவரே பூமியினை ஆள்வார்'என்னும்<br/>
       அருத்தமிக்க பழமொழியும் தமிழி லுண்டாம்.<br/>
          அவனியிலே பொறையுடையான் அவனே தேவன்! 11<br/>
<br/>
       பொறுமையினை,அறக்கடவுள் புதல்வ னென்னும்<br/>
          யுதிட்டிரனும் நெடுநாளிப் புவிமேல் காத்தான்.<br/>
       இறுதியிலே பொறுமைநெறி தவறி விட்டான்<br/>
          ஆதலாற் போர்புரிந்தான் இளையாரோடே;<br/>
       பொறுமை யின்றிப் போர்செய்து பரத நாட்டைப்<br/>
          போர்க்களத்தே அழித்துவிட்டுப் புவியின் மீது<br/>
       வறுமையையுங் கலியினையும் நிறுத்தி விட்டு<br/>
          மலைமீது சென்றான்பின் வானஞ் சென்றான்     12<br/>
<br/>
       ஆனாலும் புவியின்மிசை உயிர்க ளெல்லாம்<br/>
          அநியாய் மரணமெய்தல் கொடுமை யன்றொ?<br/>
       தேனான உயிரைவிட்டுச் சாக லாமோ?<br/>
          செத்திடற்குக் காரணந்தான் யாதென் பீரேல்;<br/>
       கோனாகிச் சாத்திரத்தை யாளு மாண்பார்<br/>
          ஜகதீச சந்த்ரவஸு கூறு கின்றான்;<br/>
       (ஞானானு பவத்திலிது முடிவாங் கண்டீர்!)<br/>
          ''நாடியிலே அதிர்ச்சியினால் மரணம்''என்றான்.13<br/>
<br/>
       கோபத்தால் நாடியிலே அதிர்ச்சி யுண்டாம்!<br/>
          கொடுங்கோபம் பேரதிர்ச்சி சிறிய கோபம்<br/>
       ஆபத்தாம்,அதிர்ச்சியிலே சிறிய தாகும்;<br/>
          அச்சத்தால் நாடியெலாம் அவிந்து போகும்;<br/>
       தாபத்தால் நாடியெலாம் சிதைந்து போகும்;<br/>
          கவலையினால் நாடியெலாம் தழலாய் வேகும்;<br/>
       கோபத்தை வென்றிடலே பிறவற் றைத்தான்<br/>
          கொல்வதர்கு வழியெனநான் குறித்திட்டேனே.   14<br/>
<br/>
                  கடவுள் எங்கே இருக்கிறார்?<br/>
<br/>
       ''சொல்லடா! ஹரியென்ற கடவுள் எங்கே?<br/>
          சொல்'' லென்று ஹைரணியந்தான் உறுமிக் கேட்க,<br/>
       நல்லதொரு மகன் சொல்வான்:-'தூணி லுள்ளான்<br/>
          நாரா யணந்துரும்பி லுள்ளான்'என்றான்.<br/>
       வல்லபெருங் கடவுளிலா அணுவொன் றில்லை.<br/>
          மஹாசக்தி யில்லாத வஸ்து வில்லை;<br/>
       அல்லலில்லை அல்லலில்லை அல்லலில்லை;<br/>
          அனைத்துமே தெய்வமென்றால் அல்லலுண்டோ ? 15<br/>
<br/>
       சுயசரிதை<br/>
<br/>
       கேளப்பா,சீடனே!கழுதை யொன்றைக்<br/>
          ''கீழான்''பன்றியினைத் தேளைக் கண்டு<br/>
       தாளைப்பார்த் திருகரமுஞ் சிரமேற் கூப்பிச்<br/>
          சங்கரசங் கரவென்று பணிதல் வேண்டும்;<br/>
       கூளத்தை மலத்தினையும் வணங்கல் வேண்டும்;<br/>
          கூடி நின்ற பொருளனைத்தின் கூட்டம் தெய்வம்.<br/>
       மீளத்தான் இதைத் தெளிவா விரித்துச் சொல்வேன்;<br/>
          விண்மட்டும் கடவுளன்று மண்ணும் அஃதே.      16<br/>
<br/>
       சுத்த அறி வேசிவமென் றுரைத்தார் மேலோர்;<br/>
          சுத்த மண்ணும் சிவமென்றே உரைக்கும் வேதம்;<br/>
       வித்தகனாம் குருசிவமென் றுரைத்தார் மேலோர்,<br/>
          வித்தை யிலாப் புலையனு மஃதென்னும் வேதம்;<br/>
       பித்தரே அனைத்துயிருங் கடவுளென்று<br/>
          பேசுவது மெய்யானால் பெண்டிரென்றும்<br/>
       நித்தநும தருகினிலே குழந்தை யென்றும்<br/>
          நிற்பனவுந் தெய்வமன்றொ நிகழ்த்து வீரே?     17<br/>
<br/>
       உயிர்களெல்லாம் தெய்வமன்றிப் பிறவொன் ரில்லை;<br/>
          ஊர்வனவும் பறப்பனவும் நேரே தெய்வம்;<br/>
       பயிலுமுயிர் வகைமட்டு மன்றி யிங்குப்<br/>
          பார்க்கின்ற பொருளெல்லாம் தெய்வம் கண்டீர்;<br/>
       வெயிலளிக்கும் இரவி,மதி,விண்மீன்,மேகம்<br/>
          மேலுமிங்குப் பலபலவாம் தோற்றங் கொண்டே<br/>
       இயலுகின்ற ஜடப்பொருள்கள் அனைத்தும் தெய்வம்;<br/>
          எழுதுகோல் தெய்வமிந்த எழுத்தும் தெய்வம்!   18<br/>
<br/>
               குருக்கள் துதி(குள்ளச்சாமி புகழ்)<br/>
<br/>
       ஞான்குரு தேசிகனைப் போற்று கின்றேன்;<br/>
          நாடனைத்துந் தானாவான் நலிவி லாதான்;<br/>
       மோனகுரு திருவருளால் பிறப்பு மாறி<br/>
          முற்றிலும்நாம் அமரநிலை சூழ்ந்து விட்டோ ம்;<br/>
       தேன்னைய பராசக்தி திறத்தைக் காட்டிச்<br/>
          சித்தினியல் காட்டிமனத் தெளிவு தந்தான்.<br/>
       வானகத்தை இவ்வுலகிலிருந்து தீண்டும்<br/>
          வகையுணர்த்திக் காத்த பிரான் பதங்கள் போற்றி!19<br/>
<br/>
       எப்போதும் குருசரணம் நினைவாய்,நெஞ்சே!<br/>
          எம்பெருமான் சிதம்பரதே சிகந்தாள் எண்ணாய்!<br/>
       முப்பொழுங் கடந்தபெரு வெளியைக் கண்டான்,<br/>
          முத்தியெனும் வானகத்தே பரிதி யாவான்,<br/>
       தப்பாத சாந்தநிலை அளித்த கோமான்,<br/>
          தவம் நிறைந்த மாங்கொட்டைச் சாமித் தேவன்,<br/>
       குப்பாய ஞானத்தால் மரண மென்ற<br/>
          குளிர்நீக்கி யெனைக்காத்தான்,குமார தேவன்!   20<br/>
<br/>
       தேசத்தார் இவன்பெயரைக் குள்ளச்சாமி<br/>
          தேவர்பிரான் என்றுரைப்பார்;தெளிந்த ஞானி<br/>
       பாசத்தை அறுத்துவிட்டான்,பயத்தைச் சுட்டான்;<br/>
          பாவனையால் பரவெளிக்கு மேலே தொட்டான்;<br/>
       நாசத்தை அழித்துவிட்டான்;யமனைக் கொன்றான்;<br/>
          ஞானகங்கை தனைமுடிமீ தேந்தி நின்றான்;<br/>
       ஆசையெனும் கொடிக்கொருதாழ் மரமே போன்றான்,<br/>
          ஆதியவன் சுடர்பாதம் புகழ்கின் றேனே.        21<br/>
<br/>
       வாயினால் சொல்லிடவும் அடங்கா தப்பா;<br/>
          வரிசையுடன் எழுதிவைக்க வகையும் எல்லை;<br/>
       ஞாயிற்றைச் சங்கிலியால் அளக்க லாமோ?<br/>
          ஞானகுரு புகழினைநாம் வகுக்க லாமோ?<br/>
       ஆயிரனூல் எழுதிடினும் முடிவ்ய் றாதாம்;<br/>
          ஐயனவன் பெருமையைநான் சுருக்கிச் சொல்வேன்;<br/>
       காயகற்பஞ் செய்துவிட்டான்;அவன்வாழ் நாளைக்<br/>
          மணக்கிட்டு வயதுரைப்பார் யாரும் இல்லை.     22<br/>
<br/>
                     குரு தரிசனம்<br/>
<br/>
       அன்றொருநாட் புதுவைநகர் தனிலே கீர்த்தி<br/>
          அடைக் கலஞ்சேர் ஈசுவரன் தர்மராஜா<br/>
       என்றபெயர் வீதியிலோர் சிறிய வீட்டில்,<br/>
          இராஜாரா மையனென்ற நாகைப் பார்ப்பான்,<br/>
       முன்றனது பிதா தமிழில் உபநிடதத்தை<br/>
          மொழிபெயர்த்து வைத்ததனைத் திருத்தச் சொல்லி<br/>
       என்றனைவேண் டிக்கொள்ள யான்சென் றாங்கண்<br/>
          இருக்கையிலே அங்குவந்தான் குள்ளச் சாமி.   23<br/>
<br/>
       அப்போது நான்குள்ளச் சாமி கையை<br/>
          அன்புடனே பற்றியது பேச லுர்றேன்:<br/>
       ''அப்பனே!தேசிகனே!ஞானி என்பார்<br/>
          அவனியிலே சிலர்நின்னைப் பித்தன் என்பார்;<br/>
       செப்புறுநல் லஷ்டாங்க யோக சித்தி<br/>
          சேர்ந்தவனென் றுனைப்புகழ்வார் சிலரென் முன்னே<br/>
       ஒப்பனைகள் காட்டாமல் உண்மை சொல்வாய்,<br/>
          உத்தமனே!எனக்குநினை உணர்த்து வாயே.    24<br/>
<br/>
       யாவன் நீ? நினைக்குள்ள திறமை என்னே?<br/>
          யாதுணர்வாய் கந்தைசுற்றித் திரிவ தென்னே?<br/>
       தேவனைப்போல் விழிப்ப தென்னே? சிறியாரோடும்<br/>
          தெருவிலே நாய்களொடும் விளையாட் டென்னே?<br/>
       பாவனையிற் பித்தரைப்போல் அலைவ தென்னே?<br/>
          பரமசிவன் போலுருவம் படைத்த தென்னே?<br/>
       ஆவலற்று நின்றதென்னே? அறிந்த தெல்லாம்,<br/>
          ஆரியனே,அனக்குணர்த்த வேண்டும்''என்றேன். 25<br/>
<br/>
       பற்றியகை திருகியந்தக் குள்ளச் சாமி<br/>
          பரிந்தோடப் பார்த் தான்;யான் விடவே யில்லை,<br/>
       சுற்றுமுற்றும் பார்த்துப்பின் முறுவல் பூத்தான்;<br/>
          தூயதிருக் கமலபதத் துணையைப் பார்த்தேன்;<br/>
       குற்றமற்ற தேசிகனும் திமிறிக் கொண்டு<br/>
          குதித்தோடி அவ்வீட்டுக் கொல்லை சேர்ந்தான்;<br/>
       மற்றவன்பின் யானோடி விரைந்து சென்று<br/>
          வாவனைக் கொல்லையிலே மறித்துக் கொண்டேன்.26<br/>
<br/> 
                      உபதேசம்<br/>
<br/>
       பக்கத்து வீடிடிந்து சுவர்கள் வீழ்ந்த<br/>
          பாழ்மனையொன் றிருந்ததங்கே;பரம யோகி<br/>
       ஒக்கத்தன் அருள்விழியால் என்னை நோக்கி<br/>
          ஒருகுட்டிச் சுவர்காட்டிப் பரிதி காட்டி<br/>
       அக்கணமே கிணற்றுளதன் விம்பங் காட்டி,    [என்றேன்<br/>
          ''அறிதிகொலோ!''எனக்கேட்டான்''அறிந்தேன்''<br/>
       மிக்கமகிழ் கொண்டவனும் சென்றான்;யானும்<br/>
          வேதாந்த மரத்திலொரு வேரைக் கண்டேன்.   27<br/>
<br/>
       தேசிகன்கை காட்டியெனக் குரைத்த செய்தி<br/>
          செந்தமிழில் உலகத்தார்க் குணர்த்து கின்றேன்;<br/>
       ''வாசியைநீ கும்பகத்தால் வலியக் கட்டி,<br/>
          மண்போலே சுவர்போலே,வாழ்தல் வேண்டும்;<br/>
       தேசுடைய பரிதியுருக் கிணற்றி நுள்஧ள்<br/>
          தெரிவதுபோல் உனக்குள்஧ள் சிவனைக் காண்பாய்;<br/>
       பேசுவதில் பயனில்லை.அனுப வத்தால்<br/>
          பேரின்பம் எய்துவதே ஞானம்''என்றான்.     28<br/>
<br/>
       கையிலொரு நூலிருந்தால் விரிக்கச் சொல்வேன்,<br/>
          கருத்தையதில் காட்டுவேன்;வானைக் காட்டி<br/>
       மையிலகு விழியாளின் காத லொன்றே<br/>
          வையகத்தில் வாழுநெறி யென்றுகாட்டி,<br/>
       ஐயனெனக் குணார்த்தியன பலவாம் ஞானம்,<br/>
          அகற்கவன்காட் டியகுறிப்போ அநந்த மாகும்.<br/>
       பொய்யறியா ஞானகுரு சிதம்ப ரேசன்<br/>
          பூமிவிநா யகன்குள்ளச் சாமி யங்கே.        29<br/>
<br/>
       மற்றொருநாள் பழங்கந்தை யழுக்கு மூட்டை<br/>
          வளமுறவே கட்டியவன் முதுகின் மீது<br/>
       கற்றவர்கள் பணிந்தேத்தும் கமல பாதக்<br/>
          கருணைமுனி சுமந்துகொண்டென் னெதிரே வந்தான்;<br/>
       சற்றுநகை புரிந்தவன்பால் கேட்க லானேன்;<br/>
          ''தம்பிரா னே; இந்தத் தகைமை என்னே?<br/>
       முற்றுமிது பித்தருடைச் செய்கை யன்றொ?<br/>
          மூட்டைசுமந் திடுவதென்னே?மொழிவாய்''அன்றென்.30<br/>
<br/>
       புன்னகைபூத் தாரினும் புகலுகின்றான்;<br/>
          ''புறததேநான் சுமக்கின்றேன்;அகத்தி னுள்ளே;<br/>
       இன்னதொரு பழங்குப்பை சுமக்கி றாய்நீ"<br/>
          என்றுரைத்து விரைந்தவனும் ஏகி விட்டான்.<br/>
       மன்னவன்சொற் பொருளினையான் கண்டு கொண்டேன்;<br/>
          மனத்தினுள்ளே பழம்பொய்கள் வளர்ப்ப தாலே<br/>
       இன்னலுற்று மாந்தரெல்லாம் மடிவார் வீணே,<br/>
          இருதயத்தில் விடுதலையை இசைத்தால் வேண்டும். 31<br/>
<br/>
       சென்றதினி மீளாது;மூடரே,நீர்<br/>
          எப்போதும் சென்றதையே சிந்தை செய்து<br/>
       கொன்றழிக்கும் கவலையெனும் குழியில் வீழ்ந்து<br/>
          குமையாதீர்;சென்றதனைக் குறித்தல் வேண்டா;<br/>
       இன்று புடிதாய்ப் பிறந்தோம் என்று நெஞ்சில்<br/>
          எண்ணமதைத் திண்ணமுற இசைத்துக் கொண்டு<br/>
       தின்றுவிளாஇ யாடியின்புற் றிருந்து வாழ்வீர்;<br/>
          அஃதின்றிச் சென்றதையே மீட்டும் மீட்டும்.         32<br/>
<br/>
       மேன்மேலும் நினைந்தழுதல் வேண்டா,அந்தோ!<br/>
          மேதையில்லா மானுடரே!மேலும் மேலும்<br/>
       மேன்மேலும் புதியகாற் றெம்முள்வந்து<br/>
          மேன்மேலும் புதியவுயிர் விளைத்தல் கண்டீர்.<br/>
       ஆன்மாவென் றெகருமத் தொடர்பை யெண்ணி<br/>
          அறிவுமயக் கங்கொண்டு கெடுகின்றீரே!<br/>
       மான்மானும் விழியுடையாள் சக்தி தேவி<br/>
          வசப்பட்டுத் தனைமறந்து வாழ்தல் வேண்டும்.     33<br/>
<br/>
       சென்றவினைப் பயன்களெனைத் தீண்ட மாட்டா;<br/>
          'ஸ்ரீதரன்யான் சிவகுமா ரன்யா னன்றோ?<br/>
       நன்றிந்தக் கணம்புதிதாய்ப் பிறழ்து விட்டேன்;<br/>
          நான் புதியவன்,நான் கடவுள்,நலிவி லாதோன்'<br/>
       என்றிந்த வுலகின்மிசை வானோர் போலே<br/>
          இயன்றிடுவார் சித்தரென்பார்;பரம தர்மக்<br/>
       குன்றின்மிசை யொருபாய்ச்ச லாகப் பாய்ந்து<br/>
          குறிப்பற்றார் கேடற்றார் குலைத லற்றார்.       34<br/>
<br/>
       குறியனந்த முடையோராய்க் கோடி செய்தும்<br/>
          குவலயத்தில் வினைக்கடிமைப் படாதா ராகி<br/>
       வெறியுடையோன் உமயாளை இடத்தி லேற்றான்<br/>
          வேதகுரு பரமசிவன் வித்தை பெற்றுச்<br/>
       செறியுடைய பழவினையாம் இருளைச் செற்றுத்<br/>
          தீயினைப்போல் மண்மீது திரிவார் மேலோர்,<br/>
       அறிவுடைய சீடா,நீ குறிப்பை நீக்கி<br/>
          அநந்தமாம் தொழில் செய்தால் அமர னாவாய்.   35<br/>
<br/>
       கேளப்பா!மேற்சொன்ன உண்மை யெல்லாம்<br/>
          கேடற்ற மதியுடையான் குள்ளச் சாமி<br/>
       நாளும்பல் காட்டாலும் குறிப்பி னாலும்<br/>
          நலமுடைய மொழியாலும் விளக்கித் தந்தான்;<br/>
       தோளைப் பார்த் துக்களித்தல் போலே யன்னான்<br/>
          துணையடிகள் பார்த்துமனம் களிப்பேன் யானே;<br/>
       வாளைப்பார்த் தின்பமுறு மன்னர் போற்றும்<br/>
          மலர்த்தாளான் மாங்கொட்டைச் சாமி வாழ்க!   36<br/>
<br/>
              கோவிந்த சுவாமி புகழ்<br/>
<br/>
       மாங்கொட்டைச் சாமி புகழ் சிறிது சொன்னோம்;<br/>
          வண்மை திகழ் கோவிந்த ஞானி,பார்மேல்<br/>
       யாங்கற்ற கல்வியெலாம் பலிக்கச் செய்தான்;<br/>
          எம்பெருமான் பெருமையையிங் கிசைக்கக் கேளீர்!<br/>
       தீங்கற்ற குணமுடையான் புதுவை யூரார்<br/>
          செய்தபெருந் தவத்தாலே உதித்த தேவன்<br/>
       பாங்குற்ற மாங்கொட்டைச் சாமி போலே<br/>
          பயிலுமதி வர்ணாசிர மத்தே நிற்போன்.       37<br/>
<br/>
       அன்பினால் முத்தியென்றான் புத்தன் அந்நாள்,<br/>
          அதனையிந்நாட் கோவிந்த சாமி செய்தான்;<br/>
       துன்பமுறும் உயிர்க்கெல்லாம் தாயைப் போலே<br/>
          சுரக்குமரு ளுடையபிரான் துணிந்த யோகி;<br/>
       அன்பினுக்குக் கடலையுந்தான் விழுங்க வல்லான்;<br/>
          அன்பினையே தெய்வமென்பான் அன்பே யாவான்;<br/>
       மன்பதைகள் யாவுமிங்கே தெய்வம் என்ற<br/>
          மதியுடையான்,கவலையெனும் மயக்கம் தீர்ந்தான்;38<br/>
<br/>
       பொன்னடியால் என்மனையைப் புனித மாக்கப்<br/>
          போந்தானிம் முனியொருநாள்;இறந்த எந்தை<br/>
       தன்னுருவங் காட்டினான்;பின்னர் என்னைத்<br/>
          தரணிமிசைப் பெற்றவளின் வடிவ முற்றான்;<br/>
       அன்னவன்மா யோகியென்றும் பரம ஞானத்<br/>
          தனுபூதி யுடையனென்றும் அறிந்து கொண்டேன்;<br/>
       மன்னவனைக் குருவெனநான் சரண டைந்தேன்;<br/>
          மரணபயம் நீங்கினேன்;வலிமை பெற்றேன்.     39<br/>
<br/>
            யாழ்ப்பாணத்து சுவாமியின் புகழ்<br/>
<br/>
       கோவிந்த சாமிபுகழ் சிறிது சொன்னேன்;<br/>
          குவலயத்தின் விழிபோன்ற யாழ்ப்பா ணத்தான்,<br/>
       தேவிபதம் மறவாத தீர ஞானி,<br/>
          சிதம்பரத்து நடராஜ மூர்த்தி யாவான்,<br/>
       பாவியரைக் கரையேற்றும் ஞானத் தோணி,<br/>
          பரமபத வாயிலெனும் பார்வை யாளன்;<br/>
       காவிவளர் தடங்களிலே மீஙள் பாயும்<br/>
          கழனிகள் சூழ் புதுவையிலே அவனைக் கண்டேன்.40<br/>
<br/>
       தங்கத்தாற் பதுமைசெய்தும் இரத லிங்கம்<br/>
          சமைத்துமவற் றினிலீசன் தாளைப் போற்றும்<br/>
       துங்கமுறு பக்தர்பலர் புவிமீ துள்ளார்;<br/>
          தோழரே!எந்நாளும் எனக்குப் பார்மேல்<br/>
       மக்களஞ்சேர் திருவிழியால் அருளைப் பெய்யும்<br/>
          வானவர்கோன்,யாழ்ப்பாணத் தீசன் தன்னைச்<br/>
       சங்கரெனன் றெப்போதும் முன்னே கொண்டு<br/>
          சரணடைந்தால் அது கண்டீர் சர்வ சித்தி.      41<br/>
<br/>
                குவளைக் கண்ணன் புகழ்<br/>
<br/>
       யாழ்ப்பாணத் தையனையென் நிடங்கொ ணர்ந்தான்<br/>
          இணையடியை நந்திபிரான் முதுகில் வைத்துக்<br/>
       காழ்ப்பான கயிலைமிசை வாழ்வான்,பார்மேல்<br/>
          கனத்தபுகழ்க் குவளையூர்க் கண்ணன் என்பான்<br/>
       பார்ப்பாரக் குலத்தினிலே பிறந்தான் கண்ணன்,<br/>
          பறையரையும் மறவரையும் நிகராக் கொண்டான்.<br/>
       தீர்ப்பான சுருதிவநி தன்னிற் சேர்ந்தான்,<br/>
          சிவனடியார் இவன்மீது கருணை கொண்டார்.   42<br/>
<br/>
       மகத்தான் முனிவரெலாம் கண்ணன் தோழர்;<br/>
          வானவரெல் லாங்கண்ணன் அடியா ராவார்;<br/>
       மிகத்தானு முயர்ந்ததுணி வுடைய நெஞ்சின்<br/>
          வீரப்பிரான் குவளையூர்க் கண்ணன் என்பான்.<br/>
       ஜகத்தினிலோர் உவமையிலா யாழ்ப்பா ணத்துச்<br/>
          சமிதனை யிவனென்றன் மனைக்கொ ணர்ந்தான்<br/>
       அகத்தினிலே அவன்பாத மலரைப் பூண்டேன்;<br/>
          ''அன்றேயப் போதேவீ டதுவே வீடு''         43<br/>
<br/>
       பாங்கான குருக்களை நாம் போற்றிக் கொண்டோ ம்,<br/>
          பாரினிலே பயந்தெளிந்தோம்;பாச மற்றோம்.<br/>
       நீங்காத சிவசக்தி யருளைப் பெற்றோம்;<br/>
          நிலத்தின்மிசை அமரநிலை யுற்றோம்,அப்பா!<br/>
       தாங்காமல் வையகத்தை அழிக்கும் வேந்தர்,<br/>
          தாரணியில் பலருள்ளார்,தருக்கி வீழ்வார்;<br/>
       ஏங்காமல் அஞ்சாமல் இடர்செய் யாமல்<br/>
          என்றுமருள் ஞானியரே எமக்கு வேந்தர்.      44<br/>
<br/>
                 பெண் விடுதலை<br/>
<br/>
       பெண்ணுக்கு விடுதலையென் றிங்கோர் நீதி<br/>
          பிறப்பித்தேன்;அதற்குரிய பெற்றி கேளீர்;<br/>
       மண்ணுக்குள் எவ்வுயிரும் தெய்வ மென்றால்,<br/>
          மனையாளும் தெய்வமன்றோ?மதிகெட்டீரே!<br/>
       விண்ணுக்குப் பறப்பதுபோல் கதைகள் சொல்வீர்,<br/>
          விடுதலையென் பீர் கருணை வெள்ள மென்பீர்,<br/>
       பெண்ணுக்கு விடுதலைநீ ரில்லை யென்றால்<br/>
          பின்னிந்த உலகினிலே வாழ்க்கை யில்லை.    45<br/>
<br/>
                தாய் மாண்பு<br/>
<br/>
       பெண்டாட்டி தனையடிமைப் படுத்த வேண்டிப்<br/>
          பெண்குலத்தை முழுதடிமைப் படுத்த லாமோ?<br/>
       ''கண்டார்க்கு நகைப்'பென்னும் உலக வாழ்க்கை<br/>
          காதலெனும் கதையினுடைக் குழப்பமன்றோ?<br/>
       உண்டாக்கிப் பாலூட்டி வளர்த்த தாயை<br/>
          உமையவளென் றறியீரோ?உணர்ச்சி கெட்டீர்!<br/>
       பண்டாய்ச்சி ஔவை ''அன்னையும் பிதாவும்,''<br/>
          பாரிடை ''முன் னறிதெய்வம்''என்றா: அன்றோ?46<br/>
<br/>
       தாய்க்குமேல் இங்கேயோர் தெய்வ முண்டோ ?<br/>
          தாய்பெண்ணே யல்லளோ?தமக்கை,தங்கை<br/>
       வாய்க்கும்பெண் மகவெல்லாம் பெண்ணே யன்றோ?<br/>
          மனைவியொருத் தியையடிமைப் படுத்த வேண்டித்<br/>
       தாய்க்குலத்தை முழுதடிமைத் படுத்த லாமோ?<br/>
          ''தாயைப்போ லேபிள்ளை''என்று முன்னோர்<br/>
       வாக்குளதன் றோ?பெண்மை அடிமை யுற்றால்<br/>
          மக்களெலாம் அடிமையுறல் வியப்பொன் றாமோ? 47<br/>
<br/>
       வீட்டிலுள்ள பழக்கமே நாட்டி லுண்டாம்<br/>
          வீட்டினிலே தனக்கடிமை பிறராம் என்பான்;<br/>
       நாட்டினிலே<br/>
          நாடோ றும் முயன்றிடுவான் நலிந்து சாவான்;<br/>
       காட்டிலுள்ள பறவைகள் போல் வாழ்வோம்,அப்பா!<br/>
          காதலிங்கே உண்டாயிற் கவலை யில்லை;<br/>
       பாட்டினிலே காதலை நான் பாட வேண்டிப்<br/>
          பரமசிவன் பாதமலர் பணிகின் றேனே.        48<br/>
<br/>
                  காதலின் புகழ்<br/>
<br/>
       காதலினால் மானுடர்க்குக் கலவி யுண்டாம்;<br/>
          கலவியிலே மானுடர்க்குக் கவலை தீரும்;<br/>
       காதலினால் மானுடர்க்குக் கவிதை யுண்டாம்;<br/>
          கானமுண்டாம்;சிற்பமுதற் கலைக ளுண்டாம்;<br/>
       ஆதலினால் காதல்செய்வீர்;உலகத் தீரே!<br/>
          அஃதன்றோ இவ்வுலகத் தலைமை யின்பம்;<br/>
       காதலினால் சாகாம லிருத்தல் கூடும்;<br/>
          கவலைபோம்,அதனாலே மரணம் பொய்யாம்.  49<br/>
<br/>
       ஆதி சக்தி தனையுடம்பில் அரனும் கோத்தான்;<br/>
          அயன்வாணி தனைநாவில் அமர்த்திக் கொண்டான்;<br/>
       சோதிமணி முகத்தினளைச் செல்வ மெல்லாம்<br/>
          சுரந்தருளும் விழியாளைத் திருவை மார்பில்<br/>
       மாதவனும் ஏந்தினான்;வானோர்க் கேனும்<br/>
          மாதரின்பம் போற்பிறிதோர் இன்பம் உண்டோ ?<br/>
       காதல்செயும் மனைவியே சக்தி கண்டீர்<br/>
          கடவுள்நிலை அவளாலே எய்த வேண்டும்.     50<br/>
<br/>
       கொங்கைகளே சிவலிங்கம் என்று கூறிக்<br/>
          கோக்கவிஞன் காளிதா சனும்பூ ஜித்தான்;<br/>
       மங்கைதனைக் காட்டினிலும் உடண்கொண் டேகி<br/>
          மற்றவட்கா மதிமயங்கிப் பொன்மான் பின்னே<br/>
       சிங்கநிகர் வீரர்பிரான் தெளிவின் மிக்க<br/>
          ஸ்ரீதரனுஞ் சென்றுபல துன்ப முற்றான்;<br/>
       இங்குபுவி மிசைக்காவி யங்க ளெல்லாம்<br/>
          இலக்கியமெல் லாங்காதற் புகழ்ச்சி யன்றோ?  51<br/>
<br/>
       நாடகத்தில் காவியத்தில் காதலென்றால்<br/>
          நாட்டினர்தாம் வியப்பெய்தி நன்றாம் என்பர்;<br/>
       ஊடகத்தே வீட்டினுள்ளே கிணற்றோ ரத்தே<br/>
          ஊரினிலே காதலென்றால் உறுமு கின்றார்;<br/>
       பாடைகட்டி அதைக்கொல்ல வழிசெய் கின்றார்;<br/>
          பாரினிலே காதலென்னும் பயிரை மாய்க்க<br/>
       மூடரெலாம் பொறாமையினால் விதிகள் செய்து<br/>
          முறைதவறி இடரெய்திக் கெடுகின் றாரே.      52<br/>
<br/>
       காதலிலே இன்பமெய்திக் களித்து நின்றால்<br/>
          கனமான மன்னவர்போர் எண்ணு வாரோ?<br/>
       மாதருடன் மனமொன்றி மயங்கி விட்டால்<br/>
          மந்திரிமார் போர்த்தொழிலை மனங்கொள் வாரோ?<br/>
       பாதிநடுக் கலவியிலே காதல் பேசிப்<br/>
          பகலெல்லாம் இரவெல்லாம் குருவிபோலே<br/>
       காதலிலே மாதருடன் களித்து வாழ்ந்தால்<br/>
          படைத்தலைவர் போர்த்தொழிலைக் கருது வாரோ? 53<br/>
<br/>
                  விடுதலைக் காதல்<br/>
<br/>
       காதலிலே விடுதலையென் றாங்கோர் கொள்கை<br/>
          கடுகிவளர்ந் திடுமென்பார் யூரோப் பாவில்;<br/>
       மாதரெலாம் தம்முடைய விருப்பின் வண்ணம்<br/>
          மனிதருடன் வாழ்ந்திடலாம் என்பார் அன்னோர்;<br/>
       பேதமின்றி மிருகங்கள் கலத்தல் போலே,<br/>
          பிரியம்வந்தால் கலந்தன்பு பிரிந்துவிட்டால்,<br/>
       வேதனையொன் றில்லாதே பிரிந்து சென்று<br/>
          வேறொருவன் றனைக்கூட வேண்டும் என்பார்.     54<br/>
<br/>
       வீரமிலா மனிதர் சொலும் வார்த்தை கண்டீர்<br/>
          விடுதலையாங் காதலெனிற் பொய்மைக் காதல்!<br/>
       சோரரைப்போல் ஆண்மக்கள் புவியின் மீது<br/>
          சுவைமிக்க பெண்மைநல முண்ணு கின்றார்.<br/>
       காரணந்தான் யாதெனிலோ;ஆண்க ளெல்லாம்<br/>
          களவின்பம் விரும்புகின்றார்;கற்பே மேலென்று<br/>
       ஈரமின்றி யெப்போதும் உபதே சங்கள்<br/>
          எடுத்தெடுத்துப் பெண்களிடம் இயம்பு வாரே!      55<br/>
<br/>
       ஆணெல்லாம் கற்பைவிட்டுத் தவறு செய்தால்,<br/>
          அப்போது பெண்மையுங்கற் பழிந்தி டாதோ?<br/>
       நாணற்ற வார்த்தையன்றோ?வீட்டைச் சுட்டால்,<br/>
          நலமான் கூரையுந்தான் எரிந்தி டாதோ?<br/>
       பேணுமொரு காதலினை வேண்டி யன்றோ<br/>
          பெண்மக்கள் கற்புநிலை பிறழு கின்றார்?<br/>
       காணுகின்ற காட்சியெலாம் மறைத்து வைத்துக்<br/>
          கற்புக்கற் பென்றுலகோர் கதைக்கின் றாரே!    56<br/>
<br/>
                  சர்வ மத சமரசம்<br/>
            (கோவிந்த சுவாமியுடன் உரையாடல்)<br/>
<br/>
       ''மீளவுமங் கொருபகலில் வந்தான் என்றன்<br/>
            மனையிடத்தே கோவிந்த வீர ஞானி,<br/>
       ஆளவந்தான் பூமியினை,அவனி வேந்தர்<br/>
            அனைவருக்கும் மேலானோன்,அன்பு வேந்தன்<br/>
       நாளைப்பார்த் தொளிர்தருநன் மலரைப்போலே<br/>
            நம்பிரான் வரவுகண்டு மனம் மலர்ந்தேன்;<br/>
       வேளையிலே நமதுதொழில் முடித்துக் கொள்வோம்,<br/>
            வெயிலுள்ள போதினிலே உலர்த்திக் கொள்வோம்.57<br/>
<br/>
       காற்றுள்ள போதேநாம் தூற்றிக் கொள்வோம்;<br/>
            கனமான குருவையெதிர் கண்டபோதே<br/>
       மாற்றான அகந்தையினைத் துடைத்துக் கொள்வோம்;<br/>
            மலமான மறதியினை மடித்துக் கொள்வோம்;<br/>
       கூற்றான அரக்கருயிர் முடித்துக் கொள்வோம்;<br/>
            குலைவான மாயைதனை அடித்துக் கொள்வோம்;<br/>
       பேற்றாலே குருவந்தான்;இவன்பால் ஞானப்<br/>
            பேற்றையெல்லாம் பெறுவோம்யாம்''அன்றெனுள்ளே.58<br/>
<br/>
       சிந்தித்து ''மெய்ப்பொருளை உணர்த்தாய் ஐயே!<br/>
            தேய்வென்ற மரணத்தைத் தேய்க்கும் வண்ணம்<br/>
       வந்தித்து நினைக்கே டேன் கூறாய்''என்றேன்.<br/>
            வானவனாம் கோவிந்த சாமி சொல்வான்;<br/>
       ''அந்தமிலா மாதேவன் கயிலை வேந்தன்<br/>
            அரவிந்த சரணங்கள் முடிமேற் கொள்வோம்;<br/>
       பந்தமில்லை;பந்தமில்லை;பந்தம் இல்லை;<br/>
            பயமில்லை;பயமில்லை;பயமே இல்லை;        59<br/>
<br/>
       ''அதுவேநீ யென்பதுமுன் வேத வோத்தாம்;<br/>
            அதுவென்றால் எதுவெனநான் அறையக் கேளாய்!<br/>
       அதுவென்றால் முன்னிற்கும் பொருளின் நாமம்;<br/>
            அவனியிலே பொருளெல்லாம் அதுவாம்;நீயும்<br/>
       அதுவன்றிப் பிறிதில்லை;ஆத லாலே,<br/>
            அவனியின்மீ தெதுவரினும் அசைவு றாமல்<br/>
       மதுவுண்ட மலர்மாலை இராமன் தாளை<br/>
            மனத்தினிலே நிறுத்தியிங்கு வாழ்வாய் சீடா!   60<br/>
<br/>
       'பாரான உடம்பினிலே மயிர்களைப்போல்<br/>
            பலப்பலவாம் பூண்டு வரும் இயற்கை யாலே;<br/>
       நேராக மானுடர்தாம் பிறரைக் கொல்ல<br/>
            நினையாமல் வாழ்ந்திட்டால் உழுதல் வேண்டா;<br/>
       காரான நிலத்தைப்போய்த் திருத்தவேண்டா;<br/>
            கால்வாய்கள் பாய்ச்சுவதில் கலகம் வேண்டா;<br/>
       சீரான மழைபெய்யும் தெய்வ முண்டு;<br/>
            சிவன் செத்தா லன்றிமண்மேல் செழுமை உண்டு.61<br/>
<br/>
       ''ஆதலால் மானிடர்கள் களவை விட்டால்<br/>
            அனைவருக்கும் உழைப்பின்றி உணவுண் டாகும்!<br/>
       பேதமிட்டுக் கலகமிட்டு வேலி கட்டிப்<br/>
            பின்னதற்குக் காவலென்று பேருமிட்டு<br/>
       நீதமில்லாக் கள்வர்நெறி யாயிற் றப்பா!<br/>
            நினைக்குங்கால் இது கொடிய நிகழ்ச்சி யன்றோ?<br/>
       பாதமலர் காட்டினினை அன்னை காத்தாள்;<br/>
            பாரினிலித் தருமம்நீ பகரு வாயே.            62<br/>
<br/>
       ''ஒருமொழியே பலமொழிக்கும் இடங்கொ டுக்கும்<br/>
            ஒருமொழியே மலமொழிக்கும் ஒழிக்கும் என்ற<br/>
       ஒருமொழியைக் கருத்தினிலே நிறுத்தும் வண்ணம்<br/>
            ஒருமொழி 'ஓம் நமச் சிவாய' வென்பர்;<br/>
       'ஹரிஹரி'யென் றிடினும் அஃதே;'ராம ராம'<br/>
            'சிவசிவ'வென்றிட்டாலும் அஃதேயாகும்.<br/>
       தெரிவுறவே 'ஓம்சக்தி'யென்று மேலோர்<br/>
            ஜெபம்புரிவ தப்பொருளின் பெயரே யாகும்.     63<br/>
<br/>
       ''சாரமுள்ள பொருளினைநான் சொல்லிவிட்டேன்;<br/>
            சஞ்சலங்கள் இனிவேண்டா;சரதந் தெய்வம்;<br/>
       ஈரமிலா நெஞ்சுடையார் சிவனைக் காணார்<br/>
            எப்போதும் அருளைமனத் திசைத்துக் கொள்வாய்;<br/>
       வீரமிலா நெஞ்சுடையார் சிவனைக் காணார்;<br/>
            எப்போதும் வீரமிக்க வினைகள் செய்வாய்;<br/>
       பேருயர்ந்த ஏஹோவா அல்லா நாமம்<br/>
            பேணுமவர் பதமலரும் பேணல் வேண்டும்.     64<br/>
<br/>
       ''பூமியிலே,கண்டம் ஐந்து,மதங்கள் கோடி!<br/>
            புத்த மதம்,சமண மதம்,பார்ஸி மார்க்கம்,<br/>
       சாமியென யேசுபதம் போற்றும் மார்க்கம்,<br/>
            சநாதனமாம் ஹிந்து மதம்,இஸ்லாம்,யூதம்,<br/>
       நாமமுயர் சீனத்துத் 'தாவு''மர்க்கம்,<br/>
            நல்ல ''கண் பூசி''மதம் முதலாப் பார்மேல்<br/>
       யாமறிந்த மதங்கள் பல உளவாம் அன்றே;<br/>
            யாவினுக்கும் உட்புதைந்த கருத்திங் கொன்றே. 65<br/>
<br/>
       ''பூமியிலே வழங்கிவரும் மதத்துக் கெல்லாம்<br/>
            பொருளினைநாம் இங்கெடுத்துப் புகலக் கேளாய்:<br/>
       சாமி நீ;சாமி நீ;கடவுள் நீயே;<br/>
            தத்வமஸி;தத்வமஸி;நீயே அஃதாம்;<br/>
       பூமியிலே நீகடவு ளில்லை யென்று<br/>
            புகல்வதுநின் மனத்துள்ளே புகுந்த மாயை;<br/>
       சாமிநீ அம் மாயை தன்னை நீக்கிச்<br/>
            சதாகாலம் 'சிவோஹ'மென்று சாதிப் பாயே!''    66<br/>
<br/>
<hr/>
</p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></body>
</html>
