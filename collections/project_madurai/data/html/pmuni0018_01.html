<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>thiruvarutpa -thirumurai I /verses (1-537) (in tamil script, Unicode format)</title>
</head>
<body>
<body bgcolor="white" text="#800000">
</body>
<center><img src="pmdr0.gif"/></center>
<hr noshade="" width="50%"/><br/>
<center><h3>
thiruvarutpa of rAmalinga adikaL (aka vaLLaLAr) <br/>
thirumurai -I  (verses 1 - 537)<br/>
(in tamil script, Unicode/UTF-8 format)<br/><br/>
திருவருட்பா<br/>
இராமலிங்க அடிகள் (வள்ளலார்) அருளியது<br/>
முதல் திருமுறை<br/>
<br/>
</h3></center>
<hr noshade="" width="50%"/><br/> 
Etext input: Mr. Sivakumar of Singapore <www.vallalar.com><br/>
Our sincere thanks go to Mr. Sivakumar for allowing us to present the Unicode/UTF-8  version of thiruvarutpa verses as part of Project Madurai
collections.
<p>
This webpage presents the Etext in Tamil script  but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape &gt;4.6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">kalyan@geocities.com</a><br/>
<br/>
C - Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr noshade=""/>
<b><br/>
<br/>முதல் திருமுறை<br/></b>
<br/>
                சென்னைக் கந்தகோட்டம்<br/>
        பன்னிரு சீர்க் கழிநெடிலடி ஆசிரிய விருத்தம்<br/>
                 திருச்சிற்றம்பலம்<br/>
<br/>
 1. <br/>
      திருஓங்கு புண்ணியச் செயல்ஓங்கி அன்பருள்<br/>
                 திறலோங்கு செல்வம்ஓங்கச்<br/>
        செறிவோங்க அறிவோங்கி நிறைவான இன்பம்<br/>
                 திகழ்ந்தோங்க அருள்கொடுத்து<br/>
        மருஓங்கு செங்கமல மலர்ஓங்கு வணம்ஓங்க<br/>
                 வளர்கருணை மயம்ஓங்கிஓர்<br/>
        வரம்ஓங்கு தெள்அமுத வயம்ஓங்கி ஆனந்த<br/>
                 வடிவாகி ஓங்கிஞான<br/>
        உருஓங்கும் உணர்வின்நிறை ஒளிஓங்கி ஓங்கும்மயில்<br/>
                 ஊர்ந்தோங்கி எவ்வுயிர்க்கும்<br/>
        உறவோங்கும் நின்பதம்என் உளம்ஓங்கி வளம்ஓங்க<br/>
                 உய்கின்ற நாள்எந்தநாள்<br/>
        தருஓங்கு சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 2.  <br/>
     பரம்ஏது வினைசெயும் பயன்ஏது பதிஏது<br/>
                 பசுஏது பாசம்ஏது<br/>
        பத்திஏ தடைகின்ற முத்தியே தருள்ஏது<br/>
                 பாவபுண் யங்கள்ஏது<br/>
        வரம்ஏது தவம்ஏது விரதம்ஏ தொன்றும்இலை<br/>
                 மனம்விரும் புணவுண்டுநல்<br/>
        வத்திரம் அணிந்துமட மாதர்தமை நாடிநறு<br/>
                 மலர்சூடி விளையாடிமேல்<br/>
        கரமேவ விட்டுமுலை தொட்டுவாழ்ந் தவரொடு<br/>
                 கலந்துமகிழ் கின்றசுகமே<br/>
        கண்கண்ட சுகம்இதே கைகண்ட பலன்எனும்<br/>
                 கயவரைக் கூடாதருள்<br/>
        தரமேவு சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 3.  <br/>    துடிஎன்னும் இடைஅனம் பிடிஎன்னும் நடைமுகில்<br/>
                 துணைஎனும் பிணையல்அளகம்<br/>
        சூதென்னும் முலைசெழுந் தாதென்னும் அலைபுனல்<br/>
                 சுழிஎன்ன மொழிசெய்உந்தி<br/>
        வடிஎன்னும் விழிநிறையும் மதிஎன்னும் வதனம்என<br/>
                 மங்கையர்தம் அங்கம்உற்றே<br/>
        மனம்என்னும் ஒருபாவி மயல்என்னும் அதுமேவி<br/>
                 மாள்கநான் வாழ்கஇந்தப்<br/>
        படிஎன்னும் ஆசையைக் கடிஎன்ன என்சொல்இப்<br/>
                 படிஎன்ன அறியாதுநின்<br/>
        படிஎன்ன என்மொழிப் படிஇன்ன வித்தைநீ<br/>
                 படிஎன்னும் என்செய்குவேன்<br/>
        தடிதுன்னும் மதில்சென்னை கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 4.  <br/>    வள்ளல்உனை உள்ளபடி வாழ்த்துகின் றோர்தமை<br/>
                 மதித்திடுவ தன்றிமற்றை<br/>
        வானவரை மதிஎன்னில் நான்அவரை ஒருகனவின்<br/>
                 மாட்டினும் மறந்தும்மதியேன்<br/>
        கள்ளம்அறும் உள்ளம்உறும் நின்பதம்அ லால்வேறு<br/>
                 கடவுளர் பதத்தைஅவர்என்<br/>
        கண்எதிர் அடுத்தைய நண்என அளிப்பினும்<br/>
                 கடுஎன வெறுத்துநிற்பேன்<br/>
        எள்ளளவும் இம்மொழியி லேசுமொழி அன்றுண்மை<br/>
                 என்னை ஆண் டருள்புரிகுவாய்<br/>
        என்தந்தை யேஎனது தாயேஎன் இன்பமே<br/>
                 என்றன்அறி வேஎன்அன்பே<br/>
        தள்ளரிய சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 5.   <br/>   பதிபூசை முதலநற் கிரியையால் மனம்எனும்<br/>
                 பசுகரணம் ஈங்கசுத்த<br/>
        பாவனை அறச்சுத்த பாவனையில் நிற்கும்மெய்ப்<br/>
                 பதியோக நிலைமைஅதனான்<br/>
        மதிபாசம் அற்றதின் அடங்கிடும் அடங்கவே<br/>
                 மலைவில்மெய்ஞ் ஞானமயமாய்<br/>
        வரவுபோக் கற்றநிலை கூடும்என எனதுளே<br/>
                 வந்துணர்வு தந்தகுருவே<br/>
        துதிவாய்மை பெறுசாந்த பதம்மேவு மதியமே<br/>
                 துரிசறு சுயஞ்சோதியே<br/>
        தோகைவா கனமீ திலங்கவரு தோன்றலே<br/>
                 சொல்லரிய நல்லதுணையே<br/>
        ததிபெறும் சென்னையிலக கந்தகோட் டத்துள்வளர்<br/>
                 தலமோங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 6. <br/>     காமஉட் பகைவனும் கோபவெங் கொடியனும்<br/>
                 கனலோப முழுமுடனும்<br/>
        கடுமோக வீணனும் கொடுமதம் எனுந்துட்ட<br/>
                 கண்கெட்ட ஆங்காரியும்<br/>
        ஏமம்அறு மாச்சரிய விழலனும் கொலைஎன்<br/>
                 றியம்புபா தகனுமாம்இவ்<br/>
        வெழுவரும் இவர்க்குற்ற உறவான பேர்களும்<br/>
                 எனைப்பற்றி டாமல்அருள்வாய்<br/>
        சேமமிகு மாமறையின் ஓம்எனும் அருட்பதத்<br/>
                 திறன்அருளி மலயமுனிவன்<br/>
        சிந்தனையின் வந்தனைஉ வந்தமெய்ஞ் ஞானசிவ<br/>
                 தேசிக சிகாரத்னமே<br/>
        தாமம்ஒளிர் சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகர் சைவமணி<br/>
                 சண்முகத் தெய்வமணியே.<br/>
<br/>
 7.  <br/>    நிலைஉறும் நிராசையாம் உயர்குலப் பெண்டிரொடு<br/>
                 நிகழ்சாந்த மாம்புதல்வனும்<br/>
        நெறிபெறும் உதாரகுணம் என்னும்நற் பொருளும்மருள்<br/>
                 நீக்கும்அறி வாம்துணைவனும்<br/>
        மலைவறு நிராங்கார நண்பனும் சுத்தமுறு<br/>
                 மனம்என்னும் நல்ஏவலும்<br/>
        வருசகல கேவலம்இ லாதஇட மும்பெற்று<br/>
                 வாழ்கின்ற வாழ்வருளுவாய்<br/>
        அலைஇலாச் சிவஞான வாரியே ஆனந்த<br/>
                 அமுதமே குமுதமலர்வாய்<br/>
        அணிகொள்பொற் கொடிபசுங் கொடிஇரு புறம்படர்ந்<br/>
                 தழகுபெற வருபொன்மலையே<br/>
        தலைவர்புகழ் சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 8.   <br/>   ஒருமையுடன் நினதுதிரு மலரடி நினைக்கின்ற<br/>
                 உத்தமர்தம் உறவுவேண்டும்<br/>
        உள்ஒன்று வைத்துப் புறம்பொன்று பேசுவார்<br/>
                 உறவுகல வாமைவேண்டும்<br/>
        பெருமைபெறு நினதுபுகழ் பேசவேண் டும்பொய்மை<br/>
                 பேசா திருக்க்வேண்டும்<br/>
        பெருநெறி பிடித்தொழுக வேண்டும்மத மானபேய்<br/>
                 பிடியா திருக்கவேண்டும்<br/>
        மருவுபெண் ஆசையை மறக்கவே வேண்டும்உனை<br/>
                 மறவா திருக்கவேண்டும்<br/>
        மதிவேண்டும் நின்கருணை நிதிவேண்டும் நோயற்ற<br/>
                 வாழ்வில்நான் வாழவேண்டும்<br/>
        தருமமிகு சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 9.  <br/>    ஈஎன்று நான்ஒருவர் இடம்நின்று கேளாத<br/>
                 இயல்பும்என் னிடம்ஒருவர்ஈ<br/>
        திடுஎன்ற போதவர்க் கிலைஎன்று சொல்லாமல்<br/>
                 இடுகின்ற திறமும்இறையாம்<br/>
        நீஎன்றும் எனைவிடா நிலையும்நான் என்றும்உள<br/>
                 நினைவிடா நெறியும்அயலார்<br/>
        நிதிஒன்றும் நயவாத மனமும்மெய்ந் நிலைநின்று<br/>
                 நெகிழாத திடமும்உலகில்<br/>
        சீஎன்று பேய்என்று நாய்என்று பிறர் தமைத்<br/>
                 தீங்குசொல் லாததெளிவும்<br/>
        திரம்ஒன்று வாய்மையும் தூய்மையும் தந்துநின்<br/>
                 திருவடிக் காளாக்குவாய்<br/>
        தாய்ஒன்று சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 10.  <br/>   கரையில்வீண் கதைஎலாம் உதிர்கருங் காக்கைபோல்<br/>
                 கதறுவார் கள்ளுண்டதீக்<br/>
        கந்தம்நா றிடஊத்தை காதம்நா றிடஉறு<br/>
                 கடும்பொய்இரு காதம்நாற<br/>
        வரையில்வாய் கொடுதர்க்க வாதம்இடு வார்சிவ<br/>
                 மணங்கமழ் மலர்ப்பொன்வாய்க்கு<br/>
        மவுனம்இடு வார்இவரை முடர்என ஓதுறு<br/>
                 வழக்குநல் வழக்கெனினும்நான்<br/>
        உரையிலவர் தமையுறா துனதுபுகழ் பேசும்அவ<br/>
                 ரோடுறவு பெறஅருளுவாய்<br/>
        உயர்தெய்வ யானையொடு குறவர்மட மானும்உள்<br/>
                 உவப்புறு குணக்குன்றமே<br/>
        தரையில்உயர் சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 11.  <br/>   நாம்பிரமம் நமைஅன்றி ஆம்பிரமம் வேறில்லை<br/>
                 நன்மைதீ மைகளும் இல்லை<br/>
        நவில்கின்ற வாகிஆந் தரம்இரண்டினும்ஒன்ற<br/>
                 நடுநின்ற தென்றுவீணாள்<br/>
        போம்பிரம நீதிகேட் போர்பிரமை யாகவே<br/>
                 போதிப்பர் சாதிப்பர்தாம்<br/>
        புன்மைநெறி கைவிடார் தம்பிரமம் வினைஒன்று<br/>
                 போந்திடில் போகவிடுவார்<br/>
        சாம்பிரம மாம்இவர்கள் தாம்பிரமம் எனும்அறிவு<br/>
                 தாம்புபாம் பெனும்அறிவுகாண்<br/>
        சத்துவ அகண்டபரிபூரண காரஉப<br/>
                 சாந்தசிவ சிற்பிரம நீ<br/>
        தாம்பிரிவில் சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/> <br/>
 12.  <br/>  பார்கொண்ட நடையில்வன் பசிகொண்டு வந்திரப்<br/>
                 பார்முகம் பார்த்திரங்கும்<br/>
        பண்பும்நின் திருவடிக் கன்பும்நிறை ஆயுளும் <br/>
                 பதியும்நல் நிதியும்உணர்வும்<br/>
        சீர்கொண்ட நிறையும்உட் பொறையும்மெய்ப் புகழும்நோய்த்<br/>
                 தீமைஒரு சற்றும்அணுகாத்<br/>
        திறமும்மெய்த் திடமும்நல் இடமும்நின் அடியர்புகழ்<br/>
                 செப்புகின் றோர்அடைவர்காண்<br/>
        கூர்கொண்ட நெட்டிலைக் கதிர்வேலும் மயிலும்ஒரு<br/>
                இக்஑ழியங் கொடியும்விண்ணோர்<br/>
        கோமான்தன் மகளும்ஒரு மாமான்தன் மகளும்மால்<br/>
                  கொண்டநின் கோலமறவேன்<br/>
        தார்கொண்ட சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 13.   <br/>  வன்பெரு நெருப்பினைப் புன்புழுப் பற்றுமோ<br/>
                  வானைஒரு மான்தாவுமோ<br/>
        வலியுள்ள புலியைஓர் எலிசீறு மோபெரிய<br/>
                  மலையைஓர் ஈச்சிறகினால்<br/>
        துன்புற அசைக்குமோ வச்சிரத் துண்ஒரு<br/>
                  துரும்பினால் துண்டமாமோ<br/>
        சூரியனை இருள்வந்து சூழுமோ காற்றில்மழை<br/>
                  தோயுமோ இல்லைஅதுபோல்<br/>
        அன்புடைய நின்அடியர் பொன்அடியை உன்னும்அவர்<br/>
                  அடிமலர் முடிக்கணிந்தோர்க்<br/>
        கவலமுறு மோகாமம் வெகுளிஉறு மோமனத்<br/>
                  தற்பமும்வி கற்பம்உறுமோ<br/>
        தன்புகழ்செய் சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தன்முகத் துய்யமணி உன்முகச் சைவமணி<br/>
                  சண்முகத் தெய்வமணியே.<br/>
<br/>
 14.     <br/>       காணலிடை நீரும்ஒரு கட்டையில் கள்வனும்<br/>
                  காண்உறு கயிற்றில் அறவும்<br/>
        கடிதரு கிளிஞ்சிலிடை வெள்ளியும் பொன்னைக்<br/>
                  கதித்தபித் தளையின்இடையும்<br/>
        மானலில் கண்டுள மயங்கல்போல் கற்பனையை<br/>
                  மாயையில் கண்டுவிணே<br/>
        மனைஎன்றும் மகவென்றும் உறவென்றும் நிதிஎன்றும்<br/>
                  வாள்வென்றும் மானம்என்றும்<br/>
        ஊனலின் உடம்பென்றும் உயிரென்றும் உளம்என்றும்<br/>
                  உள்என்றும் வெளிஎன்றும்வான்<br/>
        உலகென்றும் அளவுறுவி காரம்உற நின்றஎனை<br/>
                  உண்மைஅறி வித்தகுருவே<br/>
        தானமிகு சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தன்முகத் துய்யமணி உன்முகச் சைவமணி<br/>
                  சண்முகத் தெய்வமணியே.<br/>
<br/>
 15.    <br/> கற்றொளிகொள் உணர்வினோர் வேண்டாத இப்பெருங்<br/>
                  கன்மவுட லில்பருவம்நேர்<br/>
        கண்டழியும் இளமைதான் பகல்வேட மோபுரைக்<br/>
                  கடல்நீர்கொ லோகபடமோ<br/>
        உற்றொளியின் வெயில்இட்ட மஞ்சளோ வான்இட்ட<br/>
                  ஒருவிலோ நீர்க்குமிழியோ<br/>
        உரைஅனல் பெறக்காற்றுள் ஊதும் துரத்தியோ<br/>
                  உன்றும்அறி யேன் இதனைநான்<br/>
        பற்றுறுதி யாக்கொண்டு வனிதையர்கண் வலையினில்<br/>
                  பட்டுமதி கெட்டுழன்றே<br/>
        பாவமே பயில்கின்ற தல்லாது நின்அடிப்<br/>
                  பற்றணுவும் உற்றறிகிலேன்<br/>
        சற்றைஅகல் சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தன்முகத் துய்யமணி உன்முகச் சைவமணி<br/>
                  சண்முகத் தெய்வமணியே.<br/>
<br/>
 16.  <br/>   சடமாகி இன்பம் தராதாகி மிகுபெருஞ்<br/>
                  சஞ்சலா காரமாகிச்<br/>
        சற்றாகி வெளிமயல் பற்றாகி ஓடும்இத்<br/>
                  தன்மைபெறு செல்வமந்தோ<br/>
        விடமாகி ஒருகபட நடமாகி யாற்றிடை<br/>
                  விரைந்துசெலும் வெள்ளம்ஆகி<br/>
        வேலைஅலை யாகிஆங் காரவலை யாகிமுதிர்<br/>
                  வேனில்உறு மேகம்ஆகிக்<br/>
        கடமாய சகடமுறு காலாகி நீடுவாய்க்<br/>
                  காலோடும் நீராகியே<br/>
        கற்விலா மகளிர்போல் பொற்பிலா துழலும்இது<br/>
                  கருதாத வகைஅருளுவாய்<br/>
        தடமேவு சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 17.  <br/>   உப்புற்ற பாண்டம்என ஒன்பது துவாரத்துள்<br/>
                  உற்றசும் பொழுகும்உடலை<br/>
        உயர்கின்ற வானிடை எறிந்தகல் என்றும்மலை<br/>
                  உற்றிழியும் அருவிஎன்றும்<br/>
        வெப்புற்ற காற்றிடை விளக்கென்றும் மேகம்உறு<br/>
                  மின்என்றும் வீசுகாற்றின்<br/>
        மேற்பட்ட பஞ்சென்றும் மஞ்சென்றும் வினைதந்த<br/>
                  வெறுமாய வேடம்என்றும்<br/>
        கப்புற்ற பறவைக் குடம்பைஎன் றும்பொய்த்த<br/>
                  கனவென்றும் நீரில்எழுதும்<br/>
        கைஎழுத் தென்றும்உட் கண்டுகொண் டதிலாசை<br/>
                  கைவிடேன் என்செய்குவேன்<br/>
        தப்பற்ற சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 18.  <br/>   எந்தைநினை வாழ்த்தாத பேயர்வாய் கூழுக்கும்<br/>
                  ஏக்கற்றி ருக்கும்வெறுவாய்<br/>
        எங்கள்பெரு மான்உனை வணங்காத மூடர்தலை<br/>
                  இகழ்விற கெடுக்கும்தலை<br/>
        கந்தமிகு நின்மேனி காணாத கயவர்கண்<br/>
                  கலநீர் சொரிந்தஅழுகண்<br/>
        கடவுள்நின் புகழ்தனைக் கேளாத வீணர்செவி<br/>
                  கைத்திழவு கேட்கும்செவி<br/>
        பந்தம்அற நினைஎணாப் பாவிகள் தம்நெஞ்சம்<br/>
                  பகீர்என நடுங்கும்நெஞ்சம்<br/>
        பரமநின் திருமுன்னர் குவியாத வஞ்சர்கை<br/>
                  பலிஏற்க நீள்கொடுங்கை<br/>
        சந்தமிகு சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 19.  <br/>   ஐயநின் சீர்பேசு செல்வர்வாய் நல்லதெள்<br/>
                  அழுதுண் டுவந்ததிருவாய்<br/>
        அப்பநின் திருவடி வணங்கினோர் தலைமுடி<br/>
                  அணிந்தோங்கி வாழுந்தலை<br/>
        மெய்யநின் திருமேனி கண்டபுண் ணியர்கண்கள்<br/>
                  மிக்கஒளி மேவுகண்கள்<br/>
        வேலநின் புகழ்கேட்ட வித்தகர் திருச்செவி<br/>
                  விழாச்சுபம் கேட்கும்செவி<br/>
        துய்யநின் பதம்எண்ணும் மேலோர்கன் நெஞ்சம்மெய்ச்<br/>
                  சுகருப மானநெஞ்சம்<br/>
        தோன்றல்உன் திருமுன் குவித்தபெரி யோர்கைகன்<br/>
                  சுவர்ன்னமிடு கின்றகைகள்<br/>
        சையம்உயர் சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 20. <br/>    உழல்உற்ற உழவுமுதல் உறுதொழில் இயற்றிமலம்<br/>
                  ஒத்தபல பொருள்ஈட்டிவீண்<br/>
        உறுவயிறு நிறையவெண் சோறடைத் திவ்வுடலை<br/>
                  ஒதிபோல் வளர்த்துநாளும்<br/>
        விழல்உற்ற வாழ்க்கையை விரும்பினேன் ஐயஇவ்<br/>
                  வெய்யஉடல் பொய்என்கிலேன்<br/>
        வெளிமயக் கோமாய விடமயக் கோஎனது<br/>
                  விதிமயக் கோஅறிகிலேன்<br/>
        கழல்உற்ற நின்துணைக் கால்மலர் வணங்கிநின்<br/>
                  கருணையை விழைந்துகொண்டெம்<br/>
        களைகணே ஈராறு கண்கொண்ட என்றன்இரு<br/>
                  கண்ணேஎ னப்புகழ்கிலேன்<br/>
        தழைவுற்ற சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 21.  <br/>   வானம்எங் கேஅமுத பானம்எங்கே அமரர்<br/>
                  வாழ்க்கைஅபி மானம்எங்கே<br/>
        மாட்சிஎங் கேஅவர்கள் சூழ்ச்சிஎங் கேதேவ<br/>
                  மன்னன்அர சாட்சிஎங்கே<br/>
        ஞானம்எங் கேமுனிவர் மோனம்எங் கேஅந்த<br/>
                  நான்முகன் செய்கைஎங்கே<br/>
        நாரணன் காத்தலை நடத்தல்எங் கேமறை<br/>
                  நவின்றிடும் ஒழுக்கம்எங்கே<br/>
        ஈனம்அங் கேசெய்த தாருகனை ஆயிர<br/>
                  இலக்கம்உறு சிங்கமுகனை<br/>
        எண்அரிய திறல்பெற்ற சூரனை மறக்கருணை<br/>
                  ஈந்துபணி கொண்டிலைஎனில்<br/>
        தானமிங் கேர்சென்னை கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 22.  <br/>   மனமான ஒருசிறுவன் மதியான குருவையும்<br/>
                  மதித்திடான் நின் அடிச்சீர்<br/>
        மகிழ்கல்வி கற்றிடான் சும்மாஇ ரான்காம<br/>
                  மடுவினிடை வீழ்ந்துசுழல்வான்<br/>
        சிவமான வெஞ்சுரத் துழலுவன் உலோபமாம்<br/>
                  சிறுகுகையி னுட்புகுவான்<br/>
        செறுமோக இருளிடைச் செல்குவான் மதம்எனும்<br/>
                  செய்குன்றில் ஏறிவிழுவான்<br/>
        இனமான மாச்சரிய வெங்குழியின் உள்ளே<br/>
                  இறங்குவான் சிறிதும்அந்தோ<br/>
        என்சொல்கே ளான்எனது கைப்படான் மற்றிதற்<br/>
                  கேழையேன் என்செய்குவேன்<br/>
        தனநீடு சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 23.  <br/>   வாய்கொண் டுரைத்தல்அரி தென்செய்கேன் என்செய்கேன்<br/>
                  வள்ளல்உன் சேவடிக்கண்<br/>
        மன்னாது பொன்னாசை மண்ணாசை பெண்ணாசை<br/>
        பேய்கொண்டு கள்உண்டு கோலினால் மொத்துண்டு<br/>
                  பித்துண்ட வன்குரங்கோ<br/>
        பேசுறு குலாலனாற் சுழல்கின்ற திகிரியோ<br/>
                  பேதைவிளை யாடுபந்தோ<br/>
        காய்கொண்டு பாய்கின்ற வெவ்விலங் கோபெருங்<br/>
                  காற்றினாற் சுழல்கறங்கோ<br/>
        காலவடி வோஇந்திர ஜாலவடி வோஎனது<br/>
                  கர்மவடி வோஅறிகிலேன்<br/>
        தாய்கொண்ட சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 24.  <br/>   கற்றமே லவரொடும் கூடிநில் லேன்கல்வி<br/>
                  கற்கும்நெறி தேர்ந்துகல்லேன்<br/>
        கனிவுகொண் டுனதுதிரு அடியைஒரு கனவினும்<br/>
                  கருதிலேன் நல்லன்அல்லேன்<br/>
        குற்றமே செய்வதென் குணமாகும் அப்பெருங்<br/>
                  குற்றம்எல் லாம்குணம்எனக்<br/>
        கொள்ளுவது நின்அருட்குணமாகும் என்னில்என்<br/>
                  குறைதவிர்த் தருள்புரிகுவாய்<br/>
        பெற்றமேல் வரும்ஒரு பெருந்தகையின் அருள்உருப்<br/>
                  பெற்றெழுந் தோங்குசுடரே<br/>
        பிரணவா காராரின் மயவிமல சொருபமே<br/>
                  பேதமில் பரப்பிரமமே<br/>
        தற்றகைய சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 25. <br/> பாய்ப்பட்ட புலிஅன்ன நாய்ப்பட்ட கயவர்தம்<br/>
                  பாழ்பட்ட மனையில்நெடுநாள்<br/>
        பண்பட்ட கழுநீரும் விண்பட்ட இன்னமுது<br/>
                  பட்டபா டாகும்அன்றிப்<br/>
        போய்ப்பட்ட புல்லுமணி புப்பட்ட பாடும்நற்<br/>
                  புண்பட்ட பாடுதவிடும்<br/>
        புன்பட்ட உமியும்உயர் பொன்பட்ட பாடவர்கள்<br/>
                  போகம்ஒரு போகமாமோ<br/>
        ஆய்ப்பட்ட மறைமுடிச் சேய்ப்பட்ட நின்அடிக்<br/>
                  காட்பட்ட பெருவாழ்விலே<br/>
        அருள்பட்ட நெறியும்மெய்ப் பொருள்பட்ட நிலையும்உற<br/>
                  அமர்போக மேபோகமாம்<br/>
        தாய்ப்பட்ட சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 26. <br/>    சேவலம் கொடிகொண்ட நினைஅன்றி வேறுசிறு<br/>
                  தேவரைச் சிந்தைசெய்வோர்<br/>
        செங்கனியை விட்டுவேப் பங்கனியை உண்ணும்ஒரு<br/>
                  சிறுகருங் காக்கைநிகர்வார்<br/>
        நாவலங் காரம்அற வேறுபுகழ் பேசிநின்<br/>
                  நற்புகழ் வழுத்தாதபேர்<br/>
        நாய்ப்பால் விரும்பிஆன் துய்ப்பாலை நயவாத<br/>
                  நவையுடைப் பேயர் ஆவார்<br/>
        நீவலந் தரநினது குற்றேவல் புரியாது<br/>
                  நின்றுமற் றேவல்புரிவோர்<br/>
        நெல்லுக் கிறைக்காது புல்லுக் கிறைக்கின்ற<br/>
                  நெடியவெறு வீணராவார்<br/>
        தாவலம் சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 27.   <br/>  பிரமன்இனி என்னைப் பிறப்பிக்க வல்லனோ<br/>
                  பெய்சிறையில் இன்னும்ஒருகால்<br/>
        பின்பட்டு நிற்குமோ முன்பட்ட சூட்டில்<br/>
                  பெறுந்துயர் மறந்துவிடுமோ<br/>
        இரவுநிறம் உடைஅயமன் இனிஎனைக் கனவினும்<br/>
                  இறப்பிக்க எண்ணம்உறுமோ<br/>
        எண்ணுறான் உதைஉண்டு சிதைஉண்ட தன்உடல்<br/>
                  இருந்தவடு எண்ணுறானோ<br/>
        கரவுபெறு வினைவந்து நலியுமோ அதனைஒரு<br/>
                  காசுக்கும் மதியேன்எலாம்<br/>
        கற்றவர்கள் பற்றும்நின் திருஅருளை யானும்<br/>
                  கலந்திடப் பெற்றுநின்றேன்<br/>
        தரமருவு சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 28.   <br/>  நீர்உண்டு பொழிகின்ற கார்உண்டு விளைகின்ற<br/>
                  நிலன்உண்டு பலனும்உண்டு<br/>
        நிதிஉண்டு துதிஉண்டு மதிஉண்டு கதிகொண்ட<br/>
                  நெறிஉண்டு நிலையும் உண்டு<br/>
        ஊர்உண்டு பேர்உண்டு மணிஉண்டு பணிஉண்டு<br/>
                  உடைஉண்டு கொடையும்உண்டு<br/>
        உண்டுண்டு மகிழவே உணவுண்டு சாந்தம்உறும்<br/>
                  உளம்உண்டு வளமும்உண்டு<br/>
        தேர்உண்டு கரிஉண்டு பரிஉண்டு மற்றுள்ள<br/>
                  செல்வங்கள் யாவும்உண்டு<br/>
        தேன்உண்டு வண்டுறு கடம்பணியும் நின்பதத்<br/>
                  தியானமுண் டாயில்அரசே<br/>
        தார்உண்ட சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 29.   <br/>  உளம்எனது வசம்நின்ற தில்லைஎன் தொல்லைவினை<br/>
                  ஒல்லைவிட் டிடவுமில்லை<br/>
        உன்பதத் தன்பில்லை என்றனக் குற்றதுணை<br/>
                  உனைஅன்றி வேறும்இல்லை<br/>
        இளையன்அவ னுக்கருள வேண்டும்என் றுன்பால்<br/>
                  இசைக்கின்ற பேரும்இல்லை<br/>
        ஏழையவ னுக்கருள்வ தேன்என்றுன் எதிர்நின்<br/>
                  றியம்புகின் றோரும்இல்லை<br/>
        வளமருவும் உனதுதிரு அருள்குறைவ தில்லைமேல்<br/>
                  மற்றொரு வழக்கும்இல்லை<br/>
        வந்திரப் போர்களுக் கிலைஎன்ப தில்லைநீ<br/>
                  வன்மனத் தவனும்அல்லை<br/>
        தளர்விலாச் சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 30. <br/>    எத்திக்கும் என்உளம் தித்திக்கும் இன்பமே<br/>
                  என்உயிர்க் குயிராகும்ஓர்<br/>
        ஏகமே ஆனந்த போகமே யோகமே<br/>
                  என்பெருஞ் செல்வமேநன்<br/>
        முத்திக்கு முதலான முதல்வனே மெய்ஞ்ஞான<br/>
                  முர்த்தியே முடிவிலாத<br/>
        முருகனே நெடியமால் மருகனே சிவபிரான்<br/>
                  முத்தாடும் அருமைமகனே<br/>
        பத்திக் குவந்தருள் பரிந்தருளும் நின்அடிப்<br/>
                   பற்றருளி என்னைஇந்தப்<br/>
        படியிலே உழல்கின்ற குடியிலே ஒருவனாப்<br/>
                   பண்ணாமல் ஆண்டருளுவாய்<br/>
        சத்திக்கும் நீர்ச்சென்னை கந்தகோட் டத்துள்வளர்<br/>
                   தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                   சண்முகத் தெய்வமணியே.<br/>
<br/>
<br/>
 31.   <br/>  நான்கொண்ட விரதம்நின் அடிஅலால் பிறர்தம்மை<br/>
                   நாடாமை ஆகும்இந்த<br/>
        நல்விரத மாம்கனியை இன்மைஎனும் ஒருதுட்ட<br/>
                   நாய்வந்து கவ்விஅந்தோ<br/>
        தான்கொண்டு போவதினி என்செய்வேன் என்செய்வேன்<br/>
                   தளராமை என்னும்ஒருகைத்<br/>
        தடிகொண் டடிக்கவோ வலியிலேன் சிறியனேன்<br/>
                   தன்முகம் பார்த்தருளுவாய்<br/>
        வான்கொண்ட தெள்அமுத வாரியே மிகுகருனை<br/>
                   மழையே மழைக்கொண்டலே<br/>
        வள்ளலே என்இருகண் மணியேஎன் இன்பமே<br/>
                   மயில்ஏறு மாணிக்கமே<br/>
        தான்கொண்ட சென்னையில் கந்தகோட் டத்துள்வளர்<br/>
                   தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                   சண்முகத் தெய்வமணியே.<br/>
<br/>
                   திருச்சிற்றம்பலம். <br/>
<br/>
       சென்னைக் கந்தகோட்டம்<br/>
   எண்சீர்க் கழிநெடிலடி ஆசிரிய விருத்தம்<br/>
         திருச்சிற்றம்பலம்<br/>
<br/>
 32.  <br/> அருளார் அமுதே சரணம் சரணம்<br/>
        அழகா அமலா சரணம் சரணம்<br/>
      பொருளா எனைஆள் புனிதா சரணம்<br/>
        பொன்னே மணியே சரணம் சரணம்<br/>
      மருள்வார்க் கரியாய் சரணம் சரணம்<br/>
        மயில்வா கனனே சரணம் சரணம்<br/>
      கருணா லயனே சரணம் சரணம்<br/>
        கந்தா சரணம் சரணம் சரணம்<br/>
<br/>
 33. <br/>  எண்ணேர் மறையின் பயனே சரணம்<br/>
        பதியே பரமே சரணம் சரணம்<br/>
      விண்ணேர் ஒளியே வெளியே சரணம்<br/>
        வெளியின் விளைவே சரணம் சரணம்<br/>
      உண்ணேர் உயிரே உணர்வே சரணம்<br/>
        உருவே அருவே உறவே சரணம்<br/>
      கண்ணே மணியே சரணம் சரணம்<br/>
        கந்தா சரணம் சரணம் சரணம்<br/>
<br/>
 34. <br/>  முடியா முதலே சரணம் சரணம்<br/>
        முருகா குமரா சரணம் சரணம்<br/>
      வடிவேல் அரசே சரணம் சரணம்<br/>
        மயிலூர் மணியே சரணம் சரணம்<br/>
      அடியார்க் கெளியாய் சரணம் சரணம்<br/>
        அரியாய் பெரியாய் சரணம் சரணம்<br/>
      கடியாக் கதியே சரணம் சரணம்<br/>
        கந்தா சரணம் சரணம் சரணம்<br/>
<br/>
 35.  <br/> பூவே மணமே சரணம் சரணம்<br/>
        பொருளே அருளே சரணம் சரணம்<br/>
      கோவே குகனே சரணம் சரணம்<br/>
        குருவே திருவே சரணம் சரணம்<br/>
      தேவே தெளிவே சரணம் சரணம்<br/>
        சிவசண் முகனே சரணம் சரணம்<br/>
      காவேர் தருவே சரணம் சரணம்<br/>
        கந்தா சரணம் சரணம் சரணம்<br/>
<br/>
 36.  <br/> நடவும் தனிமா மயிலோய் சரணம்<br/>
        நல்லார் புகழும் வல்லோய் சரணம்<br/>
      திடமும் திருவும் தருவோய் சரணம்<br/>
        தேவர்க் கரியாய் சரணம் சரணம்<br/>
      தடவண் புயனே சரணம் சரணம்<br/>
        தனிமா முதலே சரணம் சரணம்<br/>
      கடவுள் மணியே சரணம் சரணம்<br/>
        கந்தா சரணம் சரணம் சரணம்<br/>
<br/>
 37.  <br/> கோலக் குறமான் கணவா சரணம்<br/>
        குலமா மணியே சரணம் சரணம்<br/>
      சீலத் தவருக் கருள்வோய்சரணம்<br/>
        சிவனார் புதல்வா சரணம் சரணம்<br/>
      ஞாலத் துயர்தீர் நலனே சரணம்<br/>
        நடுவா கியநல் ஒளியே சரணம்<br/>
      காலன் தெறுவோய் சரணம் சரணம்<br/>
        கந்தா சரணம் சரணம் சரணம்<br/>
<br/>
 38.  <br/> நங்கட் கிளியாய் சரணம் சரணம்<br/>
        நந்தா உயர்சம் பந்தா சரணம்<br/>
      திங்கட் சடையான் மகனே சரணம்<br/>
        சிவைதந் தருளும் புதல்வா சரணம்<br/>
      துங்கச் சுகம்நன் றருள்வோய் சரணம்<br/>
        சுரர்வாழ்த் திடுநம் துரையே சரணம்<br/>
      கங்கைக் கொருமா மதலாய் சரணம்<br/>
        கந்தா சரணம் சரணம் சரணம்<br/>
<br/>
 39.   <br/>ஒளியுள் ஒளியே சரணம் சரணம்<br/>
        ஒன்றே பலவே சரணம் சரணம்<br/>
      தெளியும் தெருளே சரணம் சரணம்<br/>
        சிவமே தவமே சரணம் சரணம்<br/>
      அளியும் கனியே சரணம் சரணம்<br/>
        அமுதே அறிவே சரணம் சரணம்<br/>
      களியொன் றருள்வோய் சரணம் சரணம்<br/>
        கந்தா சரணம் சரணம் சரணம்<br/>
<br/>
 40.  <br/> மன்னே எனைஆள் வரதா சரணம்<br/>
        மதியே அடியேன் வாழ்வே சரணம்<br/>
      பொன்னே புனிதா சரணம் சரணம்<br/>
        புகழ்வார் இதயம் புகுவாய் சரணம்<br/>
      அன்னே வடிவேல் அரசே சரணம்<br/>
        அறுமா முகனே சரணம் சரணம்<br/>
      கன்னேர் புயனே சரணம் சரணம்<br/>
        கந்தா சரணம் சரணம் சரணம்<br/>
<br/>
 41.  <br/> வேதப் பொருளே சரணம் சரணம்<br/>
        விண்ணோர் பெருமாள் சரணம் சரணம்<br/>
      போதத் திறனே சரணம் சரணம்<br/>
        புனைமா மயிலோய் சரணம் சரணம்<br/>
      நாதத் தொலியே சரணம் சரணம்<br/>
        நவைஇல் லவனே சரணம் சரணம்<br/>
      காதுக் கினிதாம் புகழோய் சரணம்<br/>
        கந்தா சரணம் சரணம் சரணம்<br/>
<br/>
           திருச்சிற்றம்பலம்.<br/>
<br/>
                     3. பிரார்த்தனை மாலை <br/>
                        கட்டளைக் கலித்துறை<br/>
<br/>
                         திருச்சிற்றம்பலம்<br/>
<br/>
 42.   <br/>  சீர்கொண்ட தெய்வ வதனங்கள் ஆறும் திகழ்கடப்பந்<br/>
        தார்கொண்ட பன்னிரு தோள்களும் தாமரைத் தாள்களும்ஓர்<br/>
        கூர்கொண்ட வேலும் மயிலும்நற் கோழிக் கொடியும்அருட்<br/>
        கார்கொண்ட வண்மைத் தணிகா சலமும்என் கண்ணுற்றதே1.<br/>
<br/>
 43.  <br/>   கண்முன் றுறுசெங் கரும்பின்முத் தேபதம் கண்டிடுவான்<br/>
        மண்முன் றுலகும் வழுத்தும் பவள மணிக்குன்றமே<br/>
        திண்முன்று நான்கு புயங்கொண் டொளிர்வச் சிரமணியே<br/>
        வண்முன் றலர்மலை வாழ்மயில் ஏறிய மாணிக்கமே.<br/>
<br/>
 44.   <br/>  மாணித்த ஞான மருந்தேஎன் கண்ணின்உள் மாமணியே<br/>
        ஆணிப்பொன் னேஎன தாருயி ரேதணி காசலனே<br/>
        தாணிற்கி லேன்நினைத் தாழாத வஞ்சர் தமதிடம்போய்ப்<br/>
        பேணித் திரிந்தனன் அந்தோஎன் செய்வன்இப் பேதையனே.<br/>
<br/>
 45.   <br/>  அன்னே எனைத்தந்த அப்பாஎன் றேங்கி அலறுகின்றேன்<br/>
        என்னேஇவ் வேழைக் கிரங்காது நீட்டித் திருத்தல்எந்தாய்<br/>
        பொன்னே சுகுணப் பொருப்பே தணிகைப் பொருப்பமர்த்த<br/>
        மன்னே கலப மயில்மேல் அழகிய மாமணியே.<br/>
<br/>
 46.   <br/>  மணியே தினைப்புன வல்லியை வேண்டி வளர்மறைவான்<br/>
        கணியே எனநின்ற கண்ணே என்உள்ளக் களிநறவே<br/>
        பணியேன் எனினும் எனைவலிந் தாண்டுன் பதந்தரவே<br/>
        நணியே தணிகைக்கு வாஎன ஓர்மொழி நல்குவையே.<br/>
<br/>
 47. <br/>    நல்காத ஈனர்தம் பாற்சென் றிரந்து நவைப்படுதல்<br/>
        மல்காத வண்ணம் அருள்செய்கண் டாய்மயில் வாகனனே<br/>
        பல்காதல் நீக்கிய நல்லோர்க் கருளும் பரஞ்சுடரே<br/>
        அல்காத வண்மைத் தணிகா சலத்தில் அமர்ந்தவனே.<br/>
<br/>
 48.   <br/>  அமரா வதிஇறைக் காருயிர் ஈந்த அருட்குன்றமே<br/>
        சமரா புரிக்கர சேதணி காசலத் தற்பரனே<br/>
        குமரா பரம குருவே குகாஎனக் கூவிநிற்பேன்<br/>
        எமராஜன் வந்திடுங் கால்ஐய னேஎனை ஏன்றுகொள்ளே.<br/>
<br/>
 49.   <br/>  கொள்உண்ட வஞ்சர்தம் கூட்டுண்டு வாழ்க்கையில் குட்டுண்டுமேல்<br/>
        துள்உண்ட நோயினில் சூடுண்டு மங்கையர் தோய்வெனும்ஓர்<br/>
        கள்உண்ட நாய்க்குன் கருணைஉண் டோ நற் கடல்அமுதத்<br/>
        தெள்உண்ட தேவர் புகழ்தணி காசலச் சிற்பரனே.<br/>
<br/>
 50. <br/>    சிற்பகல் மேவும்இத் தேகத்தை ஒம்பித் திருஅனையார்<br/>
        தற்பக2 மேவிலைந் தாழ்ந்தேன் தணிகை தனில்அமர்ந்த<br/>
        கற்பக மேநின் கழல்கரு தேன்இக் கடைப்படும்என்<br/>
        பொற்பகம் மேவிய நின்அருள் என்என்று போற்றுவதே.<br/>
<br/>
 51.   <br/>  போற்றேன் எனினும் பொறுத்திடல் வேண்டும் புவிநடையாம்<br/>
        சேற்றே விழுந்து தியங்குகின் றேனைச் சிறிதும்இனி<br/>
        ஆற்றேன் எனதர சேஅமு தேஎன் அருட்செல்வமே<br/>
        மேற்றேன் பெருகு பொழில்தணி காசல வேலவனே.<br/>
<br/>
 52.  <br/>   வேல்கொண்ட கையும் விறல்கொண்ட தோளும் விளங்குமயில்<br/>
        மேல்கொண்ட வீறும் மலர்முகம் ஆறும் விரைக்கமலக்<br/>
        கால்கொண்ட வீரக் கழலும்கண் டால்அன்றிக் காமன்எய்யும்<br/>
        கோல்கொண்ட வன்மை அறுமோ தணிகைக் குருபரனே.<br/>
<br/>
 53.   <br/>  குருவே அயன்அரி ஆதியர் போற்றக் குறைதவிர்ப்பான்<br/>
        வருவேல் பிடித்து மகிழ்வள்ள லேகுண மாமலையே<br/>
        தருவே தணிகைத் தயாநிதி யேதுன்பச் சாகரமாம்<br/>
        கருவேர் அறுத்திக் கடையனைக் காக்கக் கடன்உனக்கே.<br/>
<br/>
 54.    <br/> உனக்கே விழைவுகொண் டோ லமிட் டோ ங்கி உலறுகின்றேன்<br/>
        எனக்கே அருள்இத் தமியேன் பிழைஉளத் தெண்ணியிடேல்<br/>
        புனக்கேழ் மணிவல்லி யைப்புணர்ந் தாண்டருள் புண்ணியனே<br/>
        மனக்கேத மாற்றும் தணிகா சலத்தமர் வானவனே.<br/>
<br/>
 55.   <br/>  வானோர் குடிகளை வாழ்வித்த தெய்வ மணிச்சுடரே<br/>
        நானோர்எளியன்என் துன்பறுத் தாள்என நண்ணிநின்றேன்<br/>
        ஏனோநின் நெஞ்சம் இரங்காத வண்ணம் இருங்கணிப்பூந்<br/>
        தேனோ டருவி பயிலும் தணிகைச் சிவகுருவே.<br/>
<br/>
 56.  <br/>   கையாத துன்பக் கடல்முழ்கி நெஞ்சம் கலங்கிஎன்றன்<br/>
        ஐயாநின் பொன்அடிக் கோலமிட் டேன்என்னை ஆண்டுகொளாய்<br/>
        மையார் தடங்கண் மலைமகள் கண்டு மகிழ்செல்வமே.<br/>
        செய்யார் தணிகை மலைஅர சேஅயிற் செங்கையனே.<br/>
<br/>
 57.   <br/>  செங்கைஅம் காந்தன் அனையமின் னார்தம் திறத்துழன்றே<br/>
        வெங்கயம் உண்ட விளவாயி னேன்விறல் வேலினைஓர்<br/>
        அங்கையில் ஏந்திய ஐயா குறவர் அரிதில்பெற்ற<br/>
        மங்கை மகிழும் தணிகேச னேஅருள் வந்தெனக்கே.<br/>
<br/>
 58.  <br/>   கேளாது போல்இருக் கின்றனை ஏழைஇக் கீழ்நடையில்<br/>
        வாளா இடர்கொண் டலறிடும் ஓலத்தை மாமருந்தே<br/>
        தோளா மணிச்சுட ரேதணி காசலத் து'ய்ப்பொருளே<br/>
        நாளாயின் என்செய்கு வேன்இறப் பாய நவைவருமே.<br/>
<br/>
 59.   <br/>  நவையே தருவஞ்ச நெஞ்சகம் மாயவும் நான்உன்அன்பர்<br/>
        அவையே அணுகவும் ஆனந்த வாரியில் ஆடிடவும்<br/>
        சுவையே அமுதன்ன நின்திரு நாமம் துதிக்கவும்ஆம்<br/>
        இவையேஎன் எண்ணம் தணிகா சலத்துள் இருப்பவனே.<br/>
<br/>
 60.   <br/>  இருப்பாய மாய மனத்தால் வருந்தி இளைத்துநின்றேன்<br/>
        பொருப்பாய கன்மப் புதுவாழ்வில் ஆழ்ந்தது போதும்இன்றே<br/>
        கருப்பாழ் செயும்உன் சுழல்அடிக் கேஇக் கடையவனைத்<br/>
        திருப்பாய் எனில்என்செய் கேன்தணி காசலத் தெள்ளமுதே.<br/>
<br/>
 61.   <br/>  தெள்அகத் தோங்கிய செஞ்சுட ரேசிவ தேசிகனே<br/>
        கள்அகத் தேமலர்க் காஆர் தணிகைஎங் கண்மணியே<br/>
        என்அகத் தேஉழன் றென்நின் றலைத்தெழுந் திங்கும்அங்கும்<br/>
        துள்அகத் தேன்சிரம் சேரும்கொ லோநின் துணைஅடியே.<br/>
<br/>
 62.   <br/>  அடியேன் எனச்சொல்வ தல்லாமல் தாள்அடைந் தாரைக்கண்டே<br/>
        துடியேன் அருண கிரிபாடும் நின்அருள் தோய்புகழைப்<br/>
        படியேன் பதைத்துரு கேன்பணி யேன்மனப் பந்தம்எலாம்<br/>
        கடியேன் தணிகையைக் காணேன்என் செய்வேன்எம் காதலனே.<br/>
<br/>
 63.  <br/>   தலனே அடியர் தனிமன மாம்புகழ் சார்தணிகா<br/>
        சலனே அயன்அரி ஆதியர் வாழ்ந்திடத் தாங்கயில்வேல்<br/>
        வலனேநின் பொன்அருள் வாரியின் முழ்க மனோலயம்வாய்ந்<br/>
        திலனேல் சனன மரணம்என் னும்கடற் கென்செய்வனே.<br/>
<br/>
 64.    <br/> என்செய்கை என்செய்கை எந்தாய்நின் பொன்அடிக் கேஅலங்கல்<br/>
        வன்செய்கை நீங்க மகிழ்ந்தணி யேன்துதி வாய்உரைக்க<br/>
        மென்செய்கை கூப்ப விழிநீர் துளித்திட மெய்சிலிர்க்கத்<br/>
        தன்செய்கை என்பதற் றேதணி காசலம் சார்ந்திலனே.<br/>
<br/>
 65.  <br/>   சாரும் தணிகையில் சார்ந்தோய்நின் தாமரைத் தாள்துணையைச்<br/>
        சேரும் தொழும்பா திருப்பதம் அன்றிஇச் சிற்றடியேன்<br/>
        ஊரும் தனமும் உறவும் புகழும் உரைமடவார்<br/>
        வாருந் தணிமுலைப் போகமும் வேண்டிலன் மண்விண்ணிலே.<br/>
<br/>
 66.  <br/>   மண்நீர் அனல்வளி வான்ஆகி நின்றருள் வத்துஎன்றே<br/>
        தெண்நீர்மை யால்புகழ் மால்அய னேமுதல் தேவர்கள்தம்<br/>
        கண்நீர் துடைத்தருள் கற்பக மேஉனைக் கண்டுகொண்டேன்<br/>
        தண்நீர் பொழிற்கண் மதிவந் துலாவும் தணிகையிலே.<br/>
<br/>
 67.  <br/>  தணியாத துன்பத் தட்ங்கடல் நீங்கநின் தன்மலர்த்தாள்<br/>
        பணியாத பாவிக் கருளும்உண் டோ பசு பாசம்அற்றோர்க்<br/>
        கணியாக நின்ற அருட்செல்வ மேதணி காசலனே<br/>
        அணிஆ தவன்முத லாம்அட்ட முர்த்தம் அடைந்தவனே.<br/>
<br/>
 68.   <br/>  அடையாத வஞ்சகர் பால்சென் றிரந்திங் கலைந்தலைந்தே<br/>
        கடையான நாய்க்குள் கருணைஉண் டோ தணி கைக்குள்நின்றே<br/>
        உடையாத நல்நெஞ்சர்க் குண்மையைக் காண்பிக்கும் உத்தமனே<br/>
        படையாத தேவர் சிறைமீட் டளித்தருள் பண்ணவனே.<br/>
<br/>
 69.   <br/>  பண்ணவ னேநின் பதமலர் ஏத்தும் பயன்உடையோர்<br/>
        கண்ணவ னேதணி காசல னேஅயில் கையவனே<br/>
        விண்ணவர் ஏத்திய மேலவ னேமயல் மேவுமனம்<br/>
        புண்ணவ னேனையும் சேர்ந்தாய்என் னேஉன்றன் பொன்அருளே.<br/>
<br/>
 70.  <br/>   பொன்ஆர் புயத்தனும் பூஉடை யோனும் புகழ்மணியே<br/>
        என்ஆவி யின்துணை யேதணி காசலத் தேஅமர்ந்த<br/>
        மன்னாநின் பொன்அடி வாழ்த்தாது வீணில் வருந்துறுவேன்<br/>
        இன்னா இயற்றும் இயமன்வந் தால்அவற் கென்சொல்வனே.<br/>
<br/>
 71.   <br/>  சொல்லார் மலர்புனை அன்பகத் தோர்க்கருள் சொல்லும்எல்லாம்<br/>
        வல்லாய்என் றேத்த அறிந்தேன் இனிஎன்றன் வல்வினைகள்<br/>
        எல்லாம் விடைகொண் டிரியும்என் மேல்இய மன்சினமும்<br/>
        செல்லாது காண்ஐய னேதணி காசலச் சீர்அரைசே.<br/>
<br/>
                     திருச்சிற்றம்பலம்.<br/>
<br/>
                        4. எண்ணப் பத்து <br/>
                 அறுசீர்க் கழிநெடிலடி ஆசிரிய விருத்தம்<br/>
                        திருச்சிற்றம்பலம்.<br/>
<br/>
 72.    <br/> அணிகொள் வேல்உடை அண்ணலே நின்திரு அடிகளை அன்போடும்<br/>
        பணிகி லேன்அகம் உருகிநின் றாடிலேன் பாடிலேன் மனமாயைத்<br/>
        தணிகி லேன்திருத் தணிகையை நினைகிலேன் சாமிநின் வழிபோகத்<br/>
        துணிகி லேன்இருந் தென்செய்தேன் பாவியேன் துன்பமும் எஞ்சேனே.<br/>
<br/>
 73.    <br/> சேல்பி டித்தவன் தந்தைஆ தியர்தொழும் தெய்வமே சிவப்பேறே<br/>
        மால்பி டித்தவர் அறியொனாத் தணிகைமா மலைஅமர்ந் திடுவாழ்வே<br/>
        வேல்பி டித்தருள் வள்ளலே யான்சதுர் வேதமும் காணாநின்<br/>
        கால்பி டிக்கவும் கருணைநீ செய்யவும் கண்டுகண் களிப்பேனோ.<br/>
<br/>
 74.  <br/>   களித்து நின்திருக் கழலிணை ஏழையேன் காண்பனோ அலதன்பை<br/>
        ஒளித்து வன்துயர் உழப்பனோ இன்னதென் றுணர்ந்திலேன் அருட்போதம்<br/>
        தெளித்து நின்றிடும் தேசிக வடிவமே தேவர்கள் பணிதேவே<br/>
        தளிர்த்த தண்பொழில் தணிகையில் வளர்சிவ தாருவே மயிலோனே.<br/>
<br/>
 75.   <br/>  மயிலின் மீதுவந் தருள்தரும் நின்றிரு வரவினுக் கெதிர்பார்க்கும்<br/>
        செயலி னேன்கருத் தெவ்வணம் முடியுமோ தெரிகிலேன் என்செய்கேன்<br/>
        அயிலின் மாமுதல் தடிந்திடும் ஐயனே ஆறுமா முகத்தேவே<br/>
        கயிலை நேர்திருத் தணிகைஅம் பதிதனில் கந்தன்என் றிருப்போனே.<br/>
<br/>
 76.  <br/>   இருப்பு நெஞ்சகக் கொடியனேன் பிழைதனை எண்ணுறேல் இனிவஞ்சக்<br/>
        கருப்பு காவணம் காத்தருள் ஐயனே கருணைஅம் கடலேஎன்<br/>
        விருப்புள் ஊறிநின் றோங்கிய அமுதமே வேல்உடை எம்மானே<br/>
        தருப்பு காஇனன் விலகுறும் தணிகைவாழ் சாந்தசற் குணக்குன்றே.<br/>
<br/>
 77.   <br/>  குன்று நேர்பிணித் துயரினால் வருந்திநின் சூரைகழல் கருதாத<br/>
        துன்று வஞ்சகக் கள்ளனேன் நெஞ்சகத் துயர்அறுத் தருள்செய்வான்<br/>
        இன்று மாமயில் மீதினில் ஏறிஇவ் வேழைமுன் வருவாயேல்<br/>
        நன்று நன்றதற் கென்சொல்வார் தணிகைவாழ் நாதநின் அடியாரே.<br/>
<br/>
 78.  <br/>   யாரை யுந்துணை கொண்டிலேன் நின்அடி இணைதுணை அல்லால்நின்<br/>
        பேரை உன்னிவாழ்ந் திடும்படி செய்வையோ பேதுறச் செய்வாயோ<br/>
        பாரை யும்உயிர்ப் பரப்பையும் படைத்தருள் பகவனே உலகேத்தும்<br/>
        சீரை உற்றிடும் தணிகைஅம் கடவுள்நின் திருவுளம் அறியேனே.<br/>
<br/>
 79.  <br/>   உளங்கொள் வஞ்சக நெஞ்சர்தம் இடம்இர் உழந்தகம் உலைவுற்றேன்<br/>
        வளங்கொள் நின்பத மலர்களை நாள்தொறும் வாழ்த்திலேன் என்செய்கேன்<br/>
        குளங்கொள் கண்ணனும் கண்ணனும் பிரமனும் குறிக்கரும்  பெருவாழ்வே<br/>
        தளங்கொள் பொய்கைசூழ் தணிகைஅம் பதியில்வாழ் தனிப்பெரும் புகழ்த்தேவே.<br/>
<br/>
 80.   <br/>  தேவர் நாயகன் ஆகியே என்மனச் சிலைதனில் அமர்ந்தோனே<br/>
        முவர் நாயகன் எனமறை வாழ்த்திடும் முத்தியின் வித்தேஇங்<br/>
        கேவ ராயினும் நின்திருத் தணிகைசென் றிறைஞ்சிடில் அவரேஎன்<br/>
        பாவ நாசம்செய் தென்றனை ஆட்கொள்ளும் பரஞ்சுடர் கண்டாயே.<br/>
<br/>
 81.   <br/>  கண்ட னேகவா னவர்தொழும் நின்திருக் கழல்இணை தனக்காசை<br/>
        கொண்ட னேகமாய்த் தெண்டன்இட் டானந்தக் கூத்தினை உகந்தாடித்<br/>
        தொண்ட னேனும்நின் அடியரில் செறிவனோ துயர்உழந் தலைவேனோ<br/>
        அண்ட னேதிருத் தணிகைவாழ் அண்ணலே அணிகொள்வேல்  கரத்தோனே<br/>
<br/>
                           திருச்சிற்றம்பலம்.<br/>
<br/>
                    5. செழுஞ்சுடர் மாலை <br/>
<br/>
              அறுசீர்க் கழிநெடிலடி ஆசிரிய விருத்தம்<br/>
                    திருச்சிற்றம்பலம்.<br/>
<br/>
 82.  <br/>   ஊணே உடையே பொருளேஎன் றுருகி மனது தடுமாறி<br/>
        வீணே துயரத் தழுந்துகின்றேன் வேறோர் துணைநின் அடிஅன்றிக்<br/>
        காணேன் அமுதே பெருங்கருணைக் கடலே கனியே கரும்பேநல்<br/>
        சேணேர் தணிகை மலைமருந்தே தேனே ஞானச் செழுஞ்சுடரே<br/>
<br/>
 83.  <br/>   பாரும் விசும்பும் அறியஎனைப் பயந்த தாயும் தந்தையும்நீ<br/>
        ஒரும் போதிங் கெனில்எளியேன் ஒயாத் துயருற் றிடல்நன்றோ<br/>
        யாரும் காண உனைவாதுக் கிழுப்பேன் அன்றி என்செய்கேன்<br/>
        சேரும் தணிகை மலைமருந்தே தேனே ஞானச் செழுஞ்சுடரே.<br/>
<br/> 
 84.   <br/>  கஞ்சன் துதிக்கும் பொருளேஎன் கண்ணே நின்னைக் கருதாத<br/>
        வஞ்சர் கொடிய முகம்பார்க்க மாட்டேன் இனிஎன் வருத்தம்அறுத்<br/>
        தஞ்சல் எனவந் தருளாயேல் ஆற்றேன் கண்டாய் அடியேனே<br/>
        செஞ்சந் தனம்சேர் தணிகைமலைத் தேனே ஞானச் செழுஞ்சுடரே.<br/>
<br/>
 85.   <br/>  மின்நேர் உலக நடைஅதனால் மேவும் துயருக் காளாகிக்<br/>
        கல்நேர் மனத்தேன் நினைமறந்தென் கண்டேன் கண்டாய் கற்பகமே<br/>
        பொன்னே கடவுள் மாமணியே போதப் பொருளே பூரணமே<br/>
        தென்னேர் தணிகை மலைஅரசே தேவே ஞானச் செழுஞ்சுடரே<br/>
<br/>
 86.  <br/>   வளைத்தே வருத்தும் பெருந்துயரால் வாடிச் சவலை மகவாகி<br/>
        இளைத்தேன் தேற்றும் துணைகாணேன் என்செய் துய்கேன்  எந்தாயே<br/>
        விளைத்தேன் ஒழுகும் மலர்த்தருவே விண்ணே விழிக்கு விருந்தேசீர்<br/>
        திளைத்தோர் பரவும் திருத்தணிகைத் தேவே ஞானச் செழுஞ்சுடரே.<br/>
<br/>
 87.   <br/>  அடுத்தே வருத்தும் துயர்க்கடலில் அறியா தந்தோ விழுந்திட்டேன்<br/>
        எடுத்தே விடுவார் தமைக்காணேன் எந்தாய் எளியேன் என்செய்கேன்<br/>
        கடுத்தேர் கண்டத் தெம்மான்தன் கண்ணே தருமக் கடலேஎன்<br/>
        செடித்தீர் தணிகை மலைப்பொருளே தேனே ஞானச் செழுஞ்சுடரே.<br/>
<br/>
 88.  <br/>   உண்டால் குறையும் எனப்பசிக்கும் உலுத்தர் அசுத்த முகத்தைஎதிர்<br/>
        கண்டால் நடுங்கி ஒதுங்காது கடைகாத் திரந்து கழிக்கின்றேன்<br/>
        கொண்டார் அடியர் நின்அருளை யானோ ஒருவன் குறைபட்டேன்<br/>
        திண்டார் அணிவேல் தணிகைமலைத் தேவே ஞானச் செழுஞ்சுடரே.<br/>
<br/>
 89.  <br/>   வேட்டேன் நினது திருஅருளை வினையேன் இனிஇத் துயர்பொறுக்க<br/>
        மாட்டேன் மணியே அன்னேஎன் மன்னே வாழ்க்கை மாட்டுமனம்<br/>
        நாட்டேன் அயன்மால் எதிர்வரினும் நயக்கேன் எனக்கு நல்காயோ<br/>
        சேட்டேன் அலரும் பொழில்தணிகைத் தேவே ஞானச் செழுஞ்சுடரே.<br/>
<br/>
 90.   <br/>  கல்லா நாயேன் எனினும்எனைக் காக்கும் தாய்நீ என்றுலகம்<br/>
        எல்லாம் அறியும் ஆதலினால் எந்தாய் அருளா திருத்திஎனில்<br/>
        பொல்லாப் பழிவந் தடையும்உனக் கரசே இனியான் புகல்வதென்னே<br/>
        செல்லார் பொழில்சூழ் திருத்தணிகைத் தேவே ஞானச் செழுஞ்சுடரே.<br/>
<br/>
 91.  <br/>   அன்னே அப்பா எனநின்தாட்3 கார்வம் கூர்ந்திங் கலைகின்றேன்<br/>
        என்னே சற்றும் இரங்கிலைநீ என்நெஞ் சோநின் நல்நெஞ்சம்<br/>
        மன்னே ஒளிகொள் மாணிக்க மணியே குணப்பொன் மலையேநல்<br/>
        தென்னேர் பொழில்சூழ் திருத்தணிகைத் தேவே ஞானச் செழுஞ்சுடரே<br/>
<br/>
 92. <br/>    நடைஏய் துயரால் மெலிந்து நினை நாடா துழலும் நான்நாயில்<br/>
        கடையேன் எனினும் காத்தல்என்றன் கண்ணே நினது கடன்அன்றோ<br/>
        தடையேன் வருவாய் வந்துன்அருள் தருவாய் இதுவே சமயம்காண்<br/>
        செடிதீர்த் தருளும் திருத்தணிகைத் தேவே ஞானச் செழுஞ்சுடரே.<br/>
<br/>
                        திருச்சிற்றம்பலம்<br/>
<br/>
 3. நின் அருட்கார்வம்.  <br/>
<br/>
                     6. குறைஇரந்த பத்து<br/>
<br/>
             எண்சீர்க் கழிநெடிலடி ஆசிரிய விருத்தம்<br/>
                    திருச்சிற்றம்பலம்<br/>
<br/>
 93.   <br/> <br/> சீர்பூத்த அருட்கடலே கரும்பே தேனே<br/>
          செம்பாகே எனதுகுலத் தெய்வ மேநல்<br/>
        கூர்பூத்த வேல்மலர்க்கை அரசே சாந்த<br/>
          குணக்குன்றே தணிகைமலைக் கோவே ஞானப்<br/>
        பேர்பூத்த நின்புகழைக் கருதி ஏழை<br/>
          பிழைக்கஅருள் செய்வாயோ பிழையை நோக்கிப்<br/>
        பார்பூத்த பவத்தில்உற விடில்என் செய்கேன்<br/>
          பாவியேன் அந்தோவன் பயம்தீ ரேனே.<br/>
<br/>
 94.   <br/>  தீராத துயர்க்கடலில் அழுந்தி நாளும்<br/>
          தியங்கிஅழு தேங்கும்இந்தச் சேய்க்கு நீகண்<br/>
        பாராத செயல்என்னே எந்தாய் எந்தாய்<br/>
          பாவிஎன விட்டனையோ பன்னா ளாக<br/>
        ஏராய அருள்தருவாய் என்றே ஏமாந்<br/>
          திருந்தேனே என்செய்கேன் யாரும் இல்லேன்<br/>
        சீராருந் தணிகைவரை அமுதே ஆதி<br/>
          தெய்வமே நின்கருத்தைத் தெளிந்தி லேனே.<br/>
<br/>
 95.  <br/>   தெளிக்குமறைப் பொருளேஎன் அன்பே என்றன்<br/>
          செல்வமே திருத்தணிகைத் தேவே அன்பர்<br/>
        களிக்கும்மறைக் கருத்தேமெய்ஞ் ஞான நீதிக்<br/>
          கடவுளே நின்அருளைக் காணேன் இன்னும்<br/>
        சுளிக்கும்மிடித் துயரும்யமன் கயிறும் ஈனத்<br/>
          தொடர்பும்மலத் தடர்பும்மனச் சோர்வும் அந்தோ<br/>
        அளிக்கும்எனை என்செயுமோ அறியேன் நின்றன்<br/>
          அடித்துணையே உறுதுணைமற் றன்றி உண்டோ .<br/>
<br/>
 96.   <br/>  உண்டாய உலகுயிர்கள் தம்மைக் காக்க<br/>
          ஒளித்திருந்தவ் வுயிர்வினைகள் ஒருங்கே நாளும்<br/>
        கண்டாயே இவ்வேழை கலங்கும் தன்மை<br/>
          காணாயோ பன்னிரண்டு கண்கள் கொண்டோ ய்<br/>
        தண்டாத நின்அருட்குத் தகுமோ விட்டால்<br/>
          தருமமோ தணிகைவரைத் தலத்தின் வாழ்வே<br/>
        விண்டாதி தேவர்தொழும் முதலே முத்தி<br/>
          வித்தேசொற் பதம்கடந்த வேற்கை யானே.<br/>
<br/>
 97.  <br/>   கையாத அன்புடையார் அங்கைமேவும்<br/>
          கனியேஎன் உயிரேஎன் கண்ணே என்றும்<br/>
        பொய்யாத பூரணமே தணிகை ஞானப்<br/>
          பொருளேநின் பொன்அருள்இப் போதியான் பெற்றால்<br/>
        உய்யாத குறைஉண்டே துயர்சொல் லாமல்<br/>
          ஓடுமே யமன்பாசம் ஓய்ந்து போம்என்<br/>
        ஐயாநின் அடியரொடு வாழ்கு வேன்இங்<br/>
          கார்உனைஅல் லால்எனக்கின் றருள்செய் வாயே.<br/>
<br/>
 98.   <br/>  வாய்க்கும்உன தருள்என்றே அந்தோ நாளும்<br/>
          வழிபார்த்திங் கிளைக்கின்றேன் வருத்தும் பொல்லா<br/>
        நோய்க்கும்உறு துயர்க்கும்இலக் கானேன் மாழ்கி<br/>
          நொந்தேன்நின் அருள்காணேன் நுவலும் பாசத்<br/>
        தேய்க்கும்அவன் வரில்அவனுக் கியாது சொல்வேன்<br/>
          என்செய்கேன் துணைஅறியா ஏழை யேனே<br/>
        தூய்க்குமர குருவேதென் தணிகை மேவும்<br/>
          சோதியே இரங்காயோ தொழும்பா ளர்க்கே.<br/>
<br/>
 99.   <br/>  ஆளாயோ துயர்அளக்கர் வீழ்ந்து மாழ்கி<br/>
          ஐயாவோ எனும்முறையை அந்தோ சற்றும்<br/>
        கேளாயோ என்செய்கேன் எந்தாய் அன்பர்<br/>
          கிளத்தும்உன தருள்எனக்குக் கிடையா தாகில்<br/>
        நாளாய்ஓர் நடுவன்வரில் என்செய் வானோ<br/>
          நாயினேன் என்சொல்வேன் நாணு வேனோ<br/>
        தோளாஓர் மணியேதென் தணிகை மேவும்<br/>
          சுடரேஎன் அறிவேசிற் சுகங்கொள் வாழ்வே.<br/>
<br/>
 100.  <br/>  வாழ்வேநற் பொருளேநல் மருந்தே ஞான<br/>
          வாரிதியே தணிமைமலை வள்ள லேயான்<br/>
        பாழ்வேலை எனுங்கொடிய துயருள் மாழ்கிப்<br/>
          பதைத்தையா முறையோநின் பதத்துக் கென்றே<br/>
        தாழ்வேன்ஈ தறிந்திலையே நாயேன் மட்டும்<br/>
          தயவிலையோ நான்பாவி தானோ பார்க்குள்<br/>
        ஆழ்வேன்என் றயல்விட்டால் நீதி யேயோ<br/>
          அச்சோஇங் கென்செய்கேன் அண்ணால் அண்ணால்<br/>
<br/>
 101.   <br/> அண்ணாவே நின்அடியை அன்றி வேறோர்<br/>
          ஆதரவிங் கறியேன்நெஞ் சழிந்து துன்பால்<br/>
        புண்ணாவேன் தன்னைஇன்னும் வஞ்சர் பாற்போய்ப்<br/>
          புலந்துமுக வாட்டம்உடன் புலம்பி நிற்கப்<br/>
        பண்ணாதே யாவன்இவன் பாவிக் குள்ளும்<br/>
          படுபாவி என்றென்னைப் பரிந்து தள்ள<br/>
        எண்ணாதே யான்மிகவும் ஏழை கண்டாய்<br/>
          இசைக்கரிய தணிகையில்வீற் றிருக்கும் கோவே.<br/>
<br/>
 102.   <br/> கோவேநல் தணிகைவரை அமர்ந்த ஞான<br/>
          குலமணியே குகனேசற் குருவே யார்க்கும்<br/>
        தேவேஎன் விண்ணப்பம் ஒன்று கேண்மோ<br/>
          சிந்தைதனில் நினைக்கஅருள் செய்வாய் நாளும்<br/>
        பூவேயும் அயன்திருமால் புலவர் முற்றும்<br/>
          போற்றும்எழில் புரந்தரன்எப் புவியும் ஓங்கச்<br/>
        சேவேறும் பெருமான்இங் கிவர்கள் வாழ்த்தல்<br/>
          செய்துவக்கும் நின்இரண்டு திருத்தாள் சீரே.<br/>
<br/>
                   திருச்சிற்றம்பலம்<br/>
<br/>
                    7. ஜீவசாட்சி மாலை <br/>
<br/>
             எண்சீர்க் கழிநெடிலடி ஆசிரிய விருத்தம்<br/>
                    திருச்சிற்றம்பலம்<br/>
<br/>
 103.   <br/> பண்ஏறும் மொழிஅடியர் பரவி வாழ்த்தும்<br/>
          பாதமலர் அழகினைஇப் பாவி பார்க்கில்<br/>
        கண்ஏறு படும்என்றோ கனவி லேனும்<br/>
          காட்டென்றால் காட்டுகிலாய் கருணை ஈதோ<br/>
        விண்ஏறும் அரிமுதலோர்க் கரிய ஞான<br/>
          விளக்கேஎன் கண்ணேமெய் வீட்டின் வித்தே<br/>
        தண்ஏறு பொழிதணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 104.  <br/>  பண்டுமன துவந்துகுணம் சிறிதும் இல்லாப்<br/>
          பாவியேன் தனைஆண்டாய் பரிவால் இன்று<br/>
        கொண்டுகுலம் பேசுதல்போல் எளியேன் குற்றம்<br/>
          குறித்துவிடில் என்செய்கேன் கொடிய னேனைக்<br/>
        கண்டுதிருத் தொண்டர்நகை செய்வார் எந்நாய்<br/>
          கைவிடேல் உன்ஆணை காண்முக் காலும்<br/>
        தண்துளவன் புகழ்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 105.  <br/>  புன்புலைய வஞ்சகர்பால் சென்று வீணே<br/>
          புகழ்ந்துமனம் அயர்ந்துறுகண் பொருந்திப் பொய்யாம்<br/>
        வன்புலைய வயிறோம்பிப் பிறவி நோய்க்கு<br/>
          மருந்தாய நின்அடியை மறந்தேன் அந்தோ<br/>
        இன்புலைய உயிர்கொள்வான் வரில்என் பால்அவ்<br/>
          வியமனுக்கிங் கென்சொல்கேன் என்செய் கேனே<br/>
        தன்புகழ்காண் அருந்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 106.  <br/>  பெருங்களப முலைமடவார் என்னும் பொல்லாப்<br/>
          பேய்க்கோட்பட் டாடுகின்ற பித்த னேனுக்<br/>
        கிரும்புலவர்க் கரியதிரு அருள்ஈ வாயேல்<br/>
          என்சொலார்4 அடியர்அதற் கெந்தாய் எந்நாய்<br/>
        கரும்பின்இழிந் தொழுகும்அருள் சுவையே முக்கண்<br/>
          கனிகனிந்த தேனேஎன் கண்ணே ஞானம்<br/>
        தரும்புனிதர் புகழ்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
        4. சொல்வர். தொ.வே. முதற்பதிப்பு.<br/>
<br/>
 107.   <br/> கல்அளவாம் நெஞ்சம்என வஞ்ச மாதர்<br/>
          கண்மாயம் எனும்கயிற்றால் கட்டு வித்துச்<br/>
        சொல்அளவாத் துன்பம்எனும் கடலில் வீழ்த்தச்<br/>
          சோர்கின்றேன் அந்தோநல் துணைஓன் றில்லேன்<br/>
        மல்அளவாய்ப் பவம்மாய்க்கும் மருந்தாம் உன்றன்<br/>
          மலர்ப்பாதப் புணைதந்தால் மயங்கேன் எந்நாய்<br/>
        சல்லம்5உலாத் தரும்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 108.  <br/>  அன்னைமது லாம்பந்தத் தழுங்கி நாளும்<br/>
          அலைந்துவயி றோம்பிமனம் அயர்ந்து நாயேன்<br/>
        முன்னைவினை யாற்படும்பா டெல்லாம் சொல்லி<br/>
          முடியேன்செய் பிழைகருதி முனியேல் ஐயா<br/>
        பொன்னைநிகர் அருட்குன்றே ஒன்றே முக்கட்<br/>
          ப&amp;ஙதஇமணமே நறவேநற் புலவர் போற்றத்<br/>
        தன்னைநிகர் தரும்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 109.  <br/>  பன்னரும்வன் துயரால்நெஞ் சழிந்து நாளும்<br/>
          பதைத்துருகி நின்அருட்பால் பருகக் கிட்டா<br/>
        துன்னரும்பொய் வாழ்க்கைஎனும் கானத் திந்த<br/>
          ஊர்நகைக்கப் பாவிமழல் உணர்ந்தி லாயோ<br/>
        என்னருமை அப்பாஎன் ஐயா என்றன்<br/>
          இன்னுயிர்க்குத் தலைவாஇங் கெவர்க்கும் தேவா<br/>
        தன்னியல்சீர் வளர்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 110.   <br/> கோவேநின் பதம்பதுதியா வஞ்ச நெஞ்சக்<br/>
          கொடியோர்பால் மனவருத்தம் கொண்டாழ் கின்றேன்<br/>
        சாவேனும் அல்லன்நின்பொன் அருளைக் காணேன்<br/>
          தமியேனை உய்யும்வண்ணம் தருவ தென்றோ<br/>
        சேவேறும் சிவபெருமான் அரிதின் ஈன்ற<br/>
          செல்வமே அருள்ஞானத் தேனே அன்பர்<br/>
        தாவேதம் தெறும்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 111. <br/>   ஓயாது வரும்மிடியான் வஞ்சர் பால்சென்<br/>
          றுளங்கலங்கி நாணிஇரந் துழன்றெந் நாளும்<br/>
        மாயாத துயரடைந்து வருந்தித் தெய்வ<br/>
          மருந்தாய நின்அடியை மறந்திட் டேனே<br/>
        தாயாகித் தந்தையார்த் தமராய் ஞான<br/>
          சற்குருவாய்த் தேவாகித் தழைத்த ஒன்றே<br/>
        சாயாத புகழ்த்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 112.   <br/>மின்னாளும் இடைமடவார் அல்கு லாய<br/>
          வெங்குழியில் வீழ்ந்தாழ்ந்து மெலிந்தேன் அல்லால்<br/>
        எந்நாளும் உனைப்போற்றி அறியேன் என்னே<br/>
          ஏழைமதி கொண்டேன்இங் கென்செய் கேனே<br/>
        அன்னாய்என அப்பாஎன் றரற்றும் அன்பர்க்<br/>
          காரமுதே அருட்கடலே அமரர் கோவே<br/>
        தன்னார்வத் தமர்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 113.  <br/>  வன்சொலினார் இடைஅடைந்து மாழ்கும் இந்த<br/>
          மாபாவி யேன்குறையை வகுத்து நாளும்<br/>
        என்சொலினும் இரங்காமல் அந்தோ வாளா<br/>
          இருக்கின்றாய் என்னேநின் இரக்கம் எந்தாய்<br/>
        இருள்அகற்றும் செழுஞ்சுடரே எவர்க்கும் கோவே<br/>
          தன்சொல்வளர் தரும்தணிகை மணியே ஜீவ<br/>
        சாட்சியாய் நிறைந்தருளும் சகச வாழ்வே.<br/>
<br/>
 114.   <br/> மீளாத வன்துயர்கொண் டீனர் தம்மால்<br/>
          மெலிந்துநினை அழைத்தலறி விம்மா நின்றேன்<br/>
        கேளாத கேள்விஎலாம் கேட்பிப் பாய்நீ<br/>
          கேட்கிலையோ என்அளவில் கேள்வி இன்றோ<br/>
        மதியேசிற் சுகஞான மழைபெய் விண்ணே<br/>
          தாளாளர் புகழ்தணிகை மணியே ஜீவ<br/>
        சாட்சியாய் நிறைந்தருளும் சகச வாழ்வே.<br/>
<br/>
 115.  <br/>  மண்ணினால் மங்கையரால் பொருளால் அந்தோ<br/>
          வருந்திமனம் மயங்கிமிக வாடி நின்றேன்<br/>
        புண்ணியா நின்அருளை இன்னும் காணேன்<br/>
          பொறுத்துமுடி யேன்துயரம் புகல்வ தென்னே<br/>
        எண்ணினால் அளப்பரிய பெரிய மோன<br/>
          இன்பமே அன்பர்தம திதயத் தோங்கும்<br/>
        தண்ணினால் பொழில்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 116.   <br/> வஞ்சகராம் கானின்இடை அடைந்தே நெஞ்சம்<br/>
          வருந்திஉறு கணவெயிலால் மாழாந் தந்தோ<br/>
        தஞ்சம்என்பார் இன்றிஒரு பாவி நானே<br/>
          தனித்தருள்நீர்த் தாகம்உற்றேன் தயைசெய் வாயோ<br/>
        செஞ்சொல்மறை முடிவிளக்கே உண்மை ஞானத்<br/>
          தேறலே முத்தொழில்செய் தேவர் தேவே<br/>
        சஞ்சலம்நீத் தருள்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 117.   <br/> வாழாத வண்ணம்எனைக் கெடுக்கும் பொல்லா<br/>
          வஞ்சகநெஞ் சால்உலகில் மாழாந் தந்தோ<br/>
        பாழான மந்தையர்பால் சிந்தை வைக்கும்<br/>
          பாவியேன் முகம்பார்க்கப் படுவ தேயோ<br/>
        ஏழாய வன்பவத்தை நீக்கும் ஞான<br/>
          இன்பமே என்அரசே இறையே சற்றும்<br/>
        தாழாத புகழ்த்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 118.  <br/>  உளந்தளர விழிசுருக்கும் வஞ்சர் பால்சென்<br/>
          றுத்தமநின் அடியைமறந் தோயா வெய்யில்<br/>
        இளந்தளிர்போல் நலிந்திரந்திங் சூழலும் இந்த<br/>
          ஏழைமுகம் பார்த்திரங்காய் என்னே என்னே<br/>
        வளந்தருசற் குணமலையே முக்கட் சோதி<br/>
          மணியின்இருந் தொளிர்ஒளியே மயிலு'ர் மன்னே<br/>
        தளந்தரும்ப&amp;ஙதஇம் பொழில்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 119.  <br/>  கல்லாத வஞ்சகர்பால் சென்று வீணாள்<br/>
          கழித்து நிற்கும் கடையன்இவன் கருணை இல்லாப்<br/>
        பொல்லாத பாவிஎன எண்ணி என்னைப்<br/>
          புறம்போக்கில் ஐயாயான் புரிவ தென்னே<br/>
        எல்லாம்செய் வல்லவனே தேவர் யார்க்கும்<br/>
          இறைவனே மயில்ஏறும் எம்பி ரானே<br/>
        சல்லாப வளத்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 120.   கன்னேய நெஞ்சகர்மாட் டணுகி ஐயோ<br/>
          கரைந்துருகி எந்தாய்நின் கருணை கானா<br/>
        தென்னேஎன் றேங்கிஅழும் பாவி யேனுக்<br/>
          கிருக்கஇடம் இலையோநின் இதயங் கல்லோ<br/>
        பொன்னேஎன் உயிர்க்குயிராய்ப் பொருந்து ஞான<br/>
          பூரணமே புண்ணியமே புனித வைப்பே<br/>
        தன்னேரில் தென்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 121.   பாவவினைக் கோர்இடமாம் மடவார் தங்கள்<br/>
          பாழ்ங்குழிக்கண் வீழமனம் பற்றி அந்தோ<br/>
        மாவல்வினை யுடன்மெலிந்திங் சூழல்கின் றேன்நின்<br/>
          மலர்அடியைப் பேற்றேன்என் மதிதான் என்னே<br/>
        தேவர்தொழும் பொருளேஎன் குலத்துக் கெல்லாம்<br/>
          தெய்வமே அடியர்உளம் செழிக்கும் தேனே<br/>
        தாவகன்றோர் புகழ்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 122.   கன்னியர்தம் மார்பிடங்கொண் டலைக்கும் புன்சீழ்க்<br/>
           கட்டிகளைக் கருதிமனம் கலங்கி வீணே<br/>
        அன்னியனாய் அலைகின்றேன் மயக்கம் நீக்கி<br/>
          அடிமைகொளல் ஆகாதோ அருட்பொற் குன்றே<br/>
        சென்னிமிசைக் கங்கைவைத்தோன் அரிதில் பெற்ற<br/>
          செல்வமே என்புருக்கும் தேனே எங்கும்<br/>
        தன்னியல்கொண் டுறும்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 123.   உள்ளமனக் குரங்காட்டித் திரியும் என்றன்<br/>
           உளவறிந்தோ ஐயாநீ உன்னைப் போற்றார்<br/>
        கள்ளமனக் குரங்குகளை ஆட்ட வைத்தாய்<br/>
          கடையனேன் பொறுத்துமுடி கில்லேன் கண்டாய்<br/>
        தெள்ளமுதப் பெருங்கடலே தேனே ஞானத்<br/>
          தெளிவேஎன் தெய்வமே தேவர் கோவே<br/>
        தள்ளரிய புகழ்த்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 124.   வந்தாள்வாய் ஐயாவோ வஞ்சர் தம்பால்<br/>
          வருந்துகின்றேன் என்றலறும் மாற்றம் கேட்டும்<br/>
        எந்தாய்நீ இரங்காமல் இருக்கின் றாயால்<br/>
          என்மனம்போல் நின்மனமும் இருந்த தேயோ<br/>
        கந்தாஎன் றுரைப்பவர்தம் கருத்துள் ஊறும்<br/>
          கனிரசமே கரும்பேகற் கண்டே நற்சீர்<br/>
        தந்தாளும் திருத்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 125.   ஊர்ஆதி இகழ்மாயக் கயிற்றால் கட்டுண்<br/>
          டோ ய்ந்தலறி மனம்குழைந்திங் குழலு கின்றேன்<br/>
        பார்ஆதி அண்டம்எலாம் கணக்கில் காண்போய்<br/>
          பாவியேன் முகவாட்டம் பார்த்தி லாயோ<br/>
        சீர்ஆதி பகவன்அருட் செல்வ மேஎன்<br/>
          சிந்தைமலர்ந் திடஊறுந் தேனே இன்பம்<br/>
        சார்ஆதி மலைத்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 126.   வாஎன்பார் இன்றிஉன தன்பர் என்னை<br/>
          வஞ்சகன்என் றேமறுத்து வன்கணாநீ<br/>
        போஎன்பார் ஆகில்எங்குப் போவேன் அந்தோ<br/>
          பொய்யனேன் துணைஇன்றிப் புலம்பு வேனே<br/>
        கோஎன்பார்க் கருள்தருமக் குன்றே ஒன்றே<br/>
          குணங்குறிஅற் றிடஅருளும் குருவே வாழ்க்கைத்<br/>
        தாஎன்பார் புகழ்த்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 127.   மாயைநெறி யாம்உலக வாழ்க்கை தன்னில்<br/>
          வருந்திநினை அழைத்தலறி மாழ்கா நின்றேன்<br/>
        தாயைஅறி யாதுவரும் சூல்உண் டோ என்<br/>
          சாமிநீ அறியாயோ தயைஇல் லாயோ<br/>
        பேயைநிகர் பாவிஎன நினைந்து விட்டால்<br/>
          பேதையேன் என்செய்கேன் பெருஞ்சீர்க் குன்றே<br/>
        சாயைகடல் செறிதணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 128.   மின்னைநிகர்ந் தழிவாழ்க்கைத் துயரால் நெஞ்சம்<br/>
          மெலிந்துநின தருள்பருக வேட்டுநின்றேன்<br/>
        என்னைஇவன் பெரும்பாவி என்றே தள்ளில்<br/>
          என்செய்கேன் தான்பெறும்சேய் இயற்றும் குற்ற<br/>
        அன்னைபொறுத் திடல்நீதி அல்ல வோஎன்<br/>
          ஐயாவே நீபொறுக்கல் ஆகா தோதான்<br/>
        தன்னைநிகர் தரும்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 129.   முந்தைவினை யால்நினது வழியில் செல்லா<br/>
          முடனேன் தனைஅன்பர் முனிந்து பெற்ற<br/>
        தந்தைவழி நில்லாத பாவி என்றே<br/>
          தள்ளிவிடில் தலைசாய்த்துத் தயங்கு வேனே<br/>
        எந்தைநின தருள்சற்றே அளித்தால் வேறோர்<br/>
          எண்ணமிலேன் ஏகாந்தத் திருந்து வாழ்வேன்<br/>
        சந்தனவான் பொழில்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 130.   பன்னகநொந் துறுவஞ்ச உலகில் நின்று<br/>
          பரதவித்துன் அருட்கெதிர்போய்ப் பார்க்கின் றேன்நின்<br/>
        பொன்னருளைப் புணர்ந்துமன மகிழ்ந்து வாழப்<br/>
          புண்ணியனே நாயேற்குப் பொருத்தம் இன்றோ<br/>
        பின்னைஒரு துணைஅறியேன் தனியே விட்டால்<br/>
          பெருமநினக் கழகேயோ பேதை யாம்என்<br/>
        தன்னைஅளித் தருள்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
                    திருச்சிற்றம்பலம்.<br/>
<br/>
                    8. ஆற்றா முறை <br/>
<br/>
             எண்சீர்க் கழிநெடிலடி ஆசிரிய விருத்தம்<br/>
                   திருச்சிற்றம்பலம்<br/>
<br/>
 131.   விண்அ றாதுவாழ் வேந்தன் ஆதியர்<br/>
          வேண்டி ஏங்கவும் விட்டென் நெஞ்சகக்<br/>
        கண்அ றாதுநீ கலந்து நிற்பதைக்<br/>
          கள்ள நாயினேன் கண்டு கொண்டிலேன்<br/>
        எண்அ றாத்துயர்க் கடலுள் முழ்கியே<br/>
          இயங்கி மாழ்குவேன் குலவும் போரி6 வாழ்<br/>
        சாமி யேதிருத் தணிகை நாதனே.<br/>
         6. போரி-திருப்போருர்<br/>
<br/>
 132.   வாட்கண் ஏழையர் மயலில் பட்டகம்<br/>
          மயங்கி மால்அயன் வழுத்தும் நின்திருத்<br/>
        தாட்கண் நேயம்அற் றுலக வாழ்க்கையில்<br/>
          சஞ்ச ரித்துழல் வஞ்ச னேன்இடம்<br/>
        ஆட்க ணேசுழல் அந்த கன்வரில்<br/>
          அஞ்சு வேன்அலால் யாது செய்குவேன்<br/>
        நாட்க ணேர்மலர்ப் பொழில்கொள் போரிவாழ்<br/>
          நாய காதிருத் தணிகை நாதனே.<br/>
<br/>
 133.   எண்ணில் புன்தொழில் எய்தி ஐயவோ<br/>
          இயல்பின் வாழ்க்கையில் இயங்கி மாழ்கியே<br/>
        கண்ணின் உண்மணி யாய நின்தனைக்<br/>
          கருதி டாதுழல் கபட னேற்கருள்<br/>
        நண்ணி வந்திவன் ஏழை யாம்என<br/>
          நல்கி ஆண்டிடல் நியாய மேசொலாய்<br/>
        தண்இ ரும்பொழில் சூழும் போரிவாழ்<br/>
          சாமி யேதிருத் தணிகை நாதனே.<br/>
<br/>
 134.   கூவி ஏழையர் குறைகள் தீரஆட்<br/>
          கொள்ளும் வள்ளலே குறுகும் வாழ்க்கையில்<br/>
        பாவி யேன்படும் பாட னைத்தையும்<br/>
          பார்த்தி ருந்தும்நீ பரிந்து வந்திலாய்<br/>
        சேவி யேன் எனில் தள்ளல் நீதியோ<br/>
          திருவ ருட்கொரு சிந்து வல்லையோ<br/>
        தாவி ஏர்வளைப் பயில்செய் போரிவாழ்<br/>
          சாமி யேதிருத் தணிகை நாதனே.<br/>
<br/>
 135.   சந்தை நேர்நடை தன்னில் ஏங்குவேன்<br/>
          சாமி நின்திருத் தாளுக் கன்பிலேன்<br/>
        எந்தை நீமகிழ்ந் தென்னை ஆள்வையேல்<br/>
          என்னை அன்பர்கள் என்சொல் வார்களோ<br/>
        நிந்தை ஏற்பினும் கருணை செய்திடல்<br/>
          நித்த நின்அருள் நீதி ஆகுமால்<br/>
        தந்தை தாய்என வந்து சீர்தரும்<br/>
          தலைவ னேதிருத் தணிகை நாதனே.<br/>
<br/>
 136.   செல்லும் வாழ்க்கையில் தியங்க விட்டுநின்<br/>
          செய்ய தாள்துதி செய்தி டாதுழல்<br/>
        கல்லும் வெந்நிடக் கண்டு மிண்டுசெய்<br/>
          கள்ள நெஞ்சினேன் கவலை தீர்ப்பையோ<br/>
        சொல்லும் இன்பவான் சோதி யேஅருள்<br/>
          தோற்ற மேசுக சொருப வள்ளலே<br/>
        சல்லி யங்கெட அருள்செய் போரிவாழ்<br/>
          சாமி யேதிருத் தணிகை நாதனே.<br/>
<br/>
 137.   ஏது செய்குவ னேனும் என்றனை<br/>
          ஈன்ற நீபொறுத் திடுதல் அல்லதை<br/>
        ஈது செய்தவன் என்றிவ் வேழையை<br/>
          எந்த வண்ணம்நீ எண்ணி நீக்குவாய்<br/>
        வாது செய்வன்இப் போது வள்ளலே<br/>
          வறிய னேன்என மதித்து நின்றிடேல்<br/>
        தாது செய்மலர்ப் பொழில்கொள் போரிவாழ்<br/>
          சாமி யேதிருத் தணிகை நாதனே.<br/>
<br/>
 138.   பேயும் அஞ்சுறும் பேதை யார்களைப்<br/>
          பேணும் இப்பெரும் பேய னேற்கொரு<br/>
        தாயும் அப்பனும் தமரும் நட்பும்ஆய்த்<br/>
          தண்அ ருட்கடல் தந்த வள்ளலே<br/>
        நீயும் நானும்ஓர் பாலும் நீருமாய்<br/>
          நிற்க வேண்டினேன் நீதி ஆகுமோ<br/>
        சாயும் வன்பவம் தன்னை நீக்கிடும்<br/>
          சாமி யேதிருத் தணிகை நாதனே.<br/>
<br/>
 139.   பொய்யர் தம்மனம் புகுதல் இன்றெனப்<br/>
          புனித நு'லெலாம் புகழ்வ தாதலால்<br/>
        ஐய நின்திரு அருட்கி ரப்பஇங்<br/>
          கஞ்சி நின்றென்இவ் விஞ்சு வஞ்சனேன்<br/>
        மெய்யர் உள்ளுளே விளங்கும் சோதியே<br/>
          வித்தி லாதவான் விளைந்த இன்பமே<br/>
        தைய லார்இரு வோரும் மேவுதோள்<br/>
          சாமி யேதிருத் தணிகை நாதனே.<br/>
<br/>
 140.   மாலின் வாழ்க்கையின் மயங்கி நின்பதம்<br/>
          மறந்து ழன்றிடும் வஞ்ச நெஞ்சினேன்<br/>
        பாலின் நீர்என நின்அ டிக்கணே<br/>
          பற்றி வாழ்ந்திடப் பண்ணு வாய்கொலோ<br/>
        சேலின் வாட்கணார் தீய மாயையில்<br/>
          தியங்கி நின்றிடச் செய்கு வாய்கொலோ<br/>
        சால நின்உளம் தான்எவ் வண்ணமோ<br/>
          சாற்றி டாய்திருத் தணிகை நாதனே.<br/>
<br/>
             திருச்சிற்றம்பலம்.<br/>
<br/>
                     9. இரந்த விண்ணப்பம் <br/>
<br/>
              அறுசீர்க் கழிநெடிலடி ஆசிரிய விருத்தம்<br/>
                    திருச்சிற்றம்பலம்<br/>
<br/>
 141.   நாளை ஏகியே வணங்குதும் எனத்தினம் நாளையே கழிக்கின்றோம்<br/>
        ஊளை நெஞ்சமே என்னையோ என்னையோ உயர்திருத் தணிகேசன்<br/>
        தாளை உன்னியே வாழ்ந்திலம் உயிர்உடல் தணந்திடல் தனைஇந்த<br/>
        வேளை என்றறி வுற்றிலம் என்செய்வோம் விளம்பரும் விடையோமே.<br/>
<br/>
 142.   விடைய வாழ்க்கையை விரும்பினன் நின்திரு விரை மலர்ப் பதம்போற்றேன்<br/>
        கடைய நாயினேன் எவ்வணம் நின்திருக் கருணைபெற் றுய்வேனே<br/>
        விடையில் ஏறிய சிவபரஞ் சுடர்உளே விளங்கிய ஒளிக்குன்றே<br/>
        தடையி லாதபேர் ஆனந்த வெள்ளமே தணிகைஎம் பெருமானே.<br/>
<br/>
 143.   பெருமை வேண்டிய பேதையில் பேதையேன் பெருந்துயர் உழக்கின்றேன்<br/>
        ஒருமை ஈயும்நின் திருப்பதம் இறைஞ்சிலேன் உய்வதெப் படியேயோ<br/>
        அருமை யாம்தவத் தம்மையும் அப்பனும் அளித்திடும் பெருவாழ்வே<br/>
        தரும வள்ளலே குணப்பெருங் குன்றமே தணிகைமா மலையானே.<br/>
<br/>
 144.   மலையும் வேற்கணார் மையலில் அழுந்தியே வள்ளல்நின் பதம்போற்றோ<br/>
        தலையும் இப்பெருங் குறையினை ஐயகோ யாவரோ டுரைசெய்கேன்<br/>
        நிலைகொள் ஆனந்த நிருத்தனுக் கொருபொருள் நிகழ்த்திய பெருவாழ்வே<br/>
        தலைமை மேவிய சற்குரு நாதனே தணிகையம் பதியானே.<br/>
<br/>
 145.   பதியும் அப்பனும் அன்னையும் குருவும்நற் பயன்தரு பொருளாய<br/>
        கதியும் நின்திருக் கழல்அடி அல்லது கண்டிலன் எளியேனே<br/>
        விதியும் மாலும்நின் றேத்திடும் தெய்வமே விண்ணவர் பெருமானே<br/>
        வதியும் சின்மய வடிவமே தணிகைமா மலைஅமர்ந் திடுவாழ்வே.<br/>
<br/>
 146.   வாழும் நின்திருத் தொண்டர்கள் திருப்பதம் வழுத்திடா துலகத்தே<br/>
        தாழும் வஞ்சர்பால் தாழும்என் தன்மைஎன் தன்மைவன் பிறப்பாய<br/>
        ஏழும் என்னதே ஆகிய தையனே எவர்எனைப் பொருகின்றோர்<br/>
        ஊழும் நீக்குறும் தணிகைஎம் அண்ணலே உயர்திரு வருள்தேனே.<br/>
<br/>
 147.   தேனும் தெள்ளிய அமுதமும் கைக்கும்நின் திருவருள் தேன்உண்டே<br/>
        யானும் நீயுமாய்க் கலந்துற வாடும்நாள் எந்தநாள் அறியேனே<br/>
        வானும் பூமியும் வழுத்திடும் தணிகைமா மலைஅமர்ந் திடுதேவே<br/>
        கோனும் தற்பர குருவுமாய் விளங்கிய குமாரசற் குணக்குன்றே.<br/>
<br/>
 148.   குன்று பொய்உடல் வாழ்வினை மெய்எனக் குறித்திவண் அலைகின்றேன்<br/>
        இன்று நின்திரு வருள்அடைந் துய்வனோ இல்லைஇவ் வுலகத்தே<br/>
        என்றும் இப்படிப் பிறந்திறந் துழல்வனோ யாதும்இங் கறிகில்லேன்<br/>
        நன்று நின்திருச் சித்தம்என் பாக்கியம் நல்தணி கையில்தேவே.<br/>
<br/>
 149.   தேவ ரும்தவ முனிவரும் சித்தரும் சிவன்அரி அயன்ஆகும்<br/>
        முவ ரும்பணி முதல்வநின் அடியில்என் முடிஉற வைப்பாயேல்<br/>
        ஏவ ரும்எனக் கெதிர்இலை முத்திவீ டென்னுடை யதுகண்டாய்<br/>
        தாவ ரும்பொழில் தணிகையம் கடவுளே சரவண பவகோவே.<br/>
<br/>
 150.   வேயை வென்றதோள் பாவையர் படுகுழி விழுந்தலைந் திடும்இந்த<br/>
        நாயை எப்படி ஆட்கொளல் ஆயினும் நாதநின் செயல்அன்றே<br/>
        தாயை அப்பனைத் தமரினை விட்டுனைச் சார்ந்தவர்க் கருள்கின்றோய்<br/>
        மாயை நீக்குநல் அருள்புரி தணிகைய வந்தருள் இந்நாளே.<br/>
<br/>
                      திருச்சிற்றம்பலம்.<br/>
<br/>
                      10. கருணை மாலை<br/>
<br/>
                       கலிவிருத்தம்<br/>
<br/>
                     திருச்சிற்றம்பலம்<br/>
<br/>
 151.   சங்க பாணியைச் சதுமு கத்தனைச்<br/>
        செங்கண் ஆயிரத் தேவர் நாதனை<br/>
        மங்க லம்பெற வைத்த வள்ளலே<br/>
        தங்க ருள்திருத் தணிகை ஐயனே.<br/>
<br/>
 152.   ஐய னேநினை அன்றி எங்கணும்<br/>
        பொய்ய னேற்கொரு புகல்இ லாமையால்<br/>
        வெய்ய னேன்என வெறுத்து விட்டிடேல்<br/>
        மெய்ய னேதிருத் தணிகை வேலனே.<br/>
<br/>
 153.   வேலன் மாதவன் வேதன் ஏத்திடும்<br/>
        மேலன் மாமயில் மேலன் அன்பர்உள்<br/>
        சால நின்றவன் தணிகை நாயகன்<br/>
        வால நற்பதம் வைப்பென் நெஞ்சமே.<br/>
<br/>
 154.   நெஞ்ச மேஇஃ தென்னை நின்மதி<br/>
        வஞ்ச வாழ்வினில் மயங்கு கின்றனை<br/>
        தஞ்சம் என்றருள் தணிகை சார்த்தியேல்<br/>
        கஞ்ச மாமலர்க் கழல்கி டைக்குமே.<br/>
<br/>
 155.   கிடைக்குள் மாழ்கியே கிலம்செய் அந்தகன்<br/>
        படைக்குள் பட்டிடும் பான்மை எய்திடேன்<br/>
        தடைக்குள் பட்டிடாத் தணிகை யான்பதத்<br/>
        தடைக்க லம்புகுந் தருள்செ ழிப்பனே.<br/>
<br/>
 156.   செழிக்கும் சீர்திருத் தணிகைத் தேவநின்<br/>
        கொழிக்கும் நல்லருள் கொள்ளை கொள்ளவே<br/>
        தழிக்கொண் டன்பரைச் சார்ந்தி லேன்இவண்<br/>
        பழிக்குள் ஆகும்என் பான்மை என்னையோ.<br/>
<br/>
 157.   என்னை என்னைஈ தென்றன் மாதவம்<br/>
        முன்னை நன்னெறி முயன்றி லேனைநின்<br/>
        பொன்னை அன்னதாள் போற்ற வைத்தனை<br/>
        அன்னை என்னும்நல் தணிகை அண்ணலே.<br/>
<br/>
 158.   அண்ணி லேன்நினை ஐய நின்அடி<br/>
        எண்ணி லேன்இதற் கியாது செய்குவேன்<br/>
        புண்ணி னேன்பிழை பொறுத்துக் கோடியால்<br/>
        தண்ணின் நீள்பொழில் தணிகை அப்பனே.<br/>
<br/>
 159.   அப்பன் என்னுடை அன்னை தேசிகன்<br/>
        செப்பன் என்குலத் தெய்வம் ஆனவன்<br/>
        துப்பன் என்உயிர்த் துணைவன் யாதும்ஓர்<br/>
        தப்பில் அன்பர்சேர் தணிகை வள்ளலே.<br/>
<br/>
 160.   வள்ளல் உன்அடி வணங்கிப் போற்றஎன்<br/>
        உள்ளம் என்வசத் துற்ற தில்லையால்<br/>
        எள்ளல் ஐயவோ ஏழைஎன் செய்கேன்<br/>
        தள்ள ரும்பொழில் தணிகை வெற்பனே.<br/>
<br/>
 161.   வெற்ப னேதிருத் தணிகை வேலவனே<br/>
        பொற்ப னேதிருப் போரி நாதனே<br/>
        கற்ப மேல்பல காலம் செல்லுமால்<br/>
        அற்ப னேன்துயர்க் களவு சாற்றவே.<br/>
<br/>
 162.   சாறு சேர்திருத் தணிகை எந்தைநின்<br/>
        ஆறு மாமுகத் தழகை மொண்டுகொண்<br/>
        டுறில் கண்களால் உண்ண எண்ணினேன்<br/>
        ஈறில் என்னுடை எண்ணம் முற்றுமோ.<br/>
<br/>
 163.   முற்று மோமனம் முன்னி நின்பதம்<br/>
        பற்று மோவினைப் பகுதி என்பவை<br/>
        வற்று மோசுக வாழ்வு வாய்க்குமோ<br/>
        சற்றும் ஓர்கிலேன் தணிகை அத்தனே.<br/>
<br/>
 164.   அத்த னேதணி காச லத்தருள்<br/>
        வித்த னேமயில் மேற்கொள் வேலனே<br/>
        பித்த னேன்பெரும் பிழைபொ றுத்திடில்<br/>
        சுத்த அன்பர்கள் சொல்வர் ஏதமே.<br/>
<br/>
 165.   ஏதி லார்என எண்ணிக் கைவிடில்<br/>
        நீதி யோஎனை நிலைக்க வைத்தவா<br/>
        சாதி வான்பொழில் தணிகை நாதனே<br/>
        ஈதி நின்அருள் என்னும் பிச்சையே.<br/>
<br/>
 166.   பிச்சை ஏற்றவன் பிள்ளை நீஎனில்<br/>
        இச்சை ஏற்றவர்க் கியாது செய்குவாய்<br/>
        பச்சை மாமயில் பரம நாதனே<br/>
        கச்சி நேர்தணி கைக்க டம்பனே.<br/>
<br/>
 167.   கடப்ப மாமலர்க் கண்ணி மார்பனே<br/>
        தடப்பெ ரும்பொழில் தணிகைத் தேவனே<br/>
        இடப்ப டாச்சிறி யேனை அன்பர்கள்<br/>
        தொடப்ப டாதெனில் சொல்வ தென்கொலோ.<br/>
<br/>
 168.   என்சொல் கேன்இதை எண்ணில் அற்புதம்<br/>
        வன்சொ லேன்பிழை மதித்தி டாதுவந்<br/>
        தின்சொ லால்இவண் இருத்தி என்றனன்<br/>
        தன்சொல் செப்பரும் தணிகைத் தேவனே.<br/>
<br/>
 169.   தேவ நேசனே சிறக்கும் ஈசனே<br/>
        பாவ நாசனே பரம தேசனே<br/>
        சாவ காசனே தணிகை வாசனே<br/>
        கோவ பாசனே குறிக்கொள் என்னையே.<br/>
<br/>
 170.   குறிக்கொள் அன்பரைக் கூடு றாதஇவ்<br/>
        வெறிக்கொள் நாயினை வேண்டி ஐயநீ<br/>
        முறிக்கொள் வாய்கொலோ முனிகொள் வாய்கொலோ<br/>
        நெறிக்கொள் வோர்புகழ் தணிகை நித்தனே.<br/>
<br/>
 171.   தணிகை மேவிய சாமி யேநினை<br/>
        எணிகை விட்டிடேல் என்று தோத்திரம்<br/>
        அணிகை நின்அடிக் கயர்ந்து நின்றுவீண்<br/>
        கணிகை போல்எனைக் கலக்கிற் றுள்ளமே.<br/>
<br/>
 172.   உள்ளம் நெக்குவிட் டுருகும் அன்பர்தம்<br/>
        நள்அ கத்தினில் நடிக்கும் சோதியே<br/>
        தள்அ ருந்திறல் தணிகை ஆனந்த<br/>
        வெள்ள மேமனம் விள்ளச் செய்வையே.<br/>
<br/>
 173.   செய்வ தன்றவன் சிறிய னேன்றனை<br/>
        வைவர் அன்பர்கள் என்னில் மத்தனேன்<br/>
        உய்வ தெவ்வணம் உரைசெய் அத்தனே<br/>
        சைவ நாதனே தணிகை மன்னனே.<br/>
<br/>
 174.   மன்னும் நின்அருள் வாய்ப்ப தின்றியே<br/>
        இன்னும் இத்துயர் ஏய்க்கில் என்செய்கேன்<br/>
        பொன்னின் அம்புயன் போற்றும் பாதனே<br/>
        தன்னில் நின்றிடும் தணிகை மேலனே.<br/>
<br/>
 175.   மேலை வானவர் வேண்டும் நின்திருக்<br/>
        காலை என்சிரம் களிக்க வைப்பையோ<br/>
        சாலை ஓங்கிய தணிகை வெற்பனே<br/>
        வேலை ஏந்துகை விமல் நாதனே.<br/>
<br/>
 176.   வேத மாமுடி விளங்கும் நின்திருப்<br/>
        பாதம் ஏத்திடாப் பாவி யேன்தனக்<br/>
        கீதல் இன்றுபோ என்னில் என்செய்கேன்<br/>
        சாதல் போக்கும்நல் தணிகை நேயனே.<br/>
<br/>
 177.   நேயம் நின்புடை நின்றி டாதாஎன்<br/>
        மாய நெஞ்சினுள் வந்தி ருப்பையோ<br/>
        பேய னேன்பெரும் பிழைபொ றுத்திடத்<br/>
        தாய நின்கடன் தணிகை வாணனே.<br/>
<br/>
 178.   வாணு தல்பெரு மாட்டி மாரொடு<br/>
        காணு தற்குனைக் காதல் கொண்டனன்<br/>
        ஏணு தற்கென தெண்ணம் முற்றுமோ<br/>
        மாணு தற்புகழ்த் தணிகை வண்ணனே.<br/>
<br/>
 179.   வண்ண னேஅருள் வழங்கும் பன்னிரு<br/>
        கண்ண னேஅயில் கரங்கொள் ஐயனே<br/>
        தண்ண னேர்திருத் தணிகை வேலனே<br/>
        திண்ணம் ஈதருள் செய்யும் காலமே.<br/>
<br/>
 180.   கால்கு றித்தஎன் கருத்து முற்றியே<br/>
        சால்வ ளத்திருத் தணிகை சார்வன்என்<br/>
        மால்ப கைப்பிணி மாறி ஓடவே<br/>
        மேல்கு றிப்பனால் வெற்றிச் சங்கமே.<br/>
<br/>
                திருச்சிற்றம்பலம்<br/>
<br/>
                     11. மருண்மாலை விண்ணப்பம்<br/>
<br/>
                 அறுசீர்க் கழிநெடிலடி ஆசிரிய விருத்தம்<br/>
                         திருச்சிற்றம்பலம்<br/>
<br/>
 181.   சொல்லும் பொருளு மாய்நிறைந்த சுகமே அன்பர் துதிதுணையே<br/>
        புல்லும் புகழ்சேர் நல்தணிகைப் பொருப்பின் மருந்தே பூரணமே<br/>
        அல்லும் பகலும் நின்நாமம் அந்தோ நினைந்துன் ஆளாகேன்<br/>
        கல்லும் பொருவா வன்மனத்தால் கலங்கா நின்றேன் கடையேனே.<br/>
<br/>
 182.   கடையேன் வஞ்ச நெஞ்சகத்தால் கலுழ்கின் னேன்நின் திருக்கருணை<br/>
        அடையேன் அவமே திரிகின்றேன் அந்தோ சிறிதும் அறிவில்லேன்<br/>
        விடையே றீசன் புயம்படும்உன் விரைத்தாள் கமலம் பெறுவேனோ<br/>
        கொடைஏர் அருளைத் தருமுகிலே கோவே தணிகைக் குலமணியே.<br/>
<br/>
 183.   மணியே அடியேன் கண்மணியே மருந்தே அன்பர் மகிழ்ந்தணியும்<br/>
        அணியே தணிகை அரசேதெள் அமுதே என்றன் ஆருயிரே<br/>
        பிணிஏய் துயரால் வருந்திமனப் பேயால் அலைந்து பிறழ்கின்றேன்<br/>
        தணியேன் தாகம் நின்அருளைத் தருதல் இலையேல் தாழ்வேனே.<br/>
<br/>
 184.   தாழ்வேன் வஞ்ச நெஞ்சகர்பால் சார்வேன் தனக்குள் அருள்தந்தால்<br/>
        வாழ்வேன் இலையேல் என்செய்கேன் வருத்தம் பொறுக்க மாட்டேனே<br/>
        ஏழ்வே தனையும் கடந்தவர்தம் இன்பப் பெருக்கே என்உயிரே<br/>
        போழ்வேல் கரங்கொள் புண்ணியனே புகழ்சேர் தணிகைப் பொருப்பரசே.<br/>
<br/>
 185.   அரைசே அடியர்க் கருன்குகனே அண்ணா தணிகை ஐயாவே<br/>
        விரைசேர் கடம்பமலர்ப்புயனே வேலா யுதக்கை மேலோனே<br/>
        புரைசேர் மனத்தால் வருந்திஉன்றன் பூம்பொற் பதத்தைப் புகழ்கில்லேன்<br/>
        தரைசேர் வாழ்வில் தயங்குகின்றேன் அந்தோ நின்று தனியேனே.<br/>
<br/>
 186.   தனியே துயரில் வருந்திமனம் சாம்பி வாழ்க்கைத் தளைப்பட்டிங்<br/>
        கினிஏ துறுமோ என்செய்கேன் என்றே நின்றேற் கிரங்காயோ<br/>
        கனியே பாகே கரும்பேஎன் கண்ணே தணிகைக் கற்பகமே<br/>
        துனிஏய் பிறவி தனைஅகற்றும் துணையே சோதிச் சுகக்குன்றே.<br/>
<br/>
 187.   குன்றே மகிழ்ந்த குணக்குன்றே கோவே தணிகைக் குருபரனே<br/>
        நன்றே தெய்வ நாயகமே நவிலற் கரிய நல்உறவே<br/>
        என்றே வருவாய் அருள்தருவாய் என்றே புலம்பி ஏங்குற்றேன்<br/>
        இன்றே காணப் பெறில்எந்தாய் இறவேன் பிறவேன் இருப்பேனே.<br/>
<br/>
 188.   இருப்பேன் துயர்வாழ் வினில்எனினும் எந்தாய் நினது பதங்காணும்<br/>
        விருப்பேன் அயன்மால் முதலோரை வேண்டேன் அருள வேண்டாயோ<br/>
        திருப்பேர் ஒளியே அருட்கடலே தெள்ளார் அமுதே திருத்தணிகைப்<br/>
        பொருப்பே மகிழ்ந்த புண்ணியமே புனித ஞான போதகமே.<br/>
<br/>
 189.   போதா நத் அருட்கனியே புகலற் கரிய பொருளேஎன்<br/>
        நாதா தணிகை மலைஅரசே நல்லோர் புகழும் நாயகனே<br/>
        ஓதா தவமே வருந்துயரால் உழன்றே பிணியில் உலைகின்றேன்<br/>
        ஏதாம் உனதின் அருள்ஈயா திருந்தால் அந்தோ எளியேற்கே.<br/>
<br/>
 190.   எளியேன் நினது திருவருளுக் கெதிர்நோக் குற்றே இரங்குகின்ற<br/>
        களியேன் எனைநீ கைவிட்டால் கருணைக் கியல்போ கற்பகமே<br/>
        அளியே தணிகை அருட்சுடரே அடியர் உறவே அருள்ஞானத்<br/>
        துளியே அமையும் எனக்கெந்தாய் வாஎன் றொருசொல் சொல்லாயே.<br/>
<br/>
                       திருச்சிற்றம்பலம்<br/>
<br/>
                    12. பொறுக்காப் பத்து<br/>
<br/>
              எழுசீர் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
 191.   மெய்யர்உள் ளகத்தின் விளங்கும்நின் பதமாம்<br/>
          விரைமலர்த் துணைதமை விரும்பாப்<br/>
        பொய்யர் தம் இடத்திவ் வடியனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        ஐயரும் இடப்பால் அம்மையும் வருந்தி<br/>
          அளித்திடும் தெள்ளிய அமுதே<br/>
        தையலர் மயக்கற் றவர்க்கருள் பொருளே<br/>
          தணிகைவாழ் சரவண பவனே.<br/>
<br/>
 192.   நன்மைய எல்லாம் அளித்திடும் உனது<br/>
          நளினமா மலர்அடி வழுத்தாப்<br/>
        புன்மையர் இடத்திவ் வடியனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        சின்மயப் பொருள்நின் தொண்டர்பால் நாயேன்<br/>
          சேர்ந்திடத் திருவருள் புரியாய்<br/>
        தன்மயக் கற்றோர்க் கருள்தரும் பொருளே<br/>
          தணிகைவாழ் சரவண பவனே.<br/>
<br/>
 193.   மருள்இலா தவர்கள் வழுத்தும்நின் அடியை<br/>
          மனமுற நினைந்தகத் தன்பாம்<br/>
        பொருள்இலா தவர்பால் ஏழையேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        அன்பர்பால் இருந்திட அருளாய்<br/>
          தரளவான் மழைபெய் திடும்திருப் பொழில்சூழ்<br/>
        தணிகைவாழ் சரவண பவனே.<br/>
<br/>
 194.   நிலைஅருள் நினது மலர்அடிக் கன்பு<br/>
          நிகழ்ந்திட நாள்தொறும் நினையாப்<br/>
        புலையர்தம் இடம்இப் புன்மையேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        மலைஅர சளித்த மரகதக் கொம்பர்<br/>
          வருந்திஈன் றெடுத்தமா மணியே<br/>
        தலைஅர சளிக்க இந்திரன் புகழும்<br/>
          தணிகைவாழ் சரவண பவனே.<br/>
<br/>
 195.   வல்இருள் பவம்தீர் மருந்தெனும் நினது<br/>
          மலர்அடி மனம்உற வழுத்தாப்<br/>
        புல்லர்தம் இடம்இப் பொய்யனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        ஒல்லையின் எனைமீட் டுன்அடி யவர்பால்<br/>
          உற்றுவாழ்ந் திடச்செயின் உய்வேன்<br/>
        சல்லமற் றவர்கட் கருள்தரும் பொருளே<br/>
          தணிகைவாழ் சரவண பவனே.<br/>
<br/>
 196.   கற்பிலார் எனினும் நினைந்திடில் அருள்நின்<br/>
          கருணைஅம் கழல்அடிக் கன்பாம்<br/>
        பொற்பிலா தவர்பால் ஏழையேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        அற்பிலேன்7 எனினும் என்பிழை பொறுத்துன்<br/>
          அடியர்பால் சேத்திடில் உய்வேன்<br/>
        தற்பரா பரமே சற்குண மலையே<br/>
          தணிகைவாழ் சரவண பவனே.<br/>
<br/>
 197.   பத்திகொண் டவருள் பரவிய ஒளியாம்<br/>
          பரஞ்சுடர் நின்அடி பணியும்<br/>
        புத்திகொள் ளலர்பால் எளியனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        நித்திய அடியர் தம்முடன் கூட்ட<br/>
          நினைந்திடில் உய்குவன் அரசே<br/>
        சத்திசெங் கரத்தில் தரித்திடும் அமுதே<br/>
          தணிகைவாழ் சரவண பவனே.<br/>
<br/>
 198.   நீற்றணி விளங்கும் அவர்க்கருள் புரியும்<br/>
          நின்அடிக் கமலங்கள் நினைந்தே<br/>
        போற்றிடா தவர்பால் பெய்யனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        ஆற்றல்கொள் நின்பொன் அடியருக் கடியன்<br/>
          ஆச்செயில் உய்குவன் அமுதே<br/>
        சாற்றிடும் பெருமைக் களவிலா தோங்கும்<br/>
          தணிகைவாழ் சரவண பவனே.<br/>
<br/>
 199.   பரிந்திடும் மனத்தோர்க் கருள்செயும் நினது<br/>
          பாததா மரைகளுக் கன்பு<br/>
        புரிந்திடா தவர்பால் எளியனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        தெரிந்திடும் அன்பர் இடம்உறில் உய்வேன்<br/>
          திருவுளம் அறிகிலன் தேனே<br/>
        சரிந்திடும் கருத்தோர்க் கரியநற் புகழ்கொள்<br/>
          தணிகைவாழ் சரவண பவனே.<br/>
<br/>
 200.   எண்உறும் அவர்கட் கருளும்நின் அடியை<br/>
          ஏத்திடா தழிதரும் செல்வப்<br/>
        புண்உறும் அவர்பால் எளியனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        கண்உறு மணியாம் நின்அடி யவர்பால்<br/>
          கலந்திடில் உய்குவன் கரும்பே<br/>
        தண்உறும் கருணைத் தனிப்பெருங் கடலே<br/>
          தணிகைவாழ் சரவண பவனே.<br/>
<br/>
                      திருச்சிற்றம்பலம்<br/>
<br/>
                    13. வேட்கை விண்ணப்பம்<br/>
<br/>
               அறுசீர்க் கழிநெடிலடி ஆசிரிய விருத்தம்<br/>
                      திருச்சிற்றம்பலம்<br/>
<br/>
 201.   மன்னே என்றன் உயிர்க்குயிரே மணியே தணிகை மலைமருந்தே<br/>
        அன்னே என்னை ஆட்கொண்ட அரசே தணிகை ஐயாவே<br/>
        பொன்னே ஞானப் பொங்கொளியே புனித அருளே பூரணமே<br/>
        என்னே எளியேன் துயர்உழத்தல் எண்ணி இரங்கா திருப்பதுவே.<br/>
<br/>
 202.   இரங்கா நின்றிங் கலைதரும்இவ் வெளியேன் கனவின் இடத்தேனும்<br/>
        அரங்கா அரவின் நடித்தோனும் அயனும் காண்டற் கரிதாய<br/>
        உரங்கா முறும்மா மயில்மேல்நின் உருவம் தரிசித் துவப்படையும்<br/>
        வரங்கா தலித்தேன் தணிகைமலை வாழ்வே இன்று வருவாயோ.<br/>
<br/>
 203.   வருவாய் என்று நாள்தோறும் வழிபார்த் திரங்கி மனந்தளர்ந்தேன்<br/>
        கருவாய் பவன்என் றெனைத்தள்ளக் கருதுவாயே அன்றிஅருள்<br/>
        உருவாய் வந்து தருவாயே தணிகா சலத்துள் உற்றமர்ந்த<br/>
        ஒருவர் உன்றன் திருவுளத்தை உணரேன் என்செய் துய்கேனே.<br/>
<br/>
 204.   உய்யும் பொருட்டுன் திருப்புகழை உரையேன் அந்தோஉரைக்கடங்காப்<br/>
        பொய்யும் களவும் அழுக்காறும் பொருளாக் கொண்டேன் புலையேனை<br/>
        எய்யும் படிவந் தடர்ந்தியமன் இழுத்துப் பறிக்கில் என்னேயான்<br/>
        செய்யும் வகைஒன் றறியேனே தென்பால் தணிகைச் செஞ்சுடரே.<br/>
<br/>
 205.   செஞ்சொல் சுவையே மெய்ஞ்ஞானச் செல்வப் பெருக்கே தெள்ளமுதே<br/>
        விஞ்சைப் புலவர் புகழ்தணிகை விளக்கே துளக்கில் வேலோனே<br/>
        வெஞ்சொல் புகழும் வஞ்சகர்பால் மேவி நின்தாள் மலர்மறந்தே<br/>
        பஞ்சில் தமியேன் படும்பாட்டைப் பார்த்தும் அருட்கண் பார்த்திலையே.<br/>
<br/>
 206.   பார்க்கின் றிலையே பன்னிருகண் படைத்ததும் எளியேன் பாடனைத்தும்<br/>
        தீர்க்கின் றிலையே என்னேயான் செய்வேன் சிறியேன் சீமானே போர்க்குன்               றொடுசூர் புயக்குன்றும் பொடிசெய் வேற்கைப்  புண்ணியனே<br/>
        சீர்க்குன் றெனும்நல் வளத்தணிகைத் தேவே மயில்ஊர் சேவகனே.<br/>
<br/>
 207.   சேவற் கொடிகொள் குணக்குன்றே சிந்தா மணியே யாவர்கட்கும்<br/>
        காவற் பதியே தணிகைவளர் கரும்பே கனியே கற்பகமே<br/>
        முவாக் கிறையே வேய்ஈன்ற முத்தன் அளித்த முத்தேநல்<br/>
        தேவர்க் கருள்நின் சேவடிக்கே விழைந்தேன் யாதும்தெரியனே.<br/>
<br/>
 208.   தெரியேன் உனது திருப்புகழைத் தேவே உன்றன் சேவடிக்கே<br/>
        பரியேன் பணியேன் கூத்தாடேன் பாடேன் புகழைப் பரவசமாய்த்<br/>
        தரியேன் தணிகை தனைக்காணேன் சாகேன் நோகேன் கும்பிக்கே<br/>
        உரியேன் அந்தோ எதுகொண்டிங் குய்கேன் யாதுசெய்கேனே.<br/>
<br/>
 209.   செய்வ துனது திருவடிக்காம் திறனே சிந்தை நின்பாலே<br/>
        வைவ துனைகனை நினையாத வஞ்ச கரையே வழுத்திநிதம்<br/>
        உய்வ தனது திருநாமம் ஒன்றைப் பிடித்தே மற்றொன்றால்<br/>
        எய்வ தறியேன் திருத்தணிகை எந்தாய் எந்தாய் எளியேனே.<br/>
<br/>
 210.   எளியேன் நினது சேவடியாம் இன்ப நறவை எண்ணிஎண்ணி<br/>
        அளியேன் நெஞ்சம் சற்றேனும் அன்பொன் றில்லேன் அதுசிறிதும்<br/>
        ஒளியேன் எந்தாய் என்உள்ளத் தொளித்தே எவையும் உணர்கின்றாய்<br/>
        வளியே முதலாய் நின்றருளும் மணியே தணிகை வாழ்மன்னே.<br/>
<br/>
                    14. ஆறெழுத் துண்மை<br/>
<br/>
              அறுசீர்க் கழிநெடிலடி ஆசிரிய விருத்தம்<br/>
                       திருச்சிற்றம்பலம்<br/>
<br/>
 211.   பெருமை நிதியே மால்விடைகொள் பெம்மான் வருந்திப் பெறும்பேறே<br/>
        அருமை மணியே தணிகைமலை அமுதே உன்றன் ஆறெழுத்தை<br/>
        ஒருமை மனத்தின் உச்சரித்திங் குயர்ந்த திருவெண் ணீறிட்டால்<br/>
        இருமை வளனும் எய்தும்இடர் என்ப தொன்றும் எய்தாதே.<br/>
<br/>
 212.   எய்தற் கரிய அருட்சுடரே எல்லாம் வல்ல இறையோனே<br/>
        செய்தற் கரிய வளத்தணிகைத் தேவே உன்றன் ஆறெழுத்தை<br/>
        உய்தற் பொருட்டிங் குச்சரித்தே உயர்ந்த திருவெண் ணீறிட்டால்<br/>
        வைதற் கில்லாப் புகழ்ச்சிவரும் வன்கண் ஒன்றும் வாராதே.<br/>
<br/>
 213.   வாரா இருந்த அடியவர்தம் மனத்தில் ஒளிரும் மாமணியே<br/>
        ஆரா அமுதே தணிகைமலை அரசே உன்றன் ஆறெழுத்தை<br/>
        ஓரா மனத்தின் உச்சரித்திங் குயர்ந்த திருவெண் ணீறிட்டால்<br/>
        ஏரார் செல்வப் பெருக்கிகவா இடும்பை ஒன்றும் இகந்திடுமே.<br/>
<br/>
 214.   இகவா அடியர் மனத்தூறும் இன்பச் சுவையே எம்மானே<br/>
        அகவா மயில்ஊர் திருத்தணிகை அரசே உன்றன் ஆறெழுத்தை<br/>
        உகவா மனத்தின் உச்சரித்திங் குயர்ந்த திருவெண் ணீறிட்டால்<br/>
        சுகவாழ் வின்பம் அதுதுன்னும் துன்பம் ஒன்றும் துன்னாதே.<br/>
<br/>
 215.   துன்னும் மறையின் முடிவில்ஒளிர் தூய விளக்கே சுகப்பெருக்கே<br/>
        அன்னை அனையாய் தணிகைமலை அண்ணா உன்றென் ஆறெழுத்தை<br/>
        உன்னி மனத்தின் உச்சரித்திங் குயர்ந்த திருவெண் ணீறிட்டால்<br/>
        சென்னி அணியாய் அடிசேரும் தீமை ஒன்றும் சேராதே.<br/>
<br/>
 216.   சேரும் முக்கண் கனிகனிந்த தேனே ஞானச் செழுமணியே<br/>
        யாரும் புகழும் தணிகைஎம தன்பே உன்றன் ஆறெழுத்தை<br/>
        ஓரும் மனத்தின் உச்சரித்திங் குயர்ந்த திருவெண் ணீறிட்டால்<br/>
        பாரும் விசும்பும் பதஞ்சாரும் பழங்கண் ஒன்றும் சாராதே.<br/>
<br/>
 217.   சார்ந்த அடியார்க் கருள்அளிக்கும் தருமக் கடலே தற்பரமே<br/>
        வார்ந்த பொழில்சூழ் திருத்தணிகை மணியே உன்றன் ஆறெழுத்தை<br/>
        ஓர்ந்து மனத்தின் உச்சரித்திங் குயர்ந்த திருவெண் ணீறிட்டால்<br/>
        ஆர்ந்த ஞானம் உறும்அழியா அலக்கண் ஒன்றும் அழிந்திடுமே.<br/>
<br/>
 218.   அழியாப் பொருளே என்உயிரே அயில்செங் கரங்கொள் ஐயாவே<br/>
        கழியாப் புகழ்சேர் தணிகைஅமர் கந்தா உன்றன் ஆறெழுத்தை<br/>
        ஒழியா மனத்தின் உச்சரித்திங் குயர்ந்த திருவெண் ணீறிட்டால்<br/>
        பழியா இன்பம் அதுபதியும் பனிமை ஒன்றும் பதியாதே.<br/>
<br/>
 219.   பதியே எங்கும் நிறைந்தருளும் பரம சுகமே பரஞ்சுடரே<br/>
        கதியே அளிக்கும் தணிகைஅமர் கடம்பா உன்றன் ஆறெழுத்தை<br/>
        உதியேர் மனத்தின் உச்சரித்திங் குயர்ந்த திருவெண் ணீறிட்டால்<br/>
        துதிஏர் நினது பதந்தோஎன்றும் துன்பம் ஒன்றும் தோன்றாதே.<br/>
<br/>
 220.   தோன்ற ஞானச் சின்மயமே துஎய சுகமே சுயஞ்சுடரே<br/>
        ஆன்றார் புகழும் தணிகைமலை அரசே உன்றன் ஆறெழுத்தை<br/>
        ஊன்றா மனத்தின் உச்சரித்திங் குயர்ந்த திருவெண் ணீறிட்டால்<br/>
        ஈன்றான் நிகரும் அருள்அடையும் இடுக்கண் ஒன்றும் அடையாதே.<br/>
<br/>
                     திருச்சிற்றம்பலம்<br/>
<br/>
                    15. போக் குரையீடு<br/>
<br/>
               அறுசீர்க் கழிநெடிலடி ஆசிரிய விருத்தம்<br/>
                      திருச்சிற்றம்பலம்<br/>
<br/>
 221.   கற்கி லேன்உன தருட்பெயர் ஆம்குக கந்தஎன் பவைநாளும்<br/>
        நிற்கி லேன்உன தாகம நெறிதனில் நீசனேன் உய்வேனோ<br/>
        சொற்கி லேசமில் அடியவர் அன்பினுள் தோய்தரு பசுந்தேனே<br/>
        அற்கி லேர்தரும் தணிகைஆர் அழுதமே ஆனந்த அருட்குன்றே.<br/>
<br/>
 222.   பாவ வாழ்க்கையில் பாவியேன் செய்திடும் பண்பிலாப் பிழைநோக்கித்<br/>
        தேவ ரீர்மன திரக்கமுற் றேஅருள் செய்திடா திருப்பீரேல்<br/>
        காவ லாகிய கடும்பிணித் துயரம்இக் கடையனேன் தனக்கின்னும்<br/>
        யாவ தாகுமோ என்செய்கோ என்செய்கோ இயலும்வேல் கரத்தீரே.<br/>
<br/>
 223.   சேவி யாதஎன் பிழைகளை என்னுறே சிறிதறி தரும்போதோ<br/>
        பாவி யேன்மனம் பகீலென வெதும்பியுள் பதைத்திடக் காண்கின்றேன்<br/>
        ஆவி யேஅருள் அமுதமே நின்திரு வருள்தனக் கென்னாமோ<br/>
        பூவில் நாயகன் போற்றிடும் தணிகையம் பொருப்பமர்ந் திடுவாழ்வே.<br/>
<br/>
 224.   துன்பி னால்அகம் வெதும்பிநைந் தயர்ந்துநின் துணைஅடி மலர்ஏத்தும்<br/>
        அன்பி லாதஇப் பாவியேன் செய்பிழை அனைத்தையும் பொறுப்பாயேல்<br/>
        வன்பி லாதநின் அடியவர் தம்திரு மனத்தினுக் கென்னாமோ<br/>
        இன்பி னால்சுரர் போற்றிடும் தணிகைவாழ் இறைவனே எம்மானே.<br/>
<br/>
 225.   என்செய் கேன்இனும் திருவருள் காண்கிலேன் எடுக்கும் துயர்உண்டேன்<br/>
        கன்செய் பேன்மனக் கடையனேன் என்னினும் காப்பதுன் கடன்அன்றோ<br/>
        பொன்செய் குன்றமே பூரண ஞானமே புராதனப் பொருள்வைப்பே<br/>
        மன்செய் மாணிக்க விளக்கமே தணிகைவாழ் வள்ளலே மயிலோனே.<br/>
<br/>
 226.   மண்ணில் நண்ணிய வஞ்சகர் பால்கொடு வயிற்றினால் அலைப்பட்டேன்<br/>
        கண்ணில் நண்ணரும் காட்சியே நின்திருக் கடைக்கண்ணோக் கருள்நோக்கி<br/>
        எண்ணி எண்ணிநெஞ் சழிந்துகண் ணீர்கொளும் ஏழையேன் தனக்கின்னும்<br/>
        புண்ணில் நண்ணிய வேல்எனத் துயர்உறில் புலையன்என் செய்கேனே.<br/>
<br/>
 227.   மலங்கி வஞ்சகர் மாட்டிரந் தையகோ வருந்திநெஞ் சயர்வுற்றே<br/>
        கலங்கி நின்திருக் கருணையை விழையும்என் கண்அருள் செய்யாயோ<br/>
        இலங்கி எங்கணும் நிறைந்தருள் இன்பமே எந்தையே எந்தாயே<br/>
        நலங்கி ளர்ந்திடும் தணிகையம் பதியமர் நாயக மணிக்குன்றே.<br/>
<br/>
 228.   சைவ நாயக சம்பந்தன் ஆகிய தமிழ்அருட் குன்றேஎன்<br/>
        தெய்வ மேநினை அன்றிஓர் துணையிலேன் திருவருள் அறியாதோ<br/>
        வைவ தேகொளும் வஞ்சகர் தம்இடை வருந்திநெஞ் சழிகின்றேன்<br/>
        செய்வ தோர்கிலேன் கைவிடில் என்செய்கேன் தெளிவிலாச்  சிறியேனே.<br/>
<br/>
 229.   வாழ்வில் ஆம்சிறு களிப்பினால் உன்றனை மறந்திறு  மாக்கின்றேன்<br/>
        தாழ்வி லேசிறி தெண்ணிநொந் தயர்வன்என் தன்மைநன் றருள்ஆளா<br/>
        கேழ்வி மேவிய அடியவர் மகிழ்வுறக் கிடைத்தருள் பெருவாழ்வே<br/>
        வேழ்வி8 ஓங்கிய தணிகைமா மலைதனில் விளங்கிவீற் றிருப்போனே.<br/>
        8. கேழ்வி வேழ்வி என்பன எதுகை நோக்கித் திரித்தவாறு. தொ.வே.<br/>
<br/>
 230.   என்றும் மாதர்மேல் இச்சைவைத் துன்றனை எண்ணுவேன் துயருற்றால்<br/>
        கன்று நெஞ்சகக் கள்வனேன் அன்பினைக் கருத்திடை எணில்சால<br/>
        நன்று நன்றெனக் கெவ்வணம் பொன்அருள் நல்குவை அறிகில்லேன்<br/>
        துன்று மாதவர் போற்றிடும் தணிகைவாழ் சோதியே சுகவாழ்வே.<br/>
<br/>
<br/>
                    16. பணித்திறம் வேட்டல்<br/>
<br/>
               அறுசீர்க் கழிநெடிலடி ஆசிரிய விருத்தம்<br/>
                         திருச்சிற்றம்பலம்<br/>
<br/>
 231.   நண்ணேனோ மகிழ்வினொடும் திருத்தணிகை மலைஅதனை  நண்ணி என்றன்<br/>
        கண்ணேநீ அமர்ந்தஎழில் கண்குளிரக் காணேனோ கண்டு வாரி<br/>
        உண்ணேனோ ஆனந்தக் கண்ணீர்கொண் டாடிஉனக் குகப்பாத் தொண்டு<br/>
        பண்ணேனோ நின்புகழைப் பாடேனோ வாயாரப் பாவி யேனே.<br/>
<br/>
 232.   பாவியேன் படுந்துயருக் கிரங்கிஅருள் தணிகையில்என் பால்வா என்று<br/>
        கூவிநீ ஆட்கொளஓர் கனவேனும் காணேனோ குணப்பொற் குன்றே<br/>
        ஆவியே அறிவேஎன் அன்பேஎன் அரசேநின் அடியைச் சற்றும்<br/>
        சேவியேன் எனினும்எனைக் கைவிடேல் அன்பர்பழி செப்பு வாரே.<br/>
<br/>
 233.   வாரேனோ திருத்தணிகை வழிநோக்கி வந்தென்கண் மணியே நின்று<br/>
        பாரேனோ நின்அழகைப் பார்த்துலக வாழ்க்கைதனில் படும்இச் சோபம்<br/>
        தீரேனோ நின்அடியைச் சேவித்தா னந்தவெள்ளம் திளைத்தா டேனோ<br/>
        சாரேனோ நின்அடியர் சமுகம்அதைச் சார்ந்தவர்தாள் தலைக்கொள் ளேனோ.<br/>
<br/>
 234.   கொள்ளேனோ நீஅமர்ந்த தணிகைமலைக் குறஎண்ணம் கோவே வந்தே<br/>
        அள்ளேனோ நின்அருளை அள்ளிஉண்டே ஆனந்தத் தழுந்தி ஆடித்<br/>
        துள்ளேனோ நின்தாளைத் துதியேனோ துதித்துலகத் தொடர்பை எல்லாம்<br/>
        தள்ளேனோ நின்அடிக்கீழ்ச் சாரேனோ துணைஇல்லாத் தனிய னேனே.<br/>
<br/>
 235.   தனியேஇங் குழல்கின்ற பாவியேன் திருத்தணிகா சலம்வாழ் ஞானக்<br/>
        கனியேநின் வேடியைக் கண்ஆரக் கண்டுமனம் களிப்பு றேனோ<br/>
        துனியேசெய் வாழ்வில்அலைந் தென்எண்ணம் முடியாது சுழல்வேன் ஆகில்<br/>
        இனிஏது செய்வேன்மற் றொருதுணையும் காணேன்இவ் வேழை யேனே.<br/>
<br/>
 236.   இவ்வேளை அருள்தணிகை அமர்ந்தருளும் தேவைஎன திருகண் ஆய<br/>
        செவ்வேளை மனங்களிப்பச் சென்றுபுகழ்ந் தானந்தத் தெளிதேன்உண்டே<br/>
        எவ்வேளை யும்பரவி ஏத்தேனோ அவன்எணிகள் இயற்றி டேனோ<br/>
        தெவ்வேளை அடர்க்கவகை தெரியாமல் உழல்தருமிச் சிறிய னேனே.<br/>
<br/>
 237.   சிறியேன்இப் போதெகித் திருத்தணிகை மலைஅமர்ந்த தேவின் பாதம்<br/>
        குறியேனோ ஆனந்தக் கூத்தாடி அன்பர்கள்தம் குழாத்துள் சென்றே<br/>
        அறியேனோ பொருள்நிலையை அறிந்தெனதென் பதைவிடுத்திவ் வகில மாயை<br/>
        முறியேனோ உடல்புளகம் முடேனோ நன்னெறியை முன்னி இன்றே.<br/>
<br/>
 238.   முன்னேனோ திருத்தணிகை அடைந்திடநின் சந்நிதியின் முன்னே நின்று<br/>
        மன்னேனோ அடியருடன் வாழேனோ நின்அடியை வாழ்த்தி டேனோ<br/>
        உன்னேனோ நன்னிலையை உலகத்தோர் எல்லீரும் உங்கே வாரும்<br/>
        என்னேனோ நின்பெயரை யார்கூறி னாலும் அவர்க் கிதங்கூ றேனோ.<br/>
<br/>
 239.   கூறேனோ திருத்தணிகைக் குற்றுன்அடிப் புகழதனைக் கூறி நெஞ்சம்<br/>
        தேறேனோ நின்அடியர் திருச்சமுகம் சேரேனோ தீராத் துன்பம்<br/>
        ஆறேனோ நின்அடியன் ஆகேனோ பவக்கடல்விட் டகன்றே அப்பால்<br/>
        ஏறேனோ அருட்கடலில் இழியேனோ ஒழியாத இன்பம் ஆர்ந்தே.<br/>
<br/>
 240.   தேடேனோ என்நாதன் எங்குற்றான் எனஓடித் தேடிச் சென்றே<br/>
        நாடேனோ தணிகைதனில் நாயகனே நின்அழகை நாடி நாடிக்<br/>
        கூடேனோ அடியருடன் கோவேஎம் குகனேஎம் குருவே என்று<br/>
        பாடேனோ ஆனந்தப் பரவசம்உற் றுன்கமலப் பதம்நண் ணேனோ.<br/>
<br/>
                          திருச்சிற்றம்பலம்<br/>
<br/>
                        17. நெஞ்சொடு புலத்தல்<br/>
                அறுசீர்க் கழிநெடிலடி ஆசிரிய விருத்தம்<br/>
                           திருச்சிற்றம்பலம்<br/>
<br/>
 241.   வாவா என்ன அருள்தணிகை வருந்தை என்கண் மாமணியைப்<br/>
        பூவாய் நறவை மறந்தவநாள் போக்கின் றதுவும் போதாமல்<br/>
        முவா முதலின் அருட்கேலா முட நினைவும் இன்றெண்ணி<br/>
        ஆவா நெஞ்சே எனைக்கெடுத்தாய் அந்தோ நீதான் ஆவாயோ.<br/>
<br/>
 242.   வாயாத் துரிசற் றிடும்புலவோர் வழுத்தும் தணிகை மலைஅமுதைக்<br/>
        காயாக் கனியை மறந்தவநாள் கழிக்கின் றதுவும் போதாமல்<br/>
        ஈயாக் கொடியர் தமக்கின்றி ஏலா நினைவும் இன்றெண்ணி<br/>
        மாயா என்றன் வாழ்வழித்தாய் மனமே நீதான் வாழ்வாயோ.<br/>
<br/>
 243.   வாழும் படிநல் அருள்புரியும் மருவுந் தணிகை மலைத்தேனைச்<br/>
        சூழும் கலப மயில்அரசைத் துதியாப் பவமும் போதாமல்<br/>
        வீழும் கொடியர் தமக்கன்றி மேவா நினைவும் மேவிஇன்று<br/>
        தாழும் படிஎன் தனைஅலைத்தாய் சவலை மனம்நீ சாகாயோ.<br/>
<br/>
 244.   காயோம் எனநின் றவர்க்கினிய கனியாம் தணிகைக் கற்பகத்தைப்<br/>
        போய்ஓர் கணமும் போற்றுகிலாய் புன்மை புரிந்தாய் புலங்கெட்டாய்<br/>
        பேயோ எங்கும் திரிந்தோடிப் பேணா என்பைப் பேணுகின்ற<br/>
        நாயோ மனமே நீஉனைநான் நம்பி வாளா நலிந்தேனே.<br/>
<br/>
 245.   தேனும் கடமும் திகழ்தணிகைத் தேவை நினையாய் தீநரகம்<br/>
        மானும் நடையில் உழல்கின்றாய் மனமே உன்றன் வஞ்சகத்தால்<br/>
        நானும் இழந்தேன் பெருவாழ்வை நாய்போல் அலைந்திங் கவமே9நீ<br/>
        தானும் இழந்தாய் என்னேஉன் தன்மை இழிவாம் தன்மையதே.<br/>
 9. நலித்திங்கவமே. தொ.வே.முதற்பதிப்பு, ச.மு.க.பதிப்பு<br/>
<br/>
 246.   தன்னால் உலகை நடத்தும்அருட் சாமி தணிகை சாராமல்<br/>
        பொன்னால் மண்ணால் பூவையரால் புலம்பி வருந்தும் புல்நெஞ்சே<br/>
        உன்னால் என்றன் உயர்விழந்தேன் உற்றார் இழந்தேன் உன்செயலைச்<br/>
        சொன்னால் நகைப்பர் எனைவிட்டும் தொலையாய் இங்கு நிலையாயே.<br/>
<br/>
 247.   நிலைக்கும் தணிகை என்அரசை நீயும் நினையாய் நினைப்பதையும்<br/>
        கலைக்கும் தொழில்கொண் டெனைக்கலக்கம் கண்டாய் பலன்என்  கண்டாயே<br/>
        முலைக்கும் கலைக்கும் விழைந்தவமே முயங்கும் முட முழுநெஞ்சே<br/>
        அலைக்கும் கொடிய விடம்நீஎன் றறிந்தேன் முன்னர் அறிந்திலனே.<br/>
<br/>
 248.   இலதை நினைப்பாய் பித்தர்கள்போல் ஏங்கா நிற்பாய் தணிகையில்என்<br/>
        குலதெய் வமுமாய்க் கோவாய்சற் குருவாய் நின்ற குகன்அருளே<br/>
        நலதென் றறியாய் யான்செய்த நன்றி மறந்தாய் நாணாதென்<br/>
        வலதை அழித்தாய் வலதொடுநீ வாழ்வாய் கொல்லோ வல்நெஞ்சே.<br/>
<br/>
 249.   நெஞ்சே உகந்த துணைஎனக்கு நீஎன் றறிந்தே நேசித்தோன்<br/>
        மஞ்சேர் தணிகை மலைஅமுதை வாரிக் கொளும்போ தென்னுள்ளே<br/>
        நஞ்சே கலந்தாய் உன்உறவு நன்றே இனிஉன் நட்பகன்றால்<br/>
        உய்ஞ்சேன் இலையேல் வன்னரகத் துள்ளேன் கொள்ளேன்  ஒன்றையுமே.<br/>
<br/>
 250.   கொள்ளும் பொழில்சூழ் தணிகைமலைக் கோவை நினையா தெனைநரகில்<br/>
        தள்ளும் படிக்கோ தலைப்பட்டாய் கசத்தின் மடவார் தம்மயலாம்<br/>
        கள்ளுண் டந்தோ வெறிகொண்டாய் கலைத்தாய் என்னைக் கடந்தோர்கள்<br/>
        எள்ளும் படிவத் தலைக்கின்றாய் எனக்கென் றெங்கே இருந்தாயோ.<br/>
<br/>
 251.   இருந்தாய் இங்கு கண்டவிடத் தேகா நின்றாய் அவ்விடத்தும்<br/>
        பொருந்தாய் மீண்டும் புகுவாய்பின் போவாய் வருவாய் புகழ்த்தணிகை<br/>
        மருந்தாய் நின்ற குகன்அடியை வழுத்தாய் எனையும் வலிக்கின்றாய்<br/>
        திருந்தாய் நெஞ்சே நின்செயலைச் செப்ப எனக்குத் திடுக்கிடுமே.<br/>
<br/>
                         திருச்சிற்றம்பலம்<br/>
<br/>
<br/>
                    18. புன்மை நினைந் திரங்கல் <br/>
                         கட்டளைக் கலிப்பா<br/>
                         திருச்சிற்றம்பலம்<br/>
<br/>
 252.   மஞ்சட் பூச்சின் மினுக்கில்இ ளைஞர்கள்<br/>
          மயங்க வேசெயும் வாள்விழி மாதர்பால்<br/>
        கெஞ்சிக் கொஞ்சி நிறைஅழிந் துன்அருட்<br/>
          கிச்சை நீத்துக் கிடந்தனன் ஆயினேன்<br/>
        மஞ்சுற் றோங்கும் பொழில்தணி காசல<br/>
          வள்ளல் என்வினை மாற்றுதல் நீதியே<br/>
        தஞ்சத் தால்வந் தடைந்திடும் அன்பர்கள்<br/>
          தம்மைக் காக்கும் தனிஅருட் குன்றமே.<br/>
<br/>
 253.   முலையைக் காட்டி மயக்கிஎன் ஆருயிர்<br/>
          முற்றும் வாங்குறும் முண்டைகள் நன்மதி<br/>
        குலையக் காட்டும் கலவிக்கி சைந்துநின்<br/>
          கோலங் காணக் குறிப்பிலன் ஆயினேன்<br/>
        நிலையைக் காட்டும்நல் ஆனந்த வெள்ளமே<br/>
          நேச நெஞ்சகம் நின்றொளிர் தீபமே<br/>
        கலையைக் காட்டும் மதிதவழ் நற்றணி<br/>
          காச லத்தமர்ந் தோங்கதி காரனே.<br/>
<br/>
 254.   வஞ்ச மேகுடி கொண்டு விளங்கிய<br/>
          மங்கை யர்க்கு மயல்உழந் தேஅவர்<br/>
        நஞ்சம் மேவு நயனத்தில் சிக்கிய<br/>
          நாயி னேன்உனை நாடுவு தென்றுகாண்<br/>
        கஞ்சம் மேவும் அயன்புகழ் சோதியே<br/>
          கடப்ப மாமலர்க் கந்தசு கந்தனே<br/>
        தஞ்ச மேஎன வந்தவர் தம்மைஆள்<br/>
          தணிகை மாமலைச் சற்குரு நாதனே.<br/>
<br/>
 255.   பாவம் ஓர்உரு வாகிய பாவையர்<br/>
          பன்னு கண்வலைப் பட்டும யங்கியே<br/>
        கோவை வாய்இதழ்க் கிச்சைய தாகிநின்<br/>
          குரைக ழற்கன்பு கொண்டிலன் ஆயினேன்<br/>
        மேவு வார்வினை நீக்கிஅ ளித்திடும்<br/>
           வேல னேதணி காசல மேலேனே<br/>
        தேவர் தேடரும் சீர்அருட் செல்வனே<br/>
           தெய்வ யானை திருமண வாளனே.<br/>
<br/>
 256.   கரத்தைக் காட்டியே கண்களை நீட்டியே<br/>
          கடைய னேன்உயிர் வாட்டிய கன்னியர்<br/>
        உரத்தைக் காட்டி மயக்கம யங்கினேன்<br/>
          உன்றன் பாத உபயத்தைப் போற்றிலேன்<br/>
        புரத்தைக் காட்டு நகையின்எ ரித்தோர்<br/>
          புண்ணி யற்குப் புகல்குரு நாதனே<br/>
        வரத்தைக் காட்டும் மலைத்தணி கேசனே<br/>
          வஞ்ச னேற்கருள் வாழ்வுகி டைக்குமோ.<br/>
<br/>
 257.   காசம் மேகம் கடும்பிணி சூலைமோ<br/>
          காதி யால்தந்து கண்கலக் கம்செயும்<br/>
        மோச மேநிசம் என்றுபெண் பேய்களை<br/>
          முன்னி னேன்நினை முன்னிலன் ஆயினேன்<br/>
        பாசம் நீக்கிடும் அன்பர்கள் போல்எனைப்<br/>
          பாது காக்கும் பரம்உனக் கையனே<br/>
        தேசம் யாவும் புகழ்தணி காசலச்<br/>
          செல்வ மேஅருட் சிற்சுக வாரியே.<br/>
<br/>
 258.   ஐயம் ஏற்றுத் திரிபவர் ஆயினும்<br/>
          ஆசை ஆம்பொருள் ஈந்திட வல்லரேல்<br/>
        குய்யம் காட்டும்ம டந்தையர் வாய்ப்பட்டுன்<br/>
          கோல மாமலர்ப் பாதம்கு றித்திலேன்<br/>
        மைஉ லாம்பொழில் சூழும்த ணிகைவாழ்<br/>
          வள்ள லேவள்ளி நாயக னேபுவிச்<br/>
        சைய றும்பர ஞானிகள் போற்றிடும்<br/>
          சாமி யேஎனைக் காப்பதுன் தன்மையே.<br/>
<br/>
 259.   கண்ணைக் காட்டி இருமுலை காட்டியோ<br/>
          கத்தைக் காட்டி அகத்தைக்கொண் டேஅழி<br/>
        மண்ணைக் காட்டிடும் மாய வனிதைமார்<br/>
          மாலைப் போக்கிநின் காலைப் பணிவனோ<br/>
        பண்ணைக் காட்டி உருகும்அ டியர்தம்<br/>
          பத்திக் காட்டிமுத் திப்஗எருள் ஈதென<br/>
        விண்ணைக் காட்டும் திருத்தணி காசல<br/>
          வேல னேஉமை யாள்அருள் பாலனே.<br/>
<br/>
 260.   படியின் மாக்களை வீழ்த்தும் படுகுழி<br/>
          பாவம் யாவும் பழகுறும் பாழ்ங்குழி<br/>
        குடிகொள் நாற்றக் குழிசிறு நீர்தரும்<br/>
          கொடிய ஊற்றுக் குழிபுழுக் கொள்குழி<br/>
        கடிம லக்குழி ஆகும் கருக்குழிக்<br/>
          கள்ள மாதரைக் கண்டும யங்கினேன்<br/>
        ஒடிவில் சீர்த்தணி காசல நின்புகழ்<br/>
          ஓதி லேன்எனக் குண்டுகொல் உண்மையே.<br/>
<br/>
 261.   கச்சுக் கட்டி மணங்கட்டிக் காமுகர்<br/>
          கண்ணைக் கட்டி மனங்கட்டி வஞ்சகம்<br/>
        வச்சுக் கட்டிய வன்கழற் கட்டியும்<br/>
          மண்ணின் கட்டியும் மானும்மு லைக்கட்டிக்<br/>
        கிச்சைக் கட்டிஇ டும்பைஎ னும்சுமை<br/>
          ஏறக் கட்டிய எற்கருள் வாய்கொலோ<br/>
        பிச்சைக் கட்டிய பித்தன் புதல்வனே<br/>
          பெருமை கட்டும் பெருந்தணி கேசனே.<br/>
<br/>
                    திருச்சிற்றம்பலம்<br/>
<br/>
                    19. திருவடி சூட விழைதல்<br/>
                அறுசீர்க் கழிநெடிலடி ஆசிரிய விருத்தம்<br/>
                           திருச்சிற்றம்பலம்<br/>
<br/>
 262.   தேனார் அலங்கல் குழல்மடவார் திறத்தின் மயங்காத் திறல்அடைதற்<br/>
        கானார் கொடிஎன் பெருமான்தன் அருட்கண் மணியே அற்புதமே<br/>
        கானார் பொழில்சூழ் திருத்தணிகைக் கரும்பே கருணைப் பெருங்கடலே<br/>
        வானார் அமுதே நின்திருத்தாள் அடியேன் முடிமேல் வைப்பாயே.<br/>
<br/>
 263.   தாழும் கொடிய மடவியர்தம் சழக்கால் உழலாத் தகைஅடைந்தே<br/>
        ஆழும் பரமா னந்தவெள்ளத் தழுந்திக் களிக்கும் படிவாய்ப்ப<br/>
        ஊழ்உந் தியசீர் அன்பர்மனத் தொளிரும் சுடரே உயர்தணிகை<br/>
        வாழும் பொருளே நின்திருத்தாள் அடியேன் முடிமேல் வைப்பாயே.<br/>
<br/>
 264.   மின்னுண் மருங்குல் பேதையர்தம் வெளிற்று மயக்குள் மேவாமே<br/>
        உன்னும் பரம யோகியர்தம் உடனே மருவி உனைப்புகழ்வான்<br/>
        பின்னும் சடைஎம் பெருமாற்கோர் பேறே தணிகைப் பிறங்கலின்மேல்<br/>
        மன்னும் சுடரே நின்திருத்தாள் அடியேன் முடிமேல் வைப்பாயே.<br/>
<br/>
 265.   ஆறத் துயரம் தருங்கொடியார்க் காளாய் உழன்றிங் கலையாதே<br/>
        கூறாப் பெருமை நின்அடியார் கூட்டத் துடன்போய்க் குலாவும்வண்ணம்<br/>
        தேறாப் பொருளாம் சிவத்தொழுகும் தேனே தணிகைத் திருமலைவாழ்<br/>
        மாறாச் சுகமே நின்திருத்தாள் அடியேன் முடிமேல் வைப்பாயே.<br/>
<br/>
 266.   விரதம் அழிக்கும் கொடியார்தம் விழியால் மெலியா துனைப்புகழும்<br/>
        சரதர் அவையில் சென்றுநின்சீர் தனையே வழுத்தும் தகைஅடைவான்<br/>
        பரதம் மயில்மேல் செயும்தணிகைப் பரனே வெள்ளிப் பருப்பதம்வாழ்<br/>
        வரதன் மகனே நின்திருத்தாள் அடியேன் முடிமேல் வைப்பாயே<br/>
<br/>
 267.   வெயில்மேல் கீடம் எனமடவார் வெய்ய மயற்கண் வீழாமே.<br/>
        அயில்மேல் கரங்கொள் நினைப்புகழும் அடியார்சவையின் அடையும்வகைக்<br/>
        குயில்மேல் குலவும் திருத்தணிகைக் குணப்பொற் குன்றே கொள்கலப<br/>
        மயில்மேல் மணியே நின்திருத்தாள் அடியேன் முடிமேல் வைப்பாயே.<br/>
<br/>
 268.   தனமும் கடந்தே நாரியர்மால் தனையும் கடந்தே தவம்அழிக்கும்<br/>
        சினமும் கடந்தே நினைச்சேர்ந்தோர் தெய்வச் சபையில் சேர்ந்திடவே<br/>
        வளமும் கடமும் திகழ்தணிகை மலையின் மருந்தே வாக்கினொடு<br/>
        மனமும் கடந்தோய் நின்திருத்தாள் அடியேன் முடிமேல் வைப்பாயே.<br/>
<br/>
 269.   கல்லாக் கொடிய மடவார்தம் காமக் குழிக்கண் வீழாமே<br/>
        நல்லார்க் கெல்லாம் நல்லவநின் நாமம் துதிக்கும் நலம்பெறவே<br/>
        சொல்லாற் புனைந்த மாலையொடும் தொழுது தணிகை தனைத்துதிக்க<br/>
        வல்லார்க் கருளும் நின்திருத்தாள் அடியேன் முடிமேல் வைப்பாயே.<br/>
<br/>
 270.   கள்ளக் கயற்கண் மடவார்தம் காமத் துழலா துனைநினைக்கும்<br/>
        உள்ளத் தவர்பால் சேர்ந்துமகிழ்ந் துண்மை உணர்ந்தங் குற்றிடுவான்<br/>
        அள்ளற் பழனத் திருத்தணிகை அரசே ஞான அமுதனிக்கும்<br/>
        வள்ளற் பெருமான் நின்திருத்தாள் அடியேன் முடிமேல் வைப்பாயே.<br/>
<br/>
 271.   பாகைப் பொருவும் மொழியுடையீர் என்று மடவார்ப் பழிச்சாமல்<br/>
        ஓகைப் பெறும்நின் திருத்தொண்டர் உடன்சேர்ந் துண்மை யுணர்ந்திடுவான்<br/>
        தோகைப் பரிமேல் வருந்தெய்வ சூளா மணியே திருத்தணிகை<br/>
        வாகைப் புயனே நின்திருத்தாள் அடியேன் முடிமேல் வைப்பபாயே.<br/>
<br/>
                            திருச்சிற்றம்பலம்<br/>
<br/>
                    20. ஆற்றா விரகம் <br/>
             அறுசீர்க் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
 272.   தணிகை மலையைச் சாரேனோ சாமி அழகைப் பாரேனோ<br/>
        பிணிகை யறையைப் பேரேனோ பேரா அன்பு கூரேனோ<br/>
        அணிசெய் அருள்நீர் ஆரேனோ ஆறாத் தாகம் தீரேனோ<br/>
        பணிசெய் தொழும்பில் சேரேனோ பார்மீ திரங்கும் நீரேனே.<br/>
<br/>
 273.   எளியேன் என்ன இருப்பாரோ ஏழைக் கிரங்கும் விருப்பாரோ<br/>
        அளியேன் பேர்நெஞ் சிருப்பாரோ அழியாக் காமம் திருப்பாரோ<br/>
        களியேன் என்ன உருப்பாரோ கருதும் அருட்குக் கருப்பாரோ<br/>
        தெளியேன் யான்என் செய்கேனே தென்பால் தணிகைப் பொருப்பாரே.<br/>
<br/>
 274.   செய்கொள் தணிகை நாடேனோ செவ்வேள் புகழைப் பாடேனோ<br/>
        கைகள் கூப்பி ஆடேனோ கருணைக் கடலில் நீடேனோ<br/>
        மெய்கொள் புளகம் முடேனோ மெய்அன் பர்கள்பால் கூடேனோ<br/>
        பொய்கொள் உலகோ டுடேனோ புவிமீ திருகால் மாடேனே.<br/>
<br/>
 275.   வந்தென் எதிரில் நில்லாரோ மகிழ ஒருசொல் சொல்லாரோ<br/>
        முந்தம் மதனை வெல்லாரோ மோகம் தீரப் புல்லாரோ<br/>
        கந்தன் எனும்பேர் அல்லாரோ கருணை நெஞ்சம் கல்லாரோ<br/>
        சந்தத் தணிகை இல்லாரோ சகத்தில் எல்லாம் வல்லாரே.<br/>
<br/>
 276.   நாட்டும் தணிகை நண்ணேனோ நாதன் புகழை எண்ணேனோ<br/>
        கூட்டும் தொழும்பு பண்ணேனோ குறையா அருள்நீர் உண்ணேனோ<br/>
        சூட்டும் மயக்கை மண்ணேனோ தொழும்பர் இடத்தை அண்ணேனோ<br/>
        காட்டும் அவர்த்எள் கண்ணோனோ கழியா வாழ்க்கைப் புண்ணேனே.<br/>
<br/>
 277.   காமப் பயலைத் தடுப்பாரோ கடப்ப மலர்த்தார் கொடுப்பாரோ<br/>
        ஏமத் தனத்தைக் கடுப்பாரோ என்மேல் அன்பை விடுப்பாரோ<br/>
        மாமற் றொருவீ டடுப்பாரோ மன்ததில் கோபம் தொடுப்பாரோ<br/>
        தாமத் தாழ்வைக் கெடுப்பாரோ தணிகை தனில்வேல் எடுப்பாரே.<br/>
<br/>
 278.   காவி மலைக்கண் வதியேனோ கண்ணுள் மணியைத் துதியேனோ<br/>
        பாவி மயலை மிதியேனோ பரமானந்தத் துதியயேனோ<br/>
        ஓவில் அருளைப் பதியேனோ உயர்ந்த தொழும்பில் கதியேனோ<br/>
        தாவில் சுகத்தை மதியேனோ சற்றும் பயனில் ஓதியேனே.<br/>
<br/>
 279.   வருந்தும் தனிமுன் மன்னாரோ வருத்தம் உனக்கேன் என்னரோ<br/>
        இருந்தென் இடத்தே துன்னாரோ இணைத்தாள் ஈய உன்னாரோ<br/>
        பொருந்திங் கயலார் அன்னாரோ பொருள்ஈ தென்று பன்னாரோ<br/>
        செருந்தி மலரும் திருத்தணிகைத் தேவர் எவர்க்கும் முன்னாரே.<br/>
<br/>
 280.   தணிகா சலம்போய்த் தழையேனோ சாமி திருத்தாள் விழையேனோ<br/>
        பணிகா தலித்துப் பிழையேனோ பாடி மனது குழையேனோ<br/>
        திணிகாண் உலகை அழையேனோ சேர்ந்தவ் வீட்டுள் நுழையேனோ<br/>
        பிணிகாண் உலகில் பிறந்துழன்றே பேதுற் றலையும் பழையேனே.<br/>
<br/>
 281.   மன்னும் குவளை ஈயாரோ மதவேள் மதத்தைக் காயாரோ<br/>
        இன்னும் கோபம் ஓயாரோ என்தாய் தனக்குத் தாயாரோ<br/>
        துன்னும் இரக்கம் தோயாரோ துகளேன் துயரை ஆயாரோ<br/>
        பன்னும் வளங்கள் செறிந்தோங்கும் பணைகொள் தணிகைத் தூயாரே.<br/>
<br/>
<br/>
<br/>
<br/>
                    21. ஏழைமையின் இரங்கல்<br/>
                எழுசீர்க் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
 282.   தேனே உளங்கொள் தெளிவே அகண்ட சிதம்மேவி நின்ற சிவமே<br/>
        கோனே கனிந்த சிவபோத ஞான குருவே விளங்கு குகனே<br/>
        தானே தனக்கு நிகராய் விளங்கு தணிகா சலத்தெம் அரசே<br/>
        நானே ழைஇங்கு மனம்நொந்து நொந்து தலிகின்ற செய்கை நலமோ.<br/>
<br/>
 283.   தலமேவு தொண்டர் அயன்ஆதி தேவர் நவைஏக நல்கு தணிகா<br/>
        சலமேவி உன்றன் இருதாள் புகழ்ந்து தரிசிப்ப தென்று புகலாய்<br/>
        நிலமேவு கின்ற சிவயோகர் உள்ளம் நிகழ்கின்ற ஞான நிறைவே<br/>
        வலமேவு வேல்கை ஒளிர்சேர் கலாப மயில்ஏறி நின்ற மணியே.<br/>
<br/>
 284.   மணியே கலாப மலைமேல் அமர்ந்த மதியே நினைச்சொல் மலரால்<br/>
        அணியேன் நல்அன்பும் அமையேன் மனத்தில் அடியார் அடிக்கண் மகிழ்வாய்ப்<br/>
        பணியேன் நினைந்து கதையேன் இருந்து பருகேன் உவந்த படியே<br/>
        எணியே நினைக்கில் அவமாம்இவ் வேலைழ எதுபற்றி உய்வ தரசே.<br/>
<br/>
 285.   உய்வண்ணம் இன்றி உலகா தரத்தில் உழல்கின்ற மாய மடவார்<br/>
        பொய்வண்ணம் ஒன்றின் மனமாழ்கி அண்மை புரிதந்து நின்ற புலையேன்<br/>
        மெய்வண்ணம் ஒன்று தணிகா சலத்து மிளிர்கின்ற தேவ விறல்வேல்<br/>
        கைவண்ண உன்றன் அருள்வண்ணம் ஆன கழல்வண்ணம் நண்ணல் உளதோ.<br/>
<br/>
 286.   நண்ணாத வஞ்சர் இடம்நாடி நெஞ்சம் நனிநொந்து நைந்து நவையாம்<br/>
        புண்ணாகி நின்ற எளியேனை அஞ்சல் புரியாது நம்பொன் அடியை<br/>
        எண்ணாத பாவி இவன்என்று தள்ளின் என்செய்வ துய்வ தறியேன்<br/>
        தண்ணார் பொழிற்கண் மதிவந் துலாவு தணிகா சலத்தி றைவனே.<br/>
<br/>
 287.   இறையேனும் உன்றன் அடிஎண்ணி அங்கிஇழுதென்ன நெஞ்சம் இளகேன்<br/>
        மறைஓதும் உன்றன் அருள்பெற்ற தொண்டர் வழிபட்டலங்கல் அணியேன்<br/>
        குறையோடும் இங்கு மயல்கொண்டு நின்ற கொடியேனை ஆளல் உளதோ<br/>
        நிறையோர் வணங்கு தணிகா சலத்தில் நிலைபெற் றிருக்கும் அவனே.<br/>
<br/>
 288.   அவம்நாள் கழிக்க அறிவேன் அலாதுன் அடிபேணி நிற்க அறியேன்<br/>
        தவம்நாடும் அன்ப ரோடுசேர வந்து தணிகா சலத்தை அடையேன்<br/>
        எவன்நான் எனக்கும் அவண்நீ இருக்கும் இடம்ஈயில் உன்றன் அடியார்<br/>
        இவன்ஆர் அவன்றன் இயல்பென்ன என்னில் எவன்என் றுரைப்பை எனையே.<br/>
<br/>
 289.   எனையான் அறிந்துன் அடிசேர உன்னை இறையேனும் நெஞ்சி னிதமாய்<br/>
        நினையேன் அயர்ந்து நிலையற்ற தேகம் நிசம்என் றுழன்று துயர்வேன்<br/>
        தனையே நின்அன்பன் எனவோதி லியாவர் தகும்என் றுரைப்பர் அரசே<br/>
        வனைஏர் கொளுஞ்செய் தணிகா சலத்து மகிழ்வோ டமர்த்த அமுதே.<br/>
<br/>
 290.   முதுவோர் வணங்கு தணிகா சலத்து முதலேஇவ் வேழை  முறியேன்<br/>
        மதுவால் மயங்கும் அளிபோல் மயங்கி மதியாது நின்ற பிழையால்<br/>
        விதுவாகி அன்பர் உளம்மேவும் நீகை விடில்ஏழை எங்கு மெலிவேன்<br/>
        இதுநீதி அல்ல எனஉன் றனக்கும் எவர்சொல்ல வல்லர் அரசே.<br/>
<br/>
                        திருச்சிற்றம்பலம்<br/>
<br/>
                    22.பணித்திறஞ் சாலாப் பாடிழிவு <br/>
                எண்சீர்க் கழிநெடிலடி ஆசிரிய விருத்தம்<br/>
                       திருச்சிற்றம்பலம்<br/>
<br/>
 291.   அடுத்திலேன் நின்அடியர் அவைக்குட் சற்றும்<br/>
          அன்பிலேன் நின்தொழும்பன் ஆகேன் வஞ்சம்<br/>
        தடுத்திலேன் தணிகைதனில் சென்று நின்னைத்<br/>
          தரிசனம்செய் தேதுரத் தமிழ்ச்சொல் மாலை<br/>
        தொடுத்திலேன் அழுதுநின் தருளை வேண்டித்<br/>
          தொழுதுதொழு தானந்தத் தூய்நீர் ஆடேன்<br/>
        எடுத்திலேன் நல்லன்எனும் பெயரை அந்தோ<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 292.   திரப்படுவேன் மைல்புரி மாய வாழ்வில்<br/>
          தியங்குவேன் சிறிதேனும் தெளிபொன் றில்லேன்<br/>
        மரப்படுவேன் சிதடருடன் திரிவேன் வீணே<br/>
          மங்கையர்தம் கண்கள்எனும் வலைக்குள் வீழ்வேன்<br/>
        கரப்பவர்க்கு முற்படுவேன் கருணை இல்லேன்<br/>
          கண்அனையாய் நின்தணிகை மலையைக் காணேன்<br/>
        இரப்பவர்க்கோர் அணுவளவும் ஈயேன் பேயேன்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 293.   செய்திலேன் நின்தொண்டர் அடிக்குற் றேவல்<br/>
          திருத்தணிகை மலையைவலஞ் செய்து கண்ணீர்ப்<br/>
        பெய்திலேன் புலன்ஐந்தும் ஒடுக்கி வீதல்<br/>
          பிறத்தல்எனும் கடல்நீந்தேன் பெண்கள் தம்மை<br/>
        வைதிலேன் மலர்கொய்யேன் மாலை சூட்டேன்<br/>
          மணியேநின் திருப்புகழை வழுத்தேன் நின்பால்<br/>
        எய்திலேன் இவ்வுடல்கொண் டேழை யேன்யான்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 294.   சீர்கொண்டார் புகழ்தணிகை மலையிற் சேரேன்<br/>
          சிவபொருமான் பெற்றபெருஞ் செல்வ மேநின்<br/>
        பேர்கொண்டார் தமைவணங்கி மகிழேன் பித்தேன்<br/>
          பெற்றதே அமையும்எனப் பிறங்கேன் மாதர்<br/>
        வார்கொண்டார் முலைமலைவீழ்ந் துருள்வேன் நாளும்<br/>
          வஞ்சமே செய்திடுவேன் மதிஒன் றில்லேன்<br/>
        ஏர்கொண்டார் இகழ்ந்திடஇங் கேழை யேன்யான்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 295.   காமாந்த காரியாய் மாதர் அல்குல்<br/>
          கடல்வீழ்ந்தேன் மதிதாழ்ந்தேன் கவலை சூழ்ந்தேன்<br/>
        நாமாந்த கனைஉதைத்த நாதன் ஈன்ற<br/>
          நாயகமா மணியேநல் நலமே உன்றன்<br/>
        பூமாந்தண் சேவடியைப் போற்றேன் ஓங்கும்<br/>
          பொழில்கொள்தணி காசலத்தைப் புகழ்ந்து பாடேன்<br/>
        ஏமாந்த பாவியேன் அந்தோ அந்தோ<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 296.   நன்றறியேன் தீங்கனைத்தும் பறியேன் பொல்லா<br/>
          நங்கையர்தம் கண்மாய நவையைச் சற்றும்<br/>
        வென்றறியேன் கொன்றறிவார் தம்மைக் கூடும்<br/>
          வேடனேன் திருத்தணிகை வெற்பின் நின்பால்<br/>
        சென்றறியேன் இலையென்ப தறிவேன் ஒன்றும்<br/>
          செய்தறியேன் சிவதருமம் செய்வோர் நல்லோர்<br/>
        என்றறியேன் வெறியேன்இங் கந்தோ அந்தோ<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 297.   அல்லார்க்கும் சூழலார்மேல் ஆசை வைப்பேன்<br/>
          ஐயாநின் திருத்தாள்மேல் அன்பு வையேன்<br/>
        செல்லார்க்கும் பொழில்தணிகை எங்கே என்று<br/>
          தேடிடேன் நின்புகழைச் சிந்தை செய்யேன்<br/>
        கல்லார்க்கும் கடுமனத்தேன் வன்க ணேன்புன்<br/>
          கண்ணினேன் உதவாத கையேன் பொய்யேன்<br/>
        எல்லார்க்கும் பொல்லாத பாவி யேன்யான்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 298.   அரும்பாய நகைமடவார்க் காளாய் வாயா<br/>
          அலைக்கின்றேன் அறிவென்ப தறியேன் நின்பால்<br/>
        திருப்பாத பாதகனேன் திருஒன் றில்லேன்<br/>
          திருத்தணிகை மலைக்கேகச் சிந்தை செய்யேன்<br/>
        கரும்பாய வெறுத்துவேம் பருந்தும் பொல்லாக்<br/>
          காக்கைஒத்தேன் சற்றேனும் கனிதல் இல்லா<br/>
        இடும்பாய வன்நெஞ்சக் கள்வ னேன்யான்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 299.   அம்பாதல் நெடுங்கண்ணார்க் கிச்சை கொள்வேன்<br/>
          அகமலர முகமலர்வோ டருள்செய் உன்றன்<br/>
        செம்பாத மலர்ஏத்தேன் இலவு காத்தேன்<br/>
          திருத்தணிகை யேநமது செல்வம் என்றே<br/>
        நம்பாத கொடியேன்நல் லோரைக் கண்டால்<br/>
          நாணிலேன் நடுங்கிலேன் நாயிற் பொல்லேன்<br/>
        ஏன்பிறந்தேன் புவிச்சுமையா இருக்கின் றேனே.<br/>
<br/>
 300.   பண்ணேன்நின் புகழ்சொல்வோர் தமக்குப் பூசை<br/>
          பாடேன்நின் திருச்சீரைப் பரமன் ஈன்ற<br/>
        கண்ணேநின் தணிகைதனைக் கண்டு போற்றேன்<br/>
          கைகுவியேன் மெய்குளிரேன் கண்ணீர் பாயேன்<br/>
        உண்ணேன்நல் ஆனந்த அமுதை அன்பர்<br/>
          உடன்ஆகேன் ஏகாந்தத் துறஓர் எண்ணம்<br/>
        எண்ணேன்வன் துயர்மண்ணேன் மனஞ்செம் புண்ணேன்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
                     திருச்சிற்றம்பலம்<br/>
<br/>
                    23.பணித்திறஞ் சாலாப் பாடிழிவு<br/>
                எண்சீர்க் கழிநெடிலடி ஆசிரிய விருத்தம்<br/>
                      திருச்சிற்றம்பலம்<br/>
<br/>
 301.   வரங்கொள் அடியர் மனமலரில் மகிழ்வுற் றமர்ந்த மாமணியே<br/>
        திரைங்கொள் தணிகை மலைவாழும் செல்வப் பெருக்கே சிற்பரமே<br/>
        தரங்கொள் உலக மயல்அகலத் தாழ்ந்துன் உருக அழுதழுது<br/>
        கரங்கொள் சிரத்தோ டியாஉன்னைக் கண்கள் ஆரக் கண்டிலனே.<br/>
<br/>
 302.   வல்லி ஒருபால் வானவர்தம் மகளாண் டொருபால் வரமயில்மேல்<br/>
        எல்லின் இலங்கு நெட்டிலைவேல் ஏந்தி வரும்என் இறையவனே<br/>
        சொல்லி அடங்காத் துயர்இயற்றும் துகள்சேர் சனனப் பெருவேரைக்<br/>
        கல்லி எறிந்து நின்உருவைக் கண்கள் ஆரக் கண்டிலனே<br/>
<br/>
 303.   உருத்துள் இகலும் சூர்முதலை ஒழித்து வானத் தொண்பதியைத்<br/>
        திருத்தும் அரைசே தென்தணிகைத் தெய்வ மணியே சிவஞானம்<br/>
        அருத்தும் நினது திருவருள்கொண் டாடிப் பாடி அன்பதனால்<br/>
        கருத்துள் உருகி நின்உருவைக் கண்கள் ஆரக் கண்டிலனே.<br/>
<br/>
 304.   போதல் இருத்தல் எனநினையாய்ப புனிதர் சனனப் போரோடு<br/>
        சாதல் அகற்றும் திருத்தணிகைச் சைவக் கனியே தற்பரமே<br/>
        ஓதல் அறியா வஞ்சகர்பால் உழன்றே மாதர்க் குள்ளுருகும்<br/>
        காதல் அகற்றி நின்உருவைக் கண்கள் ஆரக் கண்டிலனே.<br/>
<br/>
 305.   வீட்டைப் பெறுவோர் உள்அகத்து விளங்கும் விளக்கே விண்ணோர்தம்<br/>
        நாட்டை நலஞ்செய் திருத்தணிகை நகத்தில் அமர்ந்த நாயகமே<br/>
        கேட்டைத் தருவஞ் சகஉலகில் கிடைத்த மாய வாழ்க்கைஎனும்<br/>
        காட்டைக் கடந்து நின்உருவைக் கண்கள் ஆரக் கண்டிலனே.<br/>
<br/>
 306.   மட்டித் தளறு படக்கடலை மலைக்கும் கொடிய மாஉருவைச்<br/>
        சட்டித் தருளும் தணிகையில்எந் தாயே தமரே சற்குருவே<br/>
        எட்டிக் கனியாம் இவ்வுலகத் திடர்விட் டகல நின்பதத்தைக்<br/>
        கட்டித் தழுவிநின்உருவைக் கண்கள் ஆரக் கண்டிலனே.<br/>
<br/>
 307.   இலக்கம் அறியா இருவினையால் இம்மா னிடம்ஒன் றெடுத்தடியேன்<br/>
        விலக்கம் அடையா வஞ்சகர்பால் வீணாட் போக்கி மேவிமனத்<br/>
        தலக்கண் இயற்றும் பொய்வாழ்வில் அலைந்தேன் தணிகை அரசேஅக்<br/>
        கலக்கம் அகன்று நின்உருவைக் கண்கள் ஆரக் கண்டிலனே.<br/>
<br/>
 308.   விரைவாய் கடப்பந் தார்அணிந்து விளங்கும் புயனே வேலோனே<br/>
        தரைவாய் தவத்தால் தணிகைஅமர் தருமக் கடலே தனிஅடியேன்<br/>
        திரைவாய் சனனக் கடற்படிந்தே தியங்கி அலைந்தேன் சிவஞானக்<br/>
        கரைவாய் ஏறி நின்உருவைக் கண்கள் ஆரக் கண்டிலனே.<br/>
<br/>
 309.   பள்ள உலகப் படுகுழியில் பரிந்திங் குழலா தானந்த<br/>
        வெள்ளத் தழுந்தும் அன்பர்விழி விருந்தே தணிகை வெற்பரசே<br/>
        உள்ளம் அகல அங்கும்இங்கும் ஓடி அலையும் வஞ்சநெஞ்சக்<br/>
        கள்ளம் அகற்றி நின்உருவைக் கண்கள் ஆரக் கண்டிலனே.<br/>
<br/>
 310.   அடலை அணிந்தோர் புறங்காட்டில் ஆடும் பெருமான் அளித்தருளும்<br/>
        விடலை எனமு வரும்புகழும் வேலோய் தணிகை மேலோயே<br/>
        நடலை உலக நடைஅளவற்றை நண்ணா தோங்கும் ஆனந்தக்<br/>
        கடலை அடுத்து நின்உருவைக் கண்கள் ஆரக் கண்டிலனே.<br/>
<br/>
                          திருச்சிற்றம்பலம்<br/>
<br/>
                    24.பணித்திறஞ் சாலாமை<br/>
                         கலி விருத்தம்<br/>
                        திருச்சிற்றம்பலம்<br/>
<br/>
 311.   வஞ்சகப் பேதையர் மயக்கில் ஆழ்ந்துழல்<br/>
        நெஞ்சகப் பாவியேன் நினைந்தி லேன்ஐயோ<br/>
        வெஞ்சகப் போரினை விட்டு ளோர்புகழ்<br/>
        தஞ்சகத் தணிகைவாழ் தரும வானையே.<br/>
<br/>
 312.   வான்நிகர் கூந்தலார் வன்க ணால்மிக<br/>
        மால்நிகழ் பேதையேன் மதித்தி லேனையோ<br/>
        தான்இரும் புகழ்கொளும் தணிகை மேல்அருள்<br/>
        தேன்இருந் தொழுகிய செங்க ரும்பையே.<br/>
<br/>
 313.   கருங்கடு நிகர்நெடுங் கண்ணி னார்மயல்<br/>
        ஒருங்குறு மனத்தினேன் உன்னி லேன்ஐயோ<br/>
        தரும்புகழ் மிகுந்திடுந் தணிகை மாமலை<br/>
        மருங்கமர்ந் தனப்ருள் மன்னும் வாழ்வையே.<br/>
<br/>
 314.   வைவளர் வாட்கணார் மயக்கில் வீழ்ந்தறாப்<br/>
        பொய்வளர் நெஞ்சினேன் போற்றி லேன்ஐயோ<br/>
        மெய்வளர் அன்பர்கள் மேவி ஏத்துறும்<br/>
        செய்வளர் தணிகையில் செழிக்கும் தேனையே.<br/>
<br/>
 315.   செழிப்படும் மங்கையர் தீய மாயையில்<br/>
        பழிப்படும் நெஞ்சினேன் பரவி லேன்ஐயோ<br/>
        வழிப்படும் அன்பர்கள் வறுமை நீக்கியே<br/>
        பொழிற்படும் தணிகையில் பொதிந்த பொன்னையே.<br/>
<br/>
 316.   பொதித்தரும் மங்கையர் புளகக் கொங்கைமேல்<br/>
        வதிதரும் நெஞ்சினேன் மதித்தி லேன்ஐயோ<br/>
        மதிதரும் அன்பர்தம் மனத்தில் எண்ணிய<br/>
        கதிதரும் தணிகைவாழ் கற்ப கத்தையே.<br/>
<br/>
                     திருச்சிற்றம்பலம்<br/>
<br/>
                    25. குறை நேர்ந்த பத்து<br/>
            எண்சீர்க் கழிநெடிலடி ஆசிரிய விருத்தம்<br/>
                       திருச்சிற்றம்பலம்<br/>
<br/>
 317.   வான்பிறந்தார் புகழ்தணிகை மலையைக் கண்டு<br/>
           வள்ளலே நின்புகழை மகிழ்ந்து கூறேன்<br/>
        தேன்பிறந்த மலர்க்குழலார்க் காளா வாளா<br/>
           திரிகின்றேன் புரிகின்றேன் தீமை நாளும்<br/>
        ஊன்பிறந்த உடல்ஓம்பி அவமே வாழ்நாள்<br/>
           ஒழிக்கின்றேன் பழிக்காளாய் உற்றேன் அந்தோ<br/>
        ஏன்பிறந்தேன் ஏன்பிறந்தேன் பாவி யேன்யான்<br/>
           என்குறையை எவர்க்கெடுத்திங் கியம்பு கேனே.<br/>
<br/>
 318.   மெய்யாவோ நற்றணிகை மலையைச் சார்ந்து<br/>
           மேன்மையுறும் நின்புகழை விரும்பி ஏத்தேன்<br/>
        உய்யாவோ வல்நெறியேன் பயன்ப டாத<br/>
           ஓதிஅனையேன் எட்டிதனை ஒத்தேன் அன்பர்<br/>
        பொய்யாஓ டெனமடவார் போகம் வேட்டேன்<br/>
           புலையனேன் சற்றேனும் புனிதம் இல்லேன்<br/>
        ஐயாவோ நாணாமல் பாவி யேன்யான்<br/>
           யார்க்கெடுத்தென் குறைதன்னை அறைகு வேனே.<br/>
<br/>
 319.   வாட்செல்லா நெடுங்கண்ணார் மயலில் வீழ்ந்து<br/>
           மனம்போன வழிசென்று வருந்தா நின்றேன்<br/>
        சேட்செல்லார் வரைத்தணிகைத் தேவ தேவே<br/>
           சிவபொருமான் பெற்றபெருஞ் செல்வ மேதான்<br/>
        நாட்செல்லா நின்றதினி என்செய் கேனோ<br/>
           நாயினேன் பிழைதன்னை நாடி நின்பால்<br/>
        கோட்சொல்லா நிற்பர்எனில் என்னா மோஎன்<br/>
           குறையைஎடுத் தெவர்க்கெளியேன் கூறு கேனே.<br/>
<br/>
 320.   பொல்லாத மங்கையர்தம் மயற்குள் ஆகும்<br/>
           புலையமனத் தால்வாடிப் புலம்பு கின்றேன்<br/>
        கல்லாத பாவிஎன்று கைவிட் டாயோ<br/>
           கருணைஉரு வாகியசெங் கரும்மே மேரு<br/>
        வில்லான்தன் செல்வமே தணிகை மேவும்<br/>
           மெய்ஞ்ஞான ஒளியேஇவ் வினையேன் துன்பம்<br/>
        எல்லாம்நீ அறிவாயே அறிந்தும் வாரா<br/>
           திருந்தால்என் குறையைஎவர்க் கியம்பு கேனே.<br/>
<br/>
 321.   முன்அறியேன் பின்அறியேன் மாதர் பால்என்<br/>
           முடமனம் இழுத்தோடப் பின்சென் றெய்த்தேன்<br/>
        புன்னெறியேன் பொய்யரொடும் பயின்றேன் நின்றன்<br/>
           புனிதஅருட் கடலாடேன் புளகம் முடேன்<br/>
        பொன்அரையன் தொழும்சடிலப் புனிதன் ஈன்ற<br/>
           புண்ணியமே தணிகைவளர் போத வாழ்வே<br/>
        என்அரைசே என்அமுதே நின்பால் அன்றி<br/>
           எவர்க்கெடுத்தென் குறைதன்னை இயம்பு கேனே.<br/>
<br/>
 322.   விடுமாட்டில் திரிந்துமட மாத ரார்தம்<br/>
           வெய்யநீர்க் குழிவீழ்ந்து மீளா நெஞ்சத்<br/>
        தடுமாற்றத் தொடும்புலைய உடலை ஓம்பிச்<br/>
           சார்ந்தவர்க்கோர் அணுஅளவும் தான்ஈ யாது<br/>
        படுகாட்டில் பலன்உதவாப் பனைபோல் நின்றேன்<br/>
           பாவியேன் உடற்சுமையைப் பலரும் கூடி<br/>
        இடுகாட்டில் வைக்குங்கால் என்செய் வேனோ<br/>
           என்குறையை எவர்க்கெடுத்திங் கியம்பு கேனே.<br/>
<br/>
 323.   மின்னைநேர் இடைமடவார் மயல்செய் கின்ற<br/>
           வெங்குழியில் வீழ்ந்தழுந்தி வெறுத்தேன் போலப்<br/>
        பின்னையே எழுந்தெழுந்து மீட்டும் மீட்டும்<br/>
           பேய்போல வீழ்ந்தாடி மயற்குள் முழ்கிப்<br/>
        பொன்னையே ஒத்தஉன தருளை வேண்டிப்<br/>
           போற்றாது வீணேநாள் போக்கு கின்ற<br/>
        என்னையே யான்சிரிப்பேன் ஆகில் அந்தோ<br/>
           என்குறையை எவர்க்கெடுத்திங் கியம்பு கேனே.<br/>
<br/>
 324.   முலைஒருபால் முகம்ஒருபால் காட்டும் பொல்லா<br/>
           முடமட வார்கள்தமை முயங்கி நின்றேன்<br/>
        இலைஒருபால் அனம்ஒருபால் மலஞ்சேர்த் துண்ணும்<br/>
           ஏழைமதி யேன்தணிகை ஏந்த லேபொன்<br/>
        மலைஒருபால் வாங்கியசெக வண்ண மேனி<br/>
           வள்ளல்தரு மருந்தேநின் மலர்த்தாள் ஏத்தேன்<br/>
        புலைஒருவா வஞ்சகநெஞ் சுடையேன் என்றன்<br/>
           புன்மைதனை எவர்க்கெடுத்துப் புகலு வேனே.<br/>
<br/>
 325.   வேய்ப்பால்மென் தோள்மடவார் மறைக்கும் மாய<br/>
           வெம்புழுச்சேர் வெடிப்பினிடை வீழ்ந்து நின்றேன்<br/>
        தாய்ப்பாலை உண்ணாது நாய்ப்பால் உண்ணும்<br/>
           தகையனேன் திருத்தணிகை தன்னைச் சார்ந்து<br/>
        ஆய்ப்பாலை ஒருமருங்கான் ஈன்ற செல்வத்<br/>
           தாரமுதே நின்அருளை அடையேன் கண்டாய்<br/>
        ஏய்ப்பாலை நடுங்கருங்கல் போல்நின் றெய்த்தேன்<br/>
           என்குறையை எவர்க்கெடுத்திங் கியம்பு கேனே.<br/>
<br/>
<br/>
 326.   வஞ்சமட மாதரார் போகம் என்னும்<br/>
           மலத்தினிடைக் கிருமிஎன வாளா வீழ்ந்தேன்<br/>
        கஞ்சமலர் மனையானும் மாலும் தேடக்<br/>
           காணாத செங்கனியில் கனிந்த தேனே<br/>
        தஞ்சம் என்போர்க் கருள்புரியும் வள்ளலேநல்<br/>
           தணிகைஅரை சேஉனது தாளைப் போற்றேன்<br/>
        எஞ்சல்இலா வினைச்சேம இடமாய் உற்றேன்<br/>
           என்குறையை எவர்க்கெடுத்திங் கியம்பு கேனே.<br/>
<br/>
                      திருச்சிற்றம்பலம்<br/>
<br/>
                    26. முறையிட்ட பத்து<br/>
             அறுசீர்க் கழிநெடிலடி ஆசிரிய விருத்தம்<br/>
                     திருச்சிற்றம்பலம்<br/>
<br/>
 327.   பொன்னைப் பொருளா நினைப்போர்பால் போந்து மிடியால் இரந்தலுத்தேன்<br/>
        நின்னைப் பொருள்என் றுணராத நீசன் இனிஓர் நிலைகாணேன்<br/>
        மின்னைப் பொருவும் சடைப்பவள வெற்பில் விளைந்த வியன்கரும்பே<br/>
        முன்னைப் பொருளே தணிகையனே முறையோ முறையோ முறையேயோ.<br/>
<br/>
 328.   மக்கட் பிறவி எடுத்தும்உனை வழுந்தாக் கொடிய மரம்அனையேன்<br/>
        துக்கக் கடலில் வீழ்ந்துமனம் சோர்கின் றேன்ஓர் துனைகாணேன்<br/>
        செங்கர்ப் பொருவு வடிவேற்கைத் தேவே தெவிட்டாத் தெள்ளமுதே<br/>
        முக்கட் கரும்பின் முழுமுத்தே முறையோ முறையோ ஆறையேயோ.<br/>
<br/>
 329.   அன்பின் உனது திருஅடிக்கே ஆளாய்த் தொண்டொன் றாற்றாதே<br/>
        துன்பின் உடையோர் பால்அணுகிச் சோர்ந்தேன் இனிஓர் துணைகாணேன்<br/>
        என்பில் மலிந்த மாலைபுனை எம்மான் தந்த பெம்மானே<br/>
        முன்பின் நடுவாய் முளைத்தோனே முறையோ முறையோ முறையேயோ.<br/>
<br/>
 330.   அருகா மலத்தில் அலைந்திரக்கம் அறியா வஞ்ச நெஞ்சகர்பால்<br/>
        உருகா வருந்தி உழன்றலைந்தேன் உன்தாள் அன்றித் துணைகாணேன்<br/>
        பெருகா தரவில் சிவன்பெறும்நற் பேறே தணிகைப் பெருவாழ்வே<br/>
        முருகா முகம்மு விரண்டுடையாய் முறையோ முறையோ முறையேயோ.<br/>
<br/>
 331.   பொன்னின் றொளிரும் மார்பன்அயன் போற்றும் உன்தாள் புகழ்மறந்தே<br/>
        கன்னின் றணங்கும் மனத்தார்பால் கனிந்தேன் இனிஓர் துணைகாணேன்<br/>
        மின்னின் றிலங்கு சடைக்கனியுள் விளைந்த நறவே மெய்அடியார்<br/>
        முன்னின் றருளும் தணிகையனே முறையோ முறையோ முறையேயோ.<br/>
<br/>
 332.   வெதிர்உள் ளவரின் மொழிகேளா வீண ரிடம்போய் மிகமெலிந்தே<br/>
        அதிரும் கழற்சே வடிமறந்தேன் அந்தோ இனிஓர் துணைகாணேன்<br/>
        எதிரும் குயில்மேல் தவழ்தணிகை இறையே முக்கண் இயற்கனியின்<br/>
        முதிரும் சுவையே முதற்பொருளே முறையோ முறையோ  முறையேயோ.<br/>
<br/>
 333.   ஈனத் திவறும் மனக்கொடியோர் இடம்போய் மெலிந்து நாள்தோறும்<br/>
        ஞானத் திருத்தாள் துணைசிறிதும் நாடேன் இனிஓர் துணைகாணேன்<br/>
        தானத் தறுகண் மலைஉரியின் சட்டை புனைந்தோன் தரும்பேறே<br/>
        மோனத் தவர்த்ம் அகவிளக்கே முறையோ முறையோ முறையேயோ.<br/>
<br/>
 334.   தேவே எனநிற் போற்றாத சிறிய ரிடம்போய்த் தியங்கிஎன்றன்<br/>
        கோவே நின்றன் திருத்தாளைக் குறிக்க மறந்தேன் துணைகாணேன்<br/>
        மாவே ழத்தின் உரிபுனைந்த வள்ளற் கினிய மகப்பேறே<br/>
        முவே தனையை அறுத்தருள்வோய் முறையோ முறையோ முறையேயோ.<br/>
<br/>
 335.   வேதா நந்த னொடுபோற்றி மேவப் படும்நின் பதம்மறந்தே<br/>
        ஈதா னம்தந் திடுவீர்என் றீன ரிடம்போய் இரந்தலைந்தேன்<br/>
        போதா னந்தப் பரசிவத்தில் போந்த பொருளே பூரணமே.<br/>
<br/>
 336.   வடியாக் கருணை வாரிதியாம் வள்ளல் உன்தாள் மலர்மறந்தே<br/>
        கொடியா ரிடம்போய்க்குறையிரந்தேன் கொடியேன் இனிஓர் துணைகாணேன்<br/>
        அடியார்க் கெளிய முக்கணுடை அம்மான் அளித்த அருமருந்தே<br/>
        முடியா முதன்மைப் பெரும்பொருளே முறையோ முறையோ முறையேயோ.<br/>
<br/>
                      திருச்சிற்றம்பலம்<br/>
<br/>
                    27. நெஞ்சவலங் கூறல்<br/>
             எண்சீர்க் கழிநெடிலடி ஆசிரிய விருத்தம்<br/>
                      திருச்சிற்றம்பலம்<br/>
<br/>
 337.   இழுதை நெஞ்சினேன் என்செய்வான் பிறந்தேன்<br/>
           ஏழை மார்முலைக் கேவிழைந் துழன்றேன்<br/>
        பழுதை பாம்பென மயங்கினன் கொடியேன்<br/>
           பாவி யேன்எந்தப் பரிசுகொண் டடைவேன்<br/>
        அழுது கண்கள்நீர் ஆர்ந்திடும் அடியர்<br/>
           அகத்துள் ஊறிய ஆனந்த அமுதே<br/>
        தொழுது மால்புகழ் தணிகைஎன் அரசே<br/>
           தோன்ற லேபரஞ் சுடர்தரும் ஒளியே.<br/>
<br/>
 338.   வஞ்ச நெஞ்சினேன் வல்விலங் கணையேன்<br/>
           மங்கை மார்முலை மலைதனில் உருள்வேன்<br/>
        பஞ்ச பாதகம் ஓர்உரு எடுத்தேன்<br/>
           பாவி யேன்எந்தப் பரிசுகொண் டடைவேன்<br/>
        கஞ்சன் மால்புகழ் கருணைஅங் கடலே<br/>
           கண்கள் முன்றுடைக் கரும்பொளிர் முத்தே<br/>
        அஞ்சல் அஞ்சல்என் றன்பரைக் காக்கும்<br/>
           அண்ண லேதணி காசலத் தரசே<br/>
<br/>
 339.   மையல் நெஞ்சினேன் மதிஇயிலேன் கொடிய<br/>
           வாட்க ணார்முலை மலைக்குப சரித்தேன்<br/>
        பைய பாம்பினை நிகர்த்தவெங் கொடிய<br/>
           பாவி யேன்எந்தப் பரிசுகொண் டடைவேன்<br/>
        மெய்யர் உள்ளகம் விளங்கொளி விளக்கே<br/>
           மேலை யோர்களும் விளம்பரும் பொருளே<br/>
        செய்ய மேனிஎன் சிவபிரான் அளித்த<br/>
           செல்வ மேதிருத் தணிகையந் தேவே.<br/>
<br/>
 340.   மதியில் நெஞ்சினேன் ஓதியினை அனையேன்<br/>
           மாதர் கண்எனும் வலையிடைப் பட்டேன்<br/>
        பதியில் ஏழையேன் படிற்றுவஞ் சகனேன்<br/>
           பாவி யேன்எந்தப் பரிசுகொண் டடைவேன்<br/>
        பொதியில் ஆடிய சிவபிரான் அளித்த<br/>
           புண்ணி யாஅருட் போதக நாதா<br/>
        துதிஇ ராமனுக் கருள்செயும் தணிகைத்<br/>
           துஎய னேபசுந் தோகைவா கனனே.<br/>
<br/>
 341.   துட்ட நெஞ்சினேன் எட்டியை அனையேன்<br/>
           துயர்செய் மாதர்கள் சூழலுன் தினமும்<br/>
        பட்ட வஞ்சனேன் என்செய உதித்தேன்<br/>
           பாவியேன் எந்தப் பரிசுகொண் டடைவேன்<br/>
        நட்டம் ஆடிய நாயகன் அளித்த<br/>
           நல்ல மாணிக்க நாயக மணியே<br/>
        மட்ட றாப்பொழில் சூழ்திருத் தணிகை<br/>
           வள்ள லேமயில் வாகனத் தேவே<br/>
<br/>
 342.   காயும் நெஞ்சினேன் பேயினை அனையேன்<br/>
           கடிகொள் கோதையர் கண்வலைப் பட்டேன்<br/>
        பாயும் வெம்புலி நிகர்த்தவெஞ் சினத்தேன்<br/>
           பாவி யேன்எந்தப் பரிசுகொண் டடைவேன்<br/>
        தாயும் தந்தையும் சாமியும் எனது<br/>
           சார்பும் ஆகிய தணிகையங் குகனே<br/>
        ஆயும் கொன்றைசெஞ் சடைக்கணிந் தாடும்<br/>
           ஐயர் தந்தருள் ஆனந்தப் பேறே.<br/>
<br/>
 343.   தீங்கு நெஞ்சினேன் வேங்கையை அனையேன்<br/>
           தீய மாதர்தம் திறத்துழல் கின்றேன்<br/>
        பாங்கி லாரொடும் பழகிய வெறியேன்<br/>
           பாவி யேன்எந்தப் பரிசுகொண் டடைவேன்<br/>
        தெங்கு கங்கையைச் செஞ்சடை இருத்தும்<br/>
           சிவபி ரான்செல்வத் திருஅருட் பேறே<br/>
        ஓங்கு நல்தணி காசலத் தமர்ந்த<br/>
           உண்மை யேஎனக் குற்றிடும் துணையே.<br/>
<br/>
 344.   கள்ள நெஞ்சினேன் நஞ்சினை அனையேன்<br/>
           கடிய மாதர்தங் கருக்குழி எனும்ஓர்<br/>
        பள்ளம் ஆழ்ந்திடு புலையனேன் கொலையேன்<br/>
           பாவி யேன்எந்தப் பரிசுகொண் டடைவேன்<br/>
        வெள்ள வார்சடை வித்தகப் பெருமான்<br/>
           வேண்ட நற்பொருள் விரித்துரைத் தோனே<br/>
        புள்அ லம்புதண் வாவிசூழ் தணிகைப்<br/>
           பொருப்ப மர்ந்திடும் புனிதபூ ரணனே.<br/>
<br/>
 345.   மத்த நெஞ்சினேன் பித்தரில் திரிவேன்<br/>
           மாதர் கண்களின் மயங்கிநின் றலைந்தேன்<br/>
        பத்தி என்பதோர் அணுவும்உற் றில்லேன்<br/>
           பாவி யேன்எந்தப் பரிசுகொண் டடைவேன்<br/>
        பித்த நாயகன் அருள்திருப் பேறே<br/>
           பிரமன் மாலுக்கும் பேசரும் பொருளே<br/>
        தத்தை பாடுறும் பொழிற்செறி தணிகா<br/>
           சலத்தின் மேவிய தற்பர ஒளியே.<br/>
<br/>
 346.   அழுக்கு நெஞ்சினேன் பொய்யல தறியேன்<br/>
           அணங்க னார்மயல் ஆழத்தில் விழுந்தேன்<br/>
        பழுக்கும் முடருள் சேர்ந்திடுங் கொடியேன்<br/>
           பாவி யேன்எந்தப் பரிசுகொண் டடைவேன்<br/>
        மழுக்கை ஏந்திய மாசிலா மணிக்குள்<br/>
           மன்னி ஓங்கிய வளர்ஒளிப் பிழம்பே<br/>
        வழுக்கி லார்புகழ் தணிகைஎன் அரசே<br/>
           வள்ள லேஎன்னை வாழ்விக்கும் பொருளே.<br/>
<br/>
                   திருச்சிற்றம்பலம்<br/>
<br/>
                    28. ஆற்றாப் புலம்பல்<br/>
                      கொச்சகக் கவிப்பா<br/>
                     திருச்சிற்றம்பலம்<br/>
<br/>
 347.   அண்ணாவோ என் அருமை ஐயாவோ பன்னிரண்டு<br/>
        கண்ணாவோ வேல்பிடித்த கையாவோ செம்பவன<br/>
        வண்ணாவோ துன்பத் திருங்கடற்குள் மன்னின்னே<br/>
<br/>
 348.   மன்னப்பார் போற்று மணியேநின் பொன்னருளைத்<br/>
        துன்னப்பா ராது சுழன்றேன் அருணைகிரி<br/>
        தன்னப்பா நற்றணிகை தன்னில் அமர்ந்தருளும்<br/>
        என்னப்பா இன்னும் இந்த ஏழைக் கிரங்காயோ<br/>
<br/>
 349.   காய்நின்ற நெஞ்சக் கடையேன் திருத்தணிகை<br/>
        வாய்நின் றுனதுபுகழ் வாய்பாடக் கைகுவித்துத்<br/>
        தூய்நின்றே நாளைத்தொழுதாடித் துன்பம்எலாம்<br/>
        போய்நின் நடைவேனோ புண்ணியநின் பொன்னருளே<br/>
<br/>
 350.   பொன்பிணிக்கும் நெஞ்சப் புலையேனை இவ்வுலகில்<br/>
        வன்பிணிக்கோ பெற்று வளர்த்தாய் அறியேனே<br/>
        என்பிணைத்தார் வள்ளற் கினிமை பெறும்மணியே<br/>
        அன்பிணைத்தோர் போற்றும் அருட்டணிகை மன்னவனே.<br/>
<br/>
 351.   வன்நோயும் வஞ்சகர்தம் வன்சார்பும் வன்துயரும்<br/>
        என்னோயுங் கொண்டதனை எண்ணி இடிவேனோ<br/>
        அன்னோ முறைபோகி ஐயா முறையேயோ<br/>
        மன்னோ முறைதணிகை வாழ்வே முறையேயோ.<br/>
<br/>
                      திருச்சிற்றம்பலம்.<br/>
<br/>
                    29. திருவருள் விழைதல்.<br/>
                அறுசீர்க் கழிநெடிலடி ஆசிரிய விருத்தம்<br/>
                      திருச்சிற்றம்பலம்.<br/>
<br/>
 352.   தாணு ஈன்றருள் செல்வமே தணிகையில் சாமியே நினைஏத்திக்<br/>
        காணு வேன்இலை அருள்இவண் புன்மையில் காலங்கள் கழிக்கின்றேன்<br/>
        மாணும் அன்பர்கள் என்சொலார் ஐயநீ வந்தெனக் கருள்வாயேல்<br/>
        நாணு வேன்அலன் நடுங்கலன் ஒடுங்கலன் நாயினும் கடையேனே.<br/>
<br/>
 353.   கடைப்பட் டேங்கும்இந் நாயினும் கருள்தரக் கடவுள்நீ வருவாயேல்<br/>
        மடைப்பட் டோ ங்கிய அன்பகத் தொண்டர்கள் வந்துனைத் தடுப்பாரேல்<br/>
        தடைப்பட் டாய்எனில் என்செய்வேன் என்செய்வேன் தளர்வது தவிரேனே<br/>
        அடைப்பட் டோ ங்கிய வயல்திருத் தணிகையம் பதிஅமர்ந் திடுதேவே.<br/>
<br/>
 354.   தேவ ரேமுதல் உலகங்கள் யாவையும் சிருட்டிஆ தியசெய்யும்<br/>
        முவ ரேஎதிர் வருகினும் மதித்திடேன் முரகநின் பெயர்சொல்வோர்<br/>
        யாவ ரேனும்என் குடிமுழு தாண்டெனை அளித்தவர் அவரேகாண்<br/>
        தாவ நாடொணாத் தணிகையம் பதியில்வாழ் சண்முகப் பெருமானே.<br/>
<br/>
                       திருச்சிற்றம்பலம்.<br/>
<br/>
                    30. புண்ணியநீற்று மான்மியம்<br/>
                      லண்ணக் கலி விருத்தம்<br/>
                       திருச்சிற்றம்பலம்<br/>
<br/>
 355    திவசங்கள் தொறும்கொண்டிடு தீமைப்பிணி தீரும்<br/>
        பவசங்கடம் அறும்இவ்விக பரமும்புகழ் பரவும்<br/>
        கவசங்கள்எ னச்சூழ்ந்துறு கண்ணேறது தவிரும்<br/>
        சிவசண்முக எனவேஅருள் திருநீறணிந் திடிலே.<br/>
<br/>
 356.   மால்ஏந்திய சூழலார்தரு மயல்போம்இடர் அயல்போம்<br/>
        கோல்ஏந்திய அரசாட்சியும் கூடும்புகழ் நீடும்<br/>
        மேல்ஏந்திய வானாடர்கள் மெலியாவிதம் ஒருசெவ்<br/>
        வேல்ஏந்திய முருகாஎன வெண்ணீறணித் திடிலே.<br/>
<br/>
 357.   தவம்உண்மையொ டுறும்வஞ்சகர் தம்சார்வது தவிரும்<br/>
        நவம்அண்மிய அடியாரிடம் நல்கும்திறன் மல்கும்<br/>
        பவனன்புனல் கனல்மண்வெளி பலவாகிய பொருளாம்<br/>
        சிவசண்முக எனவேஅருள் திருநீறனிந் திடிலே.<br/>
<br/>
 358.   துயில்ஏறிய சோர்வும்கெடும் துயரம்கெடும் நடுவன்<br/>
        கையில்ஏறிய பாசம்துணி கண்டேமுறித் திடுமால்<br/>
        குயில்ஏறிய பொழில்சூழ்திருக் குன்றேறி நடக்கும்<br/>
        மயில்ஏறிய மணியேஎன வளர்நீறணிந் திடிலே.<br/>
<br/>
 359.   தேறாப்பெரு மனமானது தேறுந்துயர் மாறும்<br/>
        மாறாப்பிணி மாயும்திரு மருவும்கரு ஓருவும்<br/>
        வீறாப்பொடு வருசூர்முடி வேறாக்கிட வரும்ஓர்<br/>
        ஆறாக்கரப்9 பொருளேஎன அருள்நீறணிந் திடிலே.<br/>
<br/>
 360.   அமராவதி இறையோடுநல் அயனுந்திரு மாலும்<br/>
        தமராகுவர் சிவஞானமுந் தழைக்குங்கதி சாரும்<br/>
        எமராஜனை வெல்லுந்திறல் எய்தும்புகழ் எய்தும்<br/>
        குமராசிவ குருவேஎனக் குளிர்நீறணிந் திடிலே.<br/>
<br/>
 361.   மேலாகிய உலகத்தவர் மேவித்தொழும் வண்ணம்<br/>
        மாலாகிய இருள்நீங்கிநல் வாழ்வைப்பெறு வார்காண்<br/>
        சீலாசிவ லீலாபர தேவாஉமை யவள்தன்<br/>
        பாலாகதிர் வேலாஎனப் பதிநீறணிந் திடிலே.<br/>
<br/>
 362.   அகமாறிய நெறிசார்குவர் அறிவாம்உரு அடைவார்<br/>
        மிகமாறிய பொறியின்வழி மேவாநல மிகுவார்<br/>
        சகமாறினும் உயர்வானிலை தாமாறினும் அழியார்<br/>
        முகமாறுடை முதல்வாஎன முதிர்நீறணிந் திடிலே.<br/>
<br/>
 363.   சிந்தாமணி நிதிஐந்தரு செழிக்கும்புவே னமும்ஓர்<br/>
        நந்தாஎழில் உருவும்பெரு நலனும்கதி நலனும்<br/>
        இந்தாஎனத் தருவார்தமை இரந்தார்களுக் கெல்லாம்<br/>
        கந்தாசிவன் மைந்தாஎனக் கனநீறணிந் திடிலே.<br/>
<br/>
 364.   எண்ணார்புரம் எரித்தார்அருள் எய்தும்திரு நெடுமால்<br/>
        நண்ணாததோர் அடிநீழலில் நண்ணும்படி பண்ணும்<br/>
        பண்ணார்மொழி மலையாள்அருள் பாலாபனி ரண்டு<br/>
        கண்ணாஎம தண்ணஎனக் கனநீறணிந் திடிலே.<br/>
<br/>
                      திருச்சிற்றம்பலம்<br/>
<br/>
 9. ஆறக்கரம் என்பது ஆறாக்கரம் என நீட்டும் வழி நீட்டல்.தொ.வே.<br/>
<br/>
<br/>
<br/>
                    31. உறுதி உணர்த்தல்<br/>
                     கட்டளைக் கலித்துறை<br/>
                        திருச்சிற்றம்பலம்<br/>
<br/>
 365.   மஞ்சேர் பிணிமடி யாதியை நோக்கி வருந்துறும்என்<br/>
        நெஞ்சே தணிகையன் ஆறெழுத் துண்டுவெண் ணீறுண்டுநீ<br/>
        எஞ்சேல் இரவும் பகலும் துதிசெய் திடுதிகண்டாய்<br/>
        அஞ்சேல் இதுசத் தியம்ஆம்என் சொல்லை அறிந்துகொண்டே.<br/>
<br/>
 366.   அறியாத நம்பிணி ஆதியை நீக்கும் அருள்மருந்தின்<br/>
        நெறியாம் தணிகையன் ஆறெழுத் துண்டுவெண் ணீறுண்டுநீ<br/>
        எறியா திரவும் பகலும் துதிசெய் திடுதிகண்டாய்<br/>
        குறியா திருக்கலை என்ஆணை என்றன் குணநெஞ்சமே.<br/>
<br/>
 367.   என்றே பிணிகள் ஒழியும்என் றேதுயர் எய்தியிடேல்<br/>
        நின்றே தணிகையன் ஆறெழுத் துண்டுவெண் ணீறுண்டுநீ<br/>
        நன்றேஎக் காலமும் வாழிய நன்னெஞ்சமே.<br/>
<br/>
                     திருச்சிற்றம்பலம்<br/>
<br/>
                    32. எண்ணத் தேங்கல்<br/>
             எழுசீர்க் கழிநெடிலடி ஆசிரிய விருத்தம்<br/>
                     திருச்சிற்றம்பலம்<br/>
<br/>
 368.   போதுகொண் டவனும் மாலும்நின் றேத்தும்<br/>
           புண்ணிய நின்திரு அடிக்கே<br/>
        யாதுகொண் டடைகேன் யாதுமேற் செய்கேன்<br/>
           யாதுநின் திருஉளம் அறியேன்<br/>
        தீதுகொண் டவன்என் றெனக்கருள் சிறிதும்<br/>
           செய்திடா திருப்பையோ சிறியோன்<br/>
        ஏதிவன் செயல்ஒன் றிலைஎனக் கருதி<br/>
           ஈவையோ துணிகைவாழ் இறையே.<br/>
<br/>
 369.   வாழ்வனோ நின்பொன் அடிநிழல் கிடைத்தே<br/>
           வயங்கும்ஆ னந்தவெள் ளத்துள்<br/>
        ஆழ்வனோ எளியேன் அல்லதிவ் வுலகில்<br/>
           அறஞ்செயாக் கொடியர்பாற் சென்றே<br/>
        தாழ்வனோ தாழ்ந்த பணிபுரிந் தவமே<br/>
           சஞ்சரித் துழன்றுவெங் நரகில்<br/>
        வீழ்வனோ இஃதென் றறிகிலேன் தணிகை<br/>
           வெள்பினுள் ஒளிர்அருள் விளக்கே.<br/>
<br/>
                      திருச்சிற்றம்பலம்<br/>
<br/>
                    33. கையடை முட்டற் கிரங்கல்<br/>
                      கட்டளைக் கலித்துறை<br/>
                       திருச்சிற்றம்பலம்<br/>
<br/>
 370.   கார்பூத்த கண்டத் தொடுமேவு முக்கட் கனிகனிந்து<br/>
        சீர்பூத் தொழுகுசெந் தேனே தணிகையில் தெள்அமுதே<br/>
        பேர்பூத்த ஒற்றியில் நின்முன்னர் ஏற்றிடப் பேதையனேன்<br/>
        ஏர்பூத்த ஒண்பளி தம்10 காண் கிலன்அதற் கென்செய்வனே.<br/>
<br/>
 371.   கருமருந் தாய மணிகண்ட நாகன் கண்மணியாம்<br/>
        அருமருந் தேதணி காசலம் மேவுன்என் ஆருயிரே<br/>
        திருமருங் கார்ஒற்றி யூர்மே வியநின் திருமுன்னராய்<br/>
        ஒருமருங் கேற்றஎன் செய்கேன் கற்பூர ஒளியினுக்கே.<br/>
<br/>
 372.   பால்எடுத் தேத்தும்நற் பாம்பொடு வேங்கையும் பார்த்திடஓர்<br/>
        கால்எடுத் தம்பலத் தாடும் பிரான்திருக் கண்மணியே<br/>
        வேல்எடுத் தோய்தென் தணிகா சலத்தமர் வித்தகநின்<br/>
        பால்எடுத் தேற்றக் கிடைக்குங் கொலோவெண் பளிதம்எதற்கே.<br/>
<br/>
 373.   கண்ணப்பன் என்னும் திருப்பெய ரால்உல கம்புகழும்<br/>
        திண்ணப்பன் ஏத்தும் சிவனார் மகனுக்குத் தெண்டன்இட்ட<br/>
        விண்ணப்பம் ஒன்றிந்த மேதினி மாயையில் வீழ்வதறுத்<br/>
        தெண்ணப் படும்நின் திருவருள் ஈகஇவ் வேழையற்கே.<br/>
<br/>
                         திருச்சிற்றம்பலம்<br/>
        10. பளிதம் = கர்ப்பூரம்<br/>
<br/>
                    34. அடியார்பணி அருளவேண்டல்<br/>
                         கட்டளைக் கலித்துறை<br/>
                           திருச்சிற்றம்பலம்<br/>
<br/>
 374.   எப்பா லவரும் இறைஞ்சும் தணிகை இருந்தருள்என்<br/>
        அப்பாஎன் பொன்னடிக் கென்நெஞ் சகம்இட மாக்கிமிக்க<br/>
        வெப்பான நஞ்சன வஞ்சகர் பாற்செலும் வெந்துயர்நீத்<br/>
        திப்பாரில் நின்அடி யார்க்கேவல் செய்ய எனக்கருளே.<br/>
<br/>
 375.   எய்யா தருள்தணி காசலம் மேவிய என்அருமை<br/>
        ஐயா நினது திருவடி ஏத்திஅன் றோஅயனும்<br/>
        செய்யாள் மருவூம் பூயனுடைத் தேவனும் சேணவனும்<br/>
        நையாத ஆயூளும் செல்வமும் வண்மையூம் நண்ணினரே.<br/>
<br/>
 376.   வாளாருங் கண்ணியர் மாயையை நீக்கி மலிகரணக்<br/>
        கோளாகும் வாதனை நீத்துமெய்ஞ் ஞானக் குறிகொடுநின்<br/>
        தாளாகும் நீழல் அதுசார்ந்து நிற்கத் தகுந்ததிரு<br/>
        நாளாகும் நாள்எந்த நாள்அறி யேன்தணி காசலனே.<br/>
<br/>
 377.   ஊன்பார்க்கும் இவ்வூடற் பொய்மையைத் தேர்தல் ஒழிந்தவமே<br/>
        மான்பார்க்கும் கண்ணியர் மையலில் வீழும் மயக்கம்அற்றே<br/>
        தேன்பார்க்கும் சோலைத் தணிகா சலத்துன் திருஅழகை<br/>
        நான்பார்க்கும் நாள்எந்த நாள்மயில் ஏறிய நாயகனே.<br/>
<br/>
 378.   என்னே குறைநமக் கேழைநெஞ் சேமயில் ஏறிவரும்<br/>
        மன்னே எனநெடு மாலும் பிரமனும் வாழ்த்திநிற்கும்<br/>
        தன்னேர் தணிகைத் தடமலை வாழும்நற் றந்தைஅருள்<br/>
        பொன்னேர் திருவடிப் போதுகண் டாய்நம் பூகலிடமே.<br/>
<br/>
 379.   பேதைநெஞ் சேஎன்றன் பின்போந் திடுதிஇப் பேயூலக<br/>
        வாதைஅஞ் சேல்பொறி வாய்க்கலங் கேல்இறை யூம்மயங்கேல்<br/>
        போதையெஞ் சேல்தணி காசலம் போய்அப் பொருப்பமர்ந்த<br/>
        தாதைஅஞ் சேவடிக் கீழ்க்குடி யாகத் தயங்குவமே.<br/>
<br/>
                      திருச்சிற்றம்பலம்<br/>
<br/>
                    35. நாள் அவம்படாமை வேண்டல்<br/>
                   எழுசீர்க் கழிநெடிலடி ஆசிரியவிருத்தம்<br/>
                        திருச்சிற்றம்பலம்<br/>
<br/>
 380.   குன்றமொத் திலங்கு பணைமுலை நெடுங்கண்<br/>
            கோதையர் பால்விரைந் தோடிச்<br/>
        சென்றஇப் பூலையேன் மனத்தினை மீட்டுன்<br/>
            திருவடிக் காக்கும்நாள் உளதோ<br/>
        என்தனி உயிரே என்னுடைப் பொருளே<br/>
            என்உளத் திணிதெழும் இன்பே<br/>
        மன்றலம் பொழில்குழி தணிகையம் பொருப்பில்<br/>
            வந்தமர்ந் தருள்செயூம் மணியே.<br/>
<br/>
 381.   மணிக்குழை அடர்ந்து மதர்த்தவேற் கண்ணார்<br/>
            வஞ்சக மயக்கினில் ஆழ்ந்து<br/>
        கணிக்கரும் துயர்கொள் மனத்தினை மீட்டுன்<br/>
            கழலடிக் காக்கநாள் உளதோ<br/>
        குணிக்கரும் பொருளே குணப்பெருங்குன்றே<br/>
            குறிகுணங் கடந்ததோர் நெறியே<br/>
        எணிக்கரும் மாலும் அயனும்நின் றேத்தும்<br/>
            எந்தையே தணிகைஎம் இறையே.<br/>
<br/>
 382.   இறைக்குளே உலகம் அடங்கலும் மருட்டும்<br/>
            இலைநெடு வேற்கணார் அளகச்<br/>
        சிறைக்குளே வருந்தும் மனத்தினை மீட்டுன்<br/>
            திருவடிக் காக்குநாள் உளதோ<br/>
        மறைக்குளே மறைந்தம் மறைக்கரி தாய<br/>
            வள்ளலே உள்ளகப் பொருளே<br/>
        மறைக்குளே மடவார்க் கனநடை பயிற்றும்<br/>
            அணிதிருத் தணிகைவாழ் அரைசே.<br/>
<br/>
 383.   அரைமதிக் குறழும் ஒண்ணுதல் வாட்கண்<br/>
            அலர்முலை அணங்கனார் அல்குல்<br/>
        பூரைமதித் துழலும் மனத்தினை மீட்டுன்<br/>
            பொள்ளாடிக் காக்குநாள் உளதோ<br/>
        பரைமதித் திடஞ்சேர் பராபரற் கருமைப்<br/>
            பாலனே வேலுடை யவனே<br/>
        விரைமதித் தோங்கும் மலர்ப்பொழில் தணிகை<br/>
            வெற்பினில் ஒளிரும்மெய் விளக்கே.<br/>
<br/>
 384.   விளக்குறழ் அணிப்பூண் மேல்அணிந் தோங்கி<br/>
            விம்முறும் இளமுலை மடவார்<br/>
        களக்கினில் ஆழ்ந்த மனத்தினை மீட்டுன்<br/>
            கழல்அடிக் காக்கும்நாள் உளதோ<br/>
        அளக்கருங் கருணை வாரியே ஞான<br/>
            அமுதமே ஆனந்தப் பெருக்கே<br/>
        கிளக்கரும் பூகழ்கொள் தணிகையம் பொருப்பில்<br/>
            கிளர்ந்தருள் பூரியூம்என் கிளையே.<br/>
<br/>
 385.   கிளைக்குறும் பிணிக்கோர் உறையூளாம் மடவார்<br/>
            கீழுறும் அல்குல்என் குழிவீழ்ந்<br/>
        திளைக்கும்வன் கொடிய மனத்தினை மீட்டுன்<br/>
            இணைஅடிக் காக்கும்நாள் உளதோ<br/>
        விளைக்கும்ஆ னந்த வியன்தனி வித்தே<br/>
            மெய்அடி யவர்உள விருப்பே<br/>
        திளைக்கும்மா தவத்தோர்க் கருள்செயூந் தணிகைத்<br/>
            தெய்வமே அருட்செழுந் தேனே.<br/>
<br/>
 386.   தேன்வழி மலர்ப்பூங் குழல்துடி இடைவேல்<br/>
            திறல்விழி மாதரார் பூணர்ப்பாம்<br/>
        கான்வழி நடக்கும் மனத்தினை மீட்டுன்<br/>
            கழல்வழி நடத்தும்நாள் உளதோ<br/>
        மான்வழி வரும்என் அம்மையை வேண்டி<br/>
            வண்பூனத் தடைந்திட்ட மணியே<br/>
        வான்வழி அடைக்கும் சிகரிசூழ் தணிகை<br/>
            மாமலை அமர்ந்தருள் மருந்தே<br/>
<br/>
387.   மருந்தென மயக்கும் குதலைஅந் தீஞ்சொல்<br/>
           வாணுதல் மங்கையர் இடத்தில்<br/>
       பொருந்தென வலிக்கும் மனத்தினை மீட்டுன்<br/>
           பொன்னடிக் காக்கும்நாள் உளதோ<br/>
       அருந்திட தருந்த அடியருள் ஓங்கும்<br/>
           ஆனந்தத் தேறலே அமுதே<br/>
       இருந்தரு முனிவர் பூகழ்செயூம் தணிகை<br/>
           இனிதமர்ந் தருளிய இன்பமே.<br/>
<br/>
388.   இன்பமற் றுறுகண் வினைவழி நிலமாம்<br/>
           ஏந்திழை யவர்பூழுக் குழியில்<br/>
       துன்பமுற் றுழலும் மனத்தினை மீட்டுன்<br/>
           துணையடிக் காக்கும்நாள் உளதோ<br/>
       அன்பர்முற் றுணர அருள்செயூம் தேவே<br/>
           அரிஅயன் பணிபெரி யவனே<br/>
       வன்பதை அகற்றி மன்பதைக் கருள்வான்<br/>
           மகிழ்ந்துறும் தணிகையின் வாழ்வே.<br/>
<br/>
389.   வாழும்இவ் வூலக வாழ்க்கையை மிகவூம்<br/>
           வலித்திடும் மங்கையர் தம்பால்<br/>
       தாமும்என் கொடிய மனத்தினை மீட்டுன்<br/>
           தாள்மலர்க் காக்கும்நாள் உளதோ<br/>
       சூழும்நெஞ் சிருளைப் போழும்மெய் ஒளியே<br/>
           தோற்றம்ஈ றற்றசிற் சுகமே<br/>
       ஊழும்உற் பவம்ஓர் ஏழும்விட் டகல<br/>
           உதவூசீர் அருட்பெருங் குன்றே.<br/>
<br/>
                திருச்சிற்றம்பலம்<br/>
<br/>
                   36. அன்பிற் பேதுறல்<br/>
           எழுசீர்க் கழிநெடிலடி ஆசிரிய விருத்தம்<br/>
                திருச்சிற்றம்பலம்<br/>
<br/>
390.   முடர்கள் தமக்குள் முற்படுங் கொடிய<br/>
          முறியனேன் தனக்குநின் அடியாம்<br/>
       ஏடவிழ் கமலத் திருநற வருந்த<br/>
          என்றுகொல் அருள்புரிந் திடுவாய்<br/>
       ஆடர வணிந்தே அம்பலத் தாடும்<br/>
          ஐயருக் கொருதவப் பேறே<br/>
       கோடணி தருக்கள் குலவும்நற் றணிகைக்<br/>
          குற்றமர்ந் திடுகுணக் குன்றே<br/>
<br/>
391.   கற்றவர் புகழ்நின் திருவடி மலரைக்<br/>
          கடையனேன் முடிமிசை அமர்த்தி<br/>
       உற்றஇவ் வுலக மயக்கற மெய்மை<br/>
          உணர்த்தும்நாள் எந்தநாள் அறியேன்<br/>
       நற்றவர் உணரும் பரசிவத் தெழுந்த<br/>
          நல்அருட் சோதியே நவைதீர்<br/>
       கொற்றவேல் உகந்த குமரனே தணிகைக்<br/>
          குன்றமர்ந் திடுகுணக் குன்றே.<br/>
<br/>
392.   ஞாலவாழ் வெனும்புன் மலமிசைந் துழலும்<br/>
          நாயினும் கடையஇந் நாய்க்குன்<br/>
       சீலவாழ் வளிக்கும் திருவடிக் கமலத்<br/>
          தேன்தரு நாளும்ஒன் றுண்டோ <br/>
       ஆலவாய் உகந்த ஒருசிவ தருவில்<br/>
          அருள்பழுத் தளிந்தசெங் கனியே<br/>
       கோலவா னவர்கள் புகழ்திருத் தணிகைக்<br/>
          குன்றமர்ந் திடுகுணக் குன்றே.<br/>
<br/>
393.   பவம்எனுங் கடற்குள் வீழ்ந்துழன் றேங்கும்<br/>
          பாவியேன் தன்முகம் பார்த்திங்<br/>
       கெவையும்நா டாமல் என்னடி நிழற்கீழ்<br/>
          இருந்திடென் றுரைப்பதெந் நானோ<br/>
       சிவம்எனும் தருமக் கடல்அகத் தெழுந்த<br/>
          தெள்ளிய அமுதமே தேனே<br/>
       குவிமுலை வல்லிக் கொடியொடுந் தணிகைக்<br/>
          குன்றமர்ந் திடுகுணக் குன்றே.<br/>
<br/>
394.   முலைமுகங் காட்டி மயக்கிடும் கொடியார்<br/>
          முன்புழன் றேங்கும்இவ் எளியேன்<br/>
       நிலைமுகங் காட்டும் நின்திருப் பாத<br/>
          நீழல்வத் தடையும்நாள் என்றோ<br/>
       மலைமுகம் குழைய வளைத்திடும் தெய்வ<br/>
          மணிமகிழ் கண்ணினுள் மணியே<br/>
       கொலைமுகம் செல்லார்க் கருள்தருந் தணிகைக்<br/>
          குன்றமர்ந் திடுகுணக் குன்றே,<br/>
<br/>
395.   வருபயன் அறியா துழன்றிடும் ஏழை<br/>
          மதியினேன் உய்ந்திடும் வண்ணம்<br/>
       ஒருவரும் நினது திருவடிப் புகழை<br/>
          உன்னும்நாள் எந்தநாள் அறியேன்<br/>
       அருவுரு ஆகும் சிவபிரான் அளித்த<br/>
          அரும்பெறல் செல்வமே அமுதே<br/>
       குருவுரு ஆகி அருள்தரும் தணிகைக்<br/>
           குன்றமர்ந் திடுகுணக் குன்றே.<br/>
<br/>
396.   அழிதரும் உலக வாழ்வினை மெய்யென்<br/>
           றலைந்திடும் பாவியேன் இயற்றும்<br/>
       பழிதரும் பிழையை எண்ணுறேல் இன்று<br/>
           பாதுகாத் தளிப்பதுன் பரமே<br/>
       மொழிதரும் முக்கட் செங்கரும் பீன்ற<br/>
           முத்தமே முக்தியின் முதலே<br/>
       கொழிதரும் அருவி பொழிதருந் தணிகைக்<br/>
           குன்றமர்ந் திடுகுணக் குன்றே.<br/>
<br/>
397.   நின்நிலை அறியா வஞ்சகர் இடத்தில்<br/>
           நின்றுநின் றலைதரும் எளியேன்<br/>
       தன்நிலை அறிந்தும் ஐயகோ இன்னும்<br/>
           தயைஇலா திருந்தனை என்னே<br/>
       பொன்நிலைப் பொதுவில் நடஞ்செயும் பவளப்<br/>
           பொருப்பினுள் மலர்ந்திடும் பூவே<br/>
       கொல்நிலை வேங்கைக் கொளும்திருத் தணிகைக்<br/>
           குன்றமர்ந் திடுகுணக் குன்றே.<br/>
<br/>
398.   பாடிநின் திருச்சீர் புகழ்ந்திடாக் கொடிய<br/>
           பதகர்பால் நாள்தொறும் சென்றே<br/>
       வாடிநின் றேங்கும் எழையேன் நெஞ்ச<br/>
           வாட்டம்இங் கறிந்திலை என்னே<br/>
       ஆடிநீ றாடி அருள்செயும் பரமன்<br/>
           அகம்மகிழ் அரும்பெறல் மருந்தே<br/>
       கோடிலங் குயர்வான் அணிதிருத் தணிகைக்<br/>
           குன்றமர்ந் திடுகுணக் குன்றே.<br/>
<br/>
399.   வன்பொடு செருக்கும் வஞ்சர்பால் அலையா<br/>
           வண்ணம்இன் றருள்செயாய் என்னில்<br/>
       துன்பொடு மெலிவேன் நின்திரு மலர்ந்தாள்<br/>
           துணைஅன்றித் துணைஒன்றும் காணேன்<br/>
       அன்பொடும் பரமன் உமைகையில் கொடுக்க<br/>
           அகமகிழ்ந் தணைக்கும்ஆர் அமுதே<br/>
       கொன்பெறும் இலைவேல் கரத்தொடும் தணிகைக்<br/>
           குன்றமர்ந் திடுகுணக் குன்றே.<br/>
<br/>
                 திருச்சிற்றம்பலம்<br/>
<br/>
                   37. கூடல் விழைதல்<br/>
         எழுசீர்க் கழிநெடிலடி ஆசிரிய விருத்தம்<br/>
                 திருச்சிற்றம்பலம்<br/>
<br/>
400.   சகம்ஆ றுடையார் அடையா நெறியார்<br/>
          சடையார் விடையார் தனிஆனார்<br/>
       உகமா ருடையார் உமைஓர் புடையார்<br/>
          உதவும் உரிமைத் திருமகனார்<br/>
       முகம்ஆ றுடையார் முகம்மா றுடையார்<br/>
          எனவே எனது முன்வந்தார்<br/>
       அகமா ருடையேன் பதியா தென்றேன்<br/>
          அலைவாய் என்றார் அஃதென்னே.<br/>
<br/>
401.   விதுவாழ் சடையார் விடைமேல் வருவார்<br/>
          விதிமால் அறியா விமலனார்<br/>
       மதுவாழ் குழலாள் புடைவாழ் உடையார்<br/>
          மகனார் குகனார் மயில்ஊர்வார்<br/>
       முதுவாழ் வடையா தவமே அலைவேன்<br/>
          முன்வந்த திடயான் அறியாதே<br/>
       புதுவாழ் வுடையார் எனவே மதிபோய்<br/>
          நின்றேன் அந்தோ பொல்லேனே.<br/>
<br/>
402.   காயோ டுடனாய் கனல்கை ஏந்திக்<br/>
          காடே இடமாக் கணங்கொண்ட<br/>
       பேயோ டாடிப் பலிதேர் தரும்ஓர்<br/>
          பித்தப் பெருமான் திருமகனார்<br/>
       தாயோ டுறழும் தணிகா சலனார்<br/>
          தகைசேர் மயிலார் தனிவேலார்<br/>
       வேயோ டுறழ்தோள் பாவையர் முன்என்<br/>
          வெள்வளை கொண்டார் வினவாமே.<br/>
<br/>
403.   பொன்னார் புயனார் புகழும் புகழார்<br/>
          புலியின் அதளார் புயம்நாலார்<br/>
       தென்னார் சடையார் கொடிமேல் விடையார்<br/>
          சிவனார் அருமைத் திருமகனார்<br/>
       என்நா யகனார் என்னுயிர் போல்வார்<br/>
          எழின்மா மயிலார் இடையோர்கள்<br/>
       தந்நா யகனார் தணிகா சலனார்<br/>
          தனிவந் திவண்மால் தந்தாரே.<br/>
<br/>
404.   கல்லால் அடியார் கல்லடி உண்டார்<br/>
          கண்டார் உலகங் களைவேதம்<br/>
       செல்லா நெறியார் செல்லுறும் முடியார்<br/>
          சிவனார் அருமைத் திருமகனார்<br/>
       எல்லாம் உடையார் தணிகா சலனார்<br/>
          என்னா யகனார் இயல்வேலார்<br/>
       நல்லார் இடைன் வெள்வளை கொடுபின்<br/>
          நண்ணார் மயில்மேல் நடந்தாரே.<br/>
<br/>
405.   காருர் சடையார் கனலார் மழுவார்<br/>
          கலவார் புரமுன் றெரிசெய்தார்<br/>
       ஆருர் உடையார் பலிதேர்ந் திடும்எம்<br/>
          அரனார் அருமைத் திருமகனார்<br/>
       போருர் உறைவார் தணிகா சலனார்<br/>
          புதியார் எனஎன் முனம்வந்தார்<br/>
       ஏருர் எமதுஎ ரினில்வா என்றார்<br/>
          எளியேன் ஏமாந் திருந்தேனே.<br/>
<br/>
406.   கண்ணார் நுதலார் விடமார் களனார்<br/>
          கரமார் மழுவார் களைகண்ணார்<br/>
       பெண்ணார் புயனார் அயன்மாற் கரியார்<br/>
          பெரியார் கைலைப் பெருமானார்<br/>
       தணிகா சலனார் தணிவேலார்<br/>
          எண்ணார் எளியாள் இவள்என் றெனையான்<br/>
       என்செய் கேனோ இடர்கொண்டே.<br/>
<br/>
407.   மழுவார் தருகைப் பெருமான் மகனார்<br/>
          மயில்வா கனனார் அயில்வேலார்<br/>
       தழுவார் வினையைத் தணியார் அணியார்<br/>
          தணிகா சலனார் தம்பாதம்<br/>
       தொழுவார் அழுவார் விழுவார் எழுவார்<br/>
          துதியா நிற்பார் அவர்நிற்கப்<br/>
       புழுவார் உடலோம் பிடும்என் முனர்வந்<br/>
          தருள்தந் தருளிப் போனாரே.<br/>
<br/>
408.   திருத்தம் பயின்றார் கடல்நஞ் சயின்றார்<br/>
          நினைவார் தங்கள் நெறிக்கேற்க<br/>
       அருத்தம் பகர்வார் அருமைப் புதல்வர்<br/>
          அறுமா முகனார் அயில்வேலார்<br/>
       திருத்தம் பெறுவார் புகழும் தணிகைத்<br/>
          திருமா மலையார் ஒருமாதின்<br/>
       வருத்தம் பாரார் வளையும் தாரார்<br/>
          வாரார் அவர்தம் மனம்என்னே.<br/>
<br/>
409.   பிரமன் தலையில் பலிகொண் டெருதில்<br/>
          பெயரும் பிச்சைப் பெருமானார்<br/>
       திரமன் றினிலே நடனம் புரிவார்<br/>
          சிவனார் மகனார் திறல்வேலார்<br/>
       தரமன் றலைவான் பொழில்சார் எழில்சேர்<br/>
          தணிகா சலனார் தமியேன்முன்<br/>
       வரமன் றவும்மால் கொளநின் றன்னால்<br/>
          மடவார் அலரால் மனநொந்தே.<br/>
<br/>
                திருச்சிற்றம்பலம்<br/>
<br/>
                   38. தரிசனை வேட்கை<br/>
            எழுசீர்க் கழிநெடிலடி ஆசிரிய விருத்தம்<br/>
                       திருச்சிற்றம்பலம்<br/>
<br/>
410.   வேல்கொளும் கமலக் கையனை எனையாள்<br/>
           மெய்யனை ஐயனை உலக<br/>
       மால்கொளும் மனத்தர் அறிவரும் மருந்தை<br/>
           மாணிக்க மணியினை மயில்மேல்<br/>
       கால்கொளும் குகனை எந்தையை எனது<br/>
           கருத்தனை அயன்அரி அறியாச்<br/>
       சால்கொளும் கடவுள் தனிஅருள் மகனைத்<br/>
           தணிகையில் கண்டிறைஞ் சுவனே.<br/>
<br/>
411.   கண்ணனை அயனை விண்ணவர் கோனைக்<br/>
           காக்கவைத் திட்டவேற் கரனைப்<br/>
       பண்ணனை அடியர் பாடலுக் கருளும்<br/>
           பதியினை மதிகொள்தண் அருளாம்<br/>
       வண்ணனை எல்லா வண்ணமும் உடைய<br/>
           வரதன்ஈன் றெடுத்தருள் மகனைத்<br/>
       தண்ணனை எனது கண்ணனை அவனைத்<br/>
           தணிகையில் கண்டிறைஞ் சுவனே.<br/>
<br/>
412.   என்னுடை உயிரை யான்பெறும் பேற்றை<br/>
           என்னுடைப் பொருளினை எளியேன்<br/>
       மன்னுடைக் குருவின் வடிவினை என்கண்<br/>
           மணியினை அணியினை வரத்தை<br/>
       மின்னுடைப் பவள வெற்பினில் உதித்த<br/>
           மிளிர்அருள் தருவினை அடியேன்<br/>
       தன்னுடைத் தேவைத் தந்தையைத் தாயைத்<br/>
           தணிகையில் கண்டிறைஞ் சுவனே.<br/>
<br/>
413.   பரங்கிரி அமருங் கற்பகத் தருவைப்<br/>
           பராபரஞ் சுடரினை எளியேற்<br/>
       கிரங்கிவந் தருளும் ஏரகத் திறையை<br/>
           எண்ணுதற் கரியபேர் இன்பை<br/>
       உரங்கினர் வானோர்க் கொருதனி முதலை<br/>
           ஒப்பிலா தோங்கிய ஒன்றைத்<br/>
       தாங்கினார் அருண கிரிக்கருள் பவனைத்<br/>
           தணியையில் கண்டிறைஞ் சுவனே.<br/>
<br/>
414.   அரும்பெறல் மணியை அமுதினை அன்பர்<br/>
           அன்பினுக் கெளிவரும் அரசை<br/>
       விரும்புமா தவத்தோர் உள்ளகத் தொளிரும்<br/>
           விளக்கினை அளக்கரும் பொருளைக்<br/>
       கரும்பினை என்னுட் கனிந்திடும் கனியை<br/>
           முனிந்திடா தருள்அருட் கடலைத்<br/>
       தரும்பர சிவத்துள் கிளர்ந்தொளிர் ஒளியைத்<br/>
           தணிகையில் கண்டிறைஞ் சுவனே.<br/>
<br/>
415.   மாரனை எரித்தோன் மகிழ்தரு மகனை<br/>
           வாகையம் புயத்தனை வடிவேல்<br/>
       தீரனை அழியாச் சீரனை ஞானச்<br/>
           செல்வனை வல்வினை நெஞ்சச்<br/>
       சூரனைத் தடிந்த வீரனை அழியாச்<br/>
           சுகத்தனைத் தேன்துளி கடப்பந்<br/>
       தாரனைக் குகன்என் பேருடை யவனைத்<br/>
           தணிகையில் கண்டிறைஞ் சுவனே.<br/>
<br/>
416.   வேதனைச் சிறைக்குள் வேதனை படச்செய்<br/>
           விமலனை அமலனை அற்பர்<br/>
       போதனைக் கடங்காப் போதனை ஐந்தாம்<br/>
           பூதனை மாதவர் புகழும்<br/>
       பாதனை உமையாள் பாலனை எங்கள்<br/>
           பரமனை மகிழ்விக்கும் பரனைத்<br/>
       தரதனை உயிர்க்குள் உயிரனை யவனைத்<br/>
           தணிகையில் கண்டிறைஞ் சுவனே.<br/>
<br/>
417.   குழகனை அழியாக் குமரனை அட்ட<br/>
           குணத்தனைக் குறித்திடல் அறிதாம்<br/>
       அழகனைச் செந்தில் அப்பனை மலைதோ<br/>
           றாடல்வாழ் அண்ணலைத் தேவர்<br/>
       கழகனைத் தண்டைக் காலனைப் பிணிக்கோர்<br/>
           காலனை வேலனை மனதில்<br/>
       சழகிலார்க் கருளும் சாமிநா தனைத்தென்<br/>
           தணிகையில் கண்டிறைஞ் சுவனே.<br/>
<br/>
418.   முத்தனை முத்திக் கொருதனி வித்தை<br/>
           முதல்வனை முருகனை முக்கண்<br/>
       பித்தனை அத்தன் எனக்கொளும் செல்வப்<br/>
           பிள்ளையைப் பெரியவர் உளஞ்சேர்<br/>
       சுத்தனைப் பத்தி வலைப்படும் அவனைத்<br/>
           துரியனைத் துரியமும் கடந்த<br/>
       சத்தனை நித்த நின்மலச் சுடரைத்<br/>
           தணிகையில் கண்டிறைஞ் சுவனே.<br/>
<br/>
419.   வள்அயில் கரங்கொள் வள்ளலை இரவில்<br/>
           வள்ளிநா யகிதனைக் கவர்ந்த<br/>
       கள்ளனை அடியர் உள்ளகத் தவனைக்<br/>
           கருத்தனைக் கருதும்ஆ னந்த<br/>
       வெள்ளம்நின் றாட அருள்குரு பரனை<br/>
           விருப்புறு பொருப்பனை வினையைத்<br/>
       தள்ளவந் தருள்செய் திடுந்தயா நிதியைத்<br/>
           தணிகையில் கண்டிறைஞ் சுவனே.<br/>
<br/>
                திருச்சிற்றம்பலம்<br/>
<br/>
                   39. நாள் எண்ணி வருந்தல்<br/>
              அறுசீர்க் கழிநெடிலடி ஆசிரிய விருத்தம்<br/>
                         திருச்சிற்றம்பலம்<br/>
<br/>
420.   இன்னும் எத்தனை நாள்செலும் ஏழையேன் இடர்க்கடல் விடுத்தேற<br/>
       மின்னும் வேற்படை மிளிர்தரும் கைத்தல வித்தகப் பெருமானே<br/>
       துன்னும் நற்றணி காசலத் தமர்ந்தருள் தோன்றலே மயில்ஏறி<br/>
       மன்னும் உத்தம வள்ளலே நின்திரு மனக்கருத் தறியேனே.<br/>
<br/>
421.   ஈறி லாதநின் அருள்பெற எனக்கினும் எத்தனை நாட்செல்லும்<br/>
       மாறி லாதவர் மனத்தொளிர் சோதியே மயில்மிசை வரும்வாழ்வே<br/>
       துஎறி லாவளச் சோலைசூழ் தணிகைவாழ் சுத்தசின் மயத்தேவே<br/>
       ஊறி லாப்பெரு நிலையஆ னந்தமே ஒப்பிலான் அருட்பேறே.<br/>
<br/>
422.   கூழை மாமுகில் அனையவர் முலைத்தலைக் குளித்துழன் றலைகின்ற<br/>
       ஏழை நெஞ்சினேன் எத்தனை நாள்செல்லும் இடர்க்கடல் விடுத்தேற<br/>
       மாழை மேனியன் வழுத்துமா ணிக்கமே வாழ்த்துவா ரவர்பொல்லா<br/>
       ஊழை நீக்கிநல் அருள்தருத் தெய்வமே உத்தமச் சுகவாழ்வே.<br/>
<br/>
423.   ஐய இன்னும்நான் எத்தனை நாள்செலும் அல்லல்விட் டருள்மேவத்<br/>
       துய்ய நன்னெறி மன்னிய அடியர்தம் துயர்தவிர்த் தருள்வோனே<br/>
       வெய்ய நெஞ்சினர் எட்டொனா மெய்யனே வேல்கொளும் கரத்தோனே<br/>
       செய்ய மேனிஎஞ் சிவபிரான் பெற்றநற் செல்வனே திறலோனே.<br/>
<br/>
424.   பாவி யேன் இன்னும் எத்தனை நாள்செலும் பருவரால்  விடுத்துய்யக்<br/>
       கூவி யேஅன்பர்க் கருள்தரும் வள்ளலே குணப்பெருங் குன்றேஎன்<br/>
       ஆவி யேஎனை ஆள்குரு வடிவமே ஆனந்தப் பெருவாழ்வே<br/>
       வாவி ஏர்தரும் தணிகைமா மலைமிசை மன்னிய அருள்தேனே.<br/>
<br/>
425.   எளிய னேன்இன்னும் எத்தனை நாள்செலும் இடர்க்கடல் விடுத்தேற<br/>
       ஒளிஅ னேகமாய்த் திரண்டிடும் சிற்பர உருவமே உருவில்லா<br/>
       வெளிய தாகிய வத்துவே முத்தியின் மெய்ப்பயன் தருவித்தே<br/>
       அளிய தாகிய நெஞ்சினார்க் கருள்தரும் ஆறுமா முகத்தேவே.<br/>
<br/>
426.   தொண்ட னேன்இன்னும் எத்தனை நாள்செலும் துயர்க்கடல் விடுத்தேற<br/>
       அண்ட னேஅண்டர்க் கருள்தரும் பரசிவன் அருளிய பொருவாழ்வே<br/>
       கண்ட னேகர்வந் தனைசெய அசுரனைக் களைந்தருள் களைகண்ணே<br/>
       விண்ட னேர்புகுஞ் சிகரிசூழ் தணிகையில் விளங்கிய வேலோனே.<br/>
<br/>
427.   வீண னேன்இன்னும் எத்தனை நாள்செல்லும் வெந்துயர்க் கடல்நீத்தக்<br/>
       காண வானவர்க் கரும்பெருந் தலைவனே கருணையங் கண்ணானே<br/>
       துஎண நேர்புயச் சுந்தர வடிவனே துளக்கிலார்க் கருள்ஈயும்<br/>
       ஏண னேஎனை ஏன்றுகொள் தேசிக இறைவனே இயலோனே.<br/>
<br/>
428.   கடைய னேன்இன்னும் எத்தனை நாள்செலும் கடுந்துயர்க் கடல்நீந்த<br/>
       விடையின் ஏறிய சிவபிரான் பெற்றருள் வியன்திரு மகப்பேறே<br/>
       உடைய நாயகிக் கொருபெருஞ் செல்வமே உலகமெலாம் அளிப்போனே<br/>
       அடைய நின்றவர்க் கருள்செயுந் தணிகைவாழ் ஆனந்தத் தெளிதேனே.<br/>
<br/>
429.   பேய னேன்இன்னும் எத்தனை நாள்செலும் பெருந்துயர்க் கடல்நீந்த<br/>
       மாய னேமுதல் வானவர் தமக்கருள் மணிமிடற் றிறையோர்க்குச்<br/>
       சேய னேஅகந் தெளிந்தவர்க் கினியனே செல்வனே எனைக்காக்குந்<br/>
       தாய னேஎன்றன் சற்குரு நாதனே தணிகைமா மலையானே.<br/>
<br/>
                        திருச்சிற்றம்பலம்<br/>
<br/>
                   40. ஏத்தாப் பிறவி இழிவு<br/>
                எண்சீர் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
430.   கல்லை ஒத்தஎன் நெஞ்சினை உருக்கேன்<br/>
          கடவுள் நின்அடி கண்டிட விழையேன்<br/>
       அல்லை உத்தகோ தையர்க்குளங் குழைவேன்<br/>
          அன்பி லாரொடும் அமர்ந்தவம் உழல்வேன்<br/>
       தில்லை அப்பன்என் றுலகெடுத் தேத்தும்<br/>
          சிவபி ரான்தருஞ் செல்வநின் தணிகை<br/>
       எல்லை உற்றுனை ஏத்தின் றாடேன்<br/>
          என்செய் வான்பிறந் தேன்எளி யேனே.<br/>
<br/>
431.   மையல் நெஞ்சினேன் மதிசிறி தில்லேன்<br/>
          மாத ரார்முலை மலைஇவர்ந் துருள்வேன்<br/>
       ஐய நின்திரு அடித்துணை மறவா<br/>
          அன்பர் தங்களை அடுத்துளம் மகிழேன்<br/>
       உய்ய நின்திருத் தணிகையை அடையேன்<br/>
          உடைய நாயகன் உதவிய பேறே<br/>
       எய்ய இவ்வெறும் வாழ்க்கையில் உழல்வேன்<br/>
          என்செய் வான்பிறந் தேன்எளி யேனே.<br/>
<br/>
432.   புலைய மாதர்தம் போகத்தை விழைந்தேன்<br/>
          புன்மை யாவைக்கும் புகலிடம் ஆனேன்<br/>
       நிலைய மாம்திருத் தணிகையை அடையேன்<br/>
          நிருத்தன் ஈன்றருள் நின்மலக் கொழுந்தே<br/>
       விலையி லாதநின் திருவருள் விழையேன்<br/>
          வீணர் தங்களை விரும்பிநின் றலைந்தேன்<br/>
       இலைஎ னாதணு வளவும் ஒன்றீயேன்<br/>
          என்செய் வான்பிறந் தேன்எளி யேனே.<br/>
<br/>
433.   மருட்டு மங்கையர் புழுக்குழி ஆழ்ந்து<br/>
          வருந்தி நாள்தொறும் மனம்இளைக் கின்றேன்<br/>
       தெருட்டும் நின்திருத் தணிகையை அடையேன்<br/>
          சிவபி ரான்பெற்ற செல்வமே நினது<br/>
       அருட்டி றத்தினை நினைந்துநெக் குருகி<br/>
          அழுது கண்கள்நீர் ஆர்ந்திட நில்லேன்<br/>
       இருட்டு வாழ்க்கையில் இடறிவீழ் கின்றேன்<br/>
          என்செய் வான்பிறந் தேன்எளி யேனே.<br/>
<br/>
434.   நச்சி லேபழ கியகருங் கண்ணால்<br/>
          நலத்தை வேட்டுநற் புலத்தினை இழந்தேன்<br/>
       பிச்சி லேமிக மயங்கிய மனத்தேன்<br/>
          பேதை யேன்கொடும் பேயனேன் பொய்யேன்<br/>
       சச்சி 11லேசிவன் அளித்திடும் மணியே<br/>
          தங்கமே உன்றன் தணிகையை விழையேன்<br/>
       எச்சி லேவிழைந் திடர்உறு கின்றேன்<br/>
          என்செய் வான்பிறந் தேன்எளி யேனே.<br/>
<br/>
435.   மின்னை அன்னநுண் இடைஇள மடவார்<br/>
          வெய்ய நீர்க்குழி விழுந்திளைத் துழன்றேன்<br/>
       புன்னை யஞ்சடை முன்னவன் அளித்த<br/>
          பொன்னை அன்னநின் பூங்கழல் புகழேன்<br/>
       அன்னை என்னநல் அருள்தரும் தணிகை<br/>
          அடைந்து நின்றுநெஞ் சகம்மகிழ்ந் தாடேன்<br/>
       என்னை என்னைஇங் கென்செயல் அந்தோ<br/>
          என்செய் வான்பிறந் தேன்எளி யேனே.<br/>
<br/>
436.   பட்டி மாடெனத் திரிதரும் மடவார்<br/>
          பாழ்ங்கு ழிக்குள்வீழ்ந் தாழ்ந்திளைக் கின்றேன்<br/>
       தட்டி லார்புகழ் தணிகையை அடையேன்<br/>
         சம்பு என்னும்ஓர் தருஒளிர் கனியே<br/>
       ஒட்டி லேன்நினை உளத்திடை நினையேன்<br/>
         உதவு றாதுநச் சுறுமரம் ஆனேன்<br/>
       எட்டி என்முனம் இனிப்புறும் அந்தோ<br/>
         என்செய் வான்பிறந் தேன்எளி யேனே.<br/>
<br/>
437.   ஓங்கி நீண்டவாள் உறழ்கருங் கண்ணார்<br/>
         உவர்ப்புக் கேணியில் உழைத்தகம் இளைத்தேன்<br/>
       வீங்கி நீண்டதோர் ஓதிஎன நின்றேன்<br/>
         விழலுக் கேஇறைத் தலைந்தனன் வீணே<br/>
       தாங்கி னேன்உடற் சுமைதனைச் சிவனார்<br/>
         தனய நின்திருத் தணிகையை அடையேன்<br/>
       ஏங்கி னேன்சுழற் படுதுரும் பெனவே<br/>
         என்செய் வான்பிறந் தேன்எளி யேனே.<br/>
<br/>
438.   பண்அ ளாவிய மொழியினால் மயக்கும்<br/>
         படிற்று மங்கையர் பால்விழை வுற்றேன்<br/>
       தன்அ ளாவிய சோலைசூழ் தணிகைத்<br/>
         தடத்த ளாவிய தருமநல் தேவே<br/>
       பெண்அ ளாவிய புடையுடைப் பெருமான்<br/>
         பெற்ற செல்வமே அற்றவர்க் கமுதே<br/>
       என்அ ளாவிய வஞ்சக நெஞ்சோ<br/>
         டென்செய் வான்பிறந் தேன்எளி யேனே.<br/>
<br/>
439.   கான்அ றாஅள கத்தியர் அளக்கர்<br/>
          காமத் தாழ்ந்தகங் கலங்குற நின்றேன்<br/>
       வான மேவுறும் பொழில்திருத் தணிகை<br/>
          மலையை நாடிநின் மலர்ப்பதம் புகழேன்<br/>
       ஞான நாயகி ஒருபுடை அமர்ந்த<br/>
          நம்ப னார்க்கொரு நல்தவப் பேறே<br/>
       ஈனன் ஆகிஇங் கிடர்ப்படு கின்றேன்<br/>
          என்செய் வான்பிறந் தேன்எளி யேனே.<br/>
<br/>
                  திருச்சிற்றம்பலம்<br/>
<br/>
 11. வித்து = விச்சு, என்றாற்போல, சத்து = சச்சு எனப் போலியாயிற்று.<br/>
                                                தொ.வே.<br/>
<br/>
<br/>
<br/>
                   41. பவனிச் செருக்கு<br/>
                      கலி விருத்தம்<br/>
                     திருச்சிற்றம்பலம்<br/>
<br/>
440.   பூவுண்டவெள் விடைஏறிய புனிதன் மகனார்<br/>
       பாவுண்ணதொர் அமுதன்னவர் பசுமாமயில் மேல்வத்<br/>
       தாவுண்டனர் எனதின்னலம் அறியார்என இருந்தால்<br/>
       நாவுண்டவர் திருமுன்பிது நலம் அன்றுமக் கெனவே.<br/>
<br/>
441.   ஒன்றார்புரம் எரிசெய்தவர் ஒற்றித்திரு நகரார்<br/>
       மன்றார்நடம் உடையார்தரு மகனார்பசு மயில்மேல்<br/>
       நின்றார்அது கண்டேன்கலை நில்லாது கழன்றே<br/>
       தென்றாரொடு சொல்வேன்எனை யானேமறந் தேனே.<br/>
<br/>
442.   வாரார்முலை உமையாள்திரு மணவாளர்தம் மகனார்<br/>
       ஆராஅமு தனையார்உயிர் அனையார்அயில் அவனார்<br/>
       நேரார்பணி மயிலின்மிசை நின்றார்அது கண்டேன்<br/>
       நீரார்விழி இமைநீங்கின நிறைநீங்கிய தன்றே.<br/>
<br/>
443.   ஒன்றோடிரண் டெனுங்கண்ணினர் உதவுந்திரு மகனார்<br/>
       என்றோடிகல் எழிலார்மயில் ஏறிஅங் குற்றார்<br/>
       நன்றோடினன் மகிழ்கூர்ந்தவர் நகைமாமுகங் கண்டேன்<br/>
       கன்றோடின பசுவாடின கலைஊடின அன்றே.<br/>
<br/>
444.   மலைவாங்குவில் அரனார்திரு மகனார்பசு மயிலின்<br/>
       நிலைதாங்குற நின்றார்அவர் நிற்கும்நிலை கண்டேன்<br/>
       அலைநீங்கின குழல்து஑ங்கின அகம்ஏங்கின அரைமேல்<br/>
       கலைநீங்கின முலைவீங்கின களிஓங்கின அன்றே.<br/>
<br/>
445.   மான்கண்டகை உடையார்தரு மகனார்தமை மயில்மேல்<br/>
       நான்கண்டனன் அவர்கண்டனர் நகைகொண்டனம் உடனே<br/>
       மீன்கண்டன விழியார்அது பழியாக விளைத்தார்<br/>
       ஏன்கண்டனை என்றாள்அனை என்என்றுரைக் கேனே.<br/>
<br/>
446.   செங்கன்விடை தனில்ஏறிய சிவனார்திரு மகனார்<br/>
       எங்கண்மணி அனையார்மயி லின்மீதுவந் திட்டார்<br/>
       அங்கண்மிக மகிழ்வோடுசென் றவர்நின்றது கண்டேன்<br/>
       இங்கண்வளை இழந்தேன்மயல் உழந்தேன்கலை எனவே.<br/>
<br/>
447.   தண்தேன்பொழி இதழிப்பொலி சடையார்தரு மகனார்<br/>
       பண்தேன்புரி தொடையார்தமைப் பசுமாயில் மீதில்<br/>
       கண்டேன்வளை காணேன்கலை காணேன்மிகு காமம்<br/>
       கொண்டேன்துயில் விண்டேன்ஒன்றும் கூறேன்வரு மாறே.<br/>
<br/>
448.   மாவீழ்ந்திடு விடையார்திரு மகனார்பசு மயில்மேல்<br/>
       நீவீழ்ந்திட நின்றார்அது கண்டேன்என்றன் நெஞ்சே<br/>
       பூவிழ்ந்தது வண்டேமதி போய்வீழ்ந்தது வண்டே<br/>
       நாவீழ்ந்தது மலரேகழை நாண்வீழ்ந்தது மலரே.<br/>
<br/>
449.   வெற்றார்புரம் எரித்தார்தரும் மேலார்மயில் மேலே<br/>
       உற்றார்அவர் எழில்மாமுகத் துள்ளேநகை கண்டேன்<br/>
       பொற்றார்புயங் கண்டேன்துயர் விண்டேன்எனைப் போல<br/>
       மற்றார்பெறு வாரோஇனி வாழ்வேன்மனம் மகிழ்ந்தே.<br/>
<br/>
                        திருச்சிற்றம்பலம்<br/>
<br/>
                   42. திருவருள் விலாசப் பத்து<br/>
           எண்சீர்க் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
450.   ஆறுமுகப் பெருங்கருணைக் கடலே தெய்வ<br/>
          யானைமகிழ் மணிக்குன்றே அரசே முக்கட்<br/>
       பேறுமுகப் பெருஞ்சுடர்க்குட் சுடரே செவ்வேல்<br/>
          பிடித்தருளும் பெருந்தகையே பிரம ஞானம்<br/>
       வீறுமுகப் பெருங்குணத்தோர் இதயத் தோங்கும்<br/>
          விளக்கமே ஆனந்த வெள்ள மேமுன்<br/>
       தேறுமுகப் பெரியஅருட் குருவாய் என்னைச்<br/>
          சிறுகாலை ஆட்கொண்ட தேவ தேவே.<br/>
<br/>
451.   கண்ணிமதி புனைந்தசடைக் கனியே முக்கட்<br/>
          கரும்பேஎன் கண்ணேமெய்க் கருணை வாழ்வே<br/>
       புண்ணியநல் நிலைஉடையோர் உளத்தில் வாய்க்கும்<br/>
          புத்தமுதே ஆனந்த போக மேஉள்<br/>
       எண்ணியமெய்த் தவர்க்கெல்லாம் எளிதில் ஈந்த<br/>
          என்அரசே ஆறுமுகத் திறையாம் வித்தே<br/>
       திண்ணியஎன் மனம்உருக்கிக் குருவாய் என்னைச்<br/>
          சிறுகாலை ஆட்கொண்ட தேவ தேவ.<br/>
<br/>
452.   நின்னிருநாள் துணைபிடித்தே வாழ்கின் றேன்நான்<br/>
          நின்னைஅலால் பின்னைஒரு நேயம் காணேன்<br/>
       என்னைஇனித் திருவுளத்தில் நினைதி யோநான்<br/>
          ஏழையினும் ஏழைகண்டாய் எந்தாய் எந்தாய்<br/>
       பொன்னைஅன்றி விரும்பாத புல்லர் தம்மால்<br/>
          போகல்ஒழிந் துன்பதமே போற்றும் வண்ணம்<br/>
       சின்னம்அளித் தருட்குருவாய் என்னை முன்னே<br/>
          சிறுகாலை ஆட்கொண்ட தேவ தேவ.<br/>
<br/>
453.   கல்விஎலாம் கற்பித்தாய் நின்பால் நேயம்<br/>
          காணவைத்தாய் இவ்வுலகம் கானல் என்றே<br/>
       ஒல்லும்வகை அறிவித்தாய் உள்ளே நின்றென்<br/>
          உடையானே நின்அருளும் உதவு கின்றாய்<br/>
       இல்லைஎனப் பிறர்பால்சென் றிரவா வண்ணம்<br/>
          ஏற்றம்அளித் தாய்இரக்கம் என்னே என்னே<br/>
       செல்வஅருட் குருவாகி நாயி னேனைச்<br/>
          சிறுகாலை ஆட்கொண்ட தேவ தேவ.<br/>
<br/>
454.   எந்தைபிரான் என்இறைவன் இருக்க இங்கே<br/>
          என்னகுறை நமக்கென்றே இறுமாப் புற்றே<br/>
       மந்தஉல கினில்பிறரை ஒருகா சுக்கும்<br/>
          மதியாமல் நின்அடியே மதிக்கின் றேன்யான்<br/>
       இந்தஅடி யேனிடத்துன் திருவு ளந்தான்<br/>
          எவ்வாறோ அறிகிலேன் ஏழை யேனால்<br/>
       சிந்தைமகிழ்ந் தருட்குருவாய் என்னை முன்னே<br/>
          சிறுகாலை ஆட்கொண்ட தேவ தேவ.<br/>
<br/>
455.   மாறாத பெருஞ்செல்வ யோகர் போற்றும்<br/>
          மாமணியே ஆறுமுக மணியே நின்சீர்<br/>
       கூறாத புலைவாய்மை உடையார் தம்மைக்<br/>
          கூடாத வண்ணம்அருட் குருவாய் வந்து<br/>
       தேறாத நிலைஎல்லாம் தேற்றி ஓங்கும்<br/>
          சிவஞானச் சிறப்படைந்து திகைப்பு நீங்கிச்<br/>
       சீறாத வாழ்விடைநான் வாழ என்னைச்<br/>
          சிறுகாலை ஆட்கொண்ட தேவ தேவே.<br/>
<br/>
456.   கற்றறிந்த மெய்உணர்ச்சி உடையோர் உள்ளக்<br/>
          கமலத்தே ஓங்குபெருங் கடவு ளேநின்<br/>
       பொற்றகைமா மலரடிச்சீர் வழுத்து கின்ற<br/>
          புண்ணியர்தங் குழுவில்எனைப் புகுத்தி என்றும்<br/>
       உற்றவருள் சிந்தனைதந் தின்ப மேவி<br/>
          உடையாய்உன் அடியவன்என் றோங்கும் வண்ணம்<br/>
       சிறறறிவை அகற்றிஅருட் குருவாய் என்னைச்<br/>
          சிறுகாலை ஆட்கொண்ட தேவ தேவே.<br/>
<br/>
457.   ஞாலம்எலாம் படைத்தவனைப் படைத்த முக்கண்<br/>
          நாயகனே வடிவேற்கை நாத னேநான்<br/>
       கோலம்எலாம் கொயேன்நற் குணம்ஒன் றில்லேன்<br/>
          குற்றமே விழைந்தேன்இக் கோது ளேனைச்<br/>
       சாலம்எலாம் செயும்மடவார் மயக்கின் நீக்கிச்<br/>
          சன்மார்க்கம் அடையஅருள் தருவாய் ஞானச்<br/>
       சீலம்எலாம் உடையஅருட் குருவாய் வந்து<br/>
          சிறுகாலை ஆட்கொண்ட தேவ தேவே.<br/>
<br/>
458.   கற்பனையே எனும்உலகச் சழக்கில் அந்தோ<br/>
          கால்ஊன்றி மயங்குகின்ற கடையே னேனைச்<br/>
       சொற்பனம்இவ் வுலகியற்கை என்று நெஞ்சம்<br/>
          துணவுகொளச் செய்வித்துன் துணைப்பொற் றாளை<br/>
       அற்பகலும் நினைந்துகனிந் துருகி ஞான<br/>
          ஆனந்த போகம்உற அருளல் வேண்டும்<br/>
       சிற்பரசற் குருவாய்வத் தென்னை முன்னே<br/>
          சிறுகாலை ஆட்கொண்ட தேவ தேவே.<br/>
<br/>
459.   பன்னிருகண் மலர்மலர்ந்த கடலே ஞானப்<br/>
          பரஞ்சுடரே ஆறுமுகம் படைத்த கோவே<br/>
       என்னிருகண் மணினேஎந் தாயே என்னை<br/>
          ஈன்றானே என்அரசே என்றன் வாழ்வே<br/>
       மின்னிருவர் புடைவிளங்க மயில்மீ தேறி<br/>
          விரும்பும்அடி யார்காண மேவுந் தேவே<br/>
       சென்னியில்நின் அடிமலர்வைத் தென்னை முன்னே<br/>
          சிறுகாலை ஆட்கொண்ட தேவ தேவே.<br/>
<br/>
                     திருச்சிற்றம்பலம்<br/>
<br/>
                   43. திருவருட் பேற்று விழைவு<br/>
              அறுசீர்க்12 கழிநெடிலடி ஆசிரிய விருத்தம்<br/>
                          திருச்சிற்றம்பலம்<br/>
<br/>
460.   உலகம் பரவும் பரஞ்சோதி உருவாம் குருவே உம்பரிடைக்<br/>
       கலகம் தருசூர்க் கிளைகளைந்த கதிர்வேல் அரசே கவின்தருசீர்த்<br/>
       திலகம் திகழ்வாள் நுதற்பரையின் செல்வப் புதல்வா திறல்அதனால்<br/>
       இலகும் கலப மயிற்பரிமேல் ஏறும் பரிசென் இயம்புகவே.<br/>
<br/>
461.   புகுவா னவர்தம் இடர்முழுதும் போக்கும் கதிர்வேல் புண்ணியனே<br/>
       மிகுவான் முதலாம் பூதம்எலம் விதித்தே நடத்தும் விளைவனைத்தும்<br/>
       தகுவான் பொருளாம் உனதருளே என்றால் அடியேன் தனைஇங்கே<br/>
       நகுவான் வருவித் திருள்நெறிக்கே நடத்தல் அழகோ நவிலாயே.<br/>
<br/>
462.   அழகா அமலா அருளாளா அறிவா அறிவார் அகம்மேவும்<br/>
       குழகா குமரா எனைஆண்ட கோவே நின்சீர் குறியாரைப்<br/>
       பழகா வண்ணம் எனக்கருளிப் பரனே நின்னைப் பணிகின்றோர்க்<br/>
       கழகா தரவாம் பணிபுரிவார் அடியார்க் கடிமை ஆக்குகவே.<br/>
<br/>
463.   ஆக்கும் தொழிலால் களித்தானை அடக்குந் தொழிலால் அடக்கிப்பின்<br/>
       காக்கும் தொழிலால் அருள்புரிந்த கருணைக் கடலே கடைநோக்கால்<br/>
       நோக்கும் தொழில்ஓர் சிறிதுன்பால் உளதேல் மாயாநொடிப்பெல்லாம்<br/>
       போக்கும் தொழில்என் பால்உண்டாம் இதற்கென் புரிவேன் புண்ணியனே.<br/>
<br/>
464.   புரிவேன் விரதம் தவந்தானம் புரியா தொழிவேன் புண்ணியமே<br/>
       பரிவேன் பாவம் பரிவேன்இப் பரிசால் ஒன்றும் பயன்காணேன்<br/>
       திரிவேன் நினது புகழ்பாடிச் சிறியேன் இதனைத் தீர்வேனேல்<br/>
       எரிவேன் எரிவாய் நரகத்தே இருப்பேன் இளைப்பேன் விளைப்பேனே.<br/>
<br/>
465.   விளைப்பேன் பவமே அடிச்சிறியேன் வினையால் விளையும் வினைப்போகம்<br/>
       திளைப்பேன் எனினும் கதிர்வடிவேல் தேவே என்னும் திருமொழியால்<br/>
       இளைப்பேன் அலன்இங் கியம்புகிற்பேன் எனக்கென் குறையுண் டெமதூதன்<br/>
       வளைப்பேன் எனவந் திடில்அவனை மடிப்பேன் கருணை வலத்தாலே.<br/>
<br/>
466.   வலத்தால் வடிவேல் கரத்தேந்தும் மணியே நின்னை வழுத்துகின்ற<br/>
       நலத்தால் உயர்ந்த பெருந்தவர்பால் நண்ணும் பரிசு நல்கினையேல்<br/>
       தலத்தால் உயர்ந்த வானவரும் தமியேற் கிணையோ சடமான<br/>
       மலத்தால் வருந்தாப் பெருவாழ்வால் மகிழ்வேன் இன்பம் வளர்வேனே.<br/>
<br/>
467.   இன்பப் பெருக்கே அருட்கடலே இறையே அழியா இரும்பொருளே<br/>
       அன்பர்க் கருளும் பெருங்கருணை அரசே உணர்வால் ஆம்பயனே<br/>
       வன்பர்க் கரிதாம் பரஞ்சோதி வடிவேல் மணியே அணியேஎன்<br/>
       துன்பத் திடரைப் பொடியாக்கிச் சுகந்தந் தருளத் துணியாயே.<br/>
<br/>
468.   சுகமே அடியர் உளத்தோங்கும் சுடரே அழியாத் துணையேஎன்<br/>
       அகமே புகுந்த அருள்தேவே அருமா மணியே ஆரமுதே<br/>
       இகமே பரத்தும் உனக்கின்றி எத்தே வருக்கும் எமக்கருள<br/>
       முகமே திலைஎம் பெருமானே நினக்குண் டாறு முகமலரே.<br/>
<br/>
469.   ஆறு முகமும் திணிதோள்ஈ ராறும் கருணை அடித்துணையும்<br/>
       வீறு மயிலும் தனிக்கடவுள் வேலும் துணைஉண் டெமக்கிங்கே<br/>
       சீறும் பிணியும் கொடுங்கோளும் தீய வினையும் செறியாவே<br/>
       நாறும் பகட்டான் அதிகாரம் நடவா துலகம் பரவுறுமே.<br/>
<br/>
                         திருச்சிற்றம்பலம்<br/>
       12. எழுசீர்.தொ.வே. அறுசீர் ச.மு.க. ஆ.பா.<br/>
<br/>
                   44. செல்வச் சீர்த்தி மாலை<br/>
             பன்னிருசீர்க் கழிநெடிலடி ஆசிரிய விருத்தம்<br/>
                          திருச்சிற்றம்பலம்<br/>
<br/>
470.   அடியார்க் கெளியர் எனும்முக்கன் ஐயர் தமக்கும் உலகீன்ற<br/>
          அம்மை தனக்கும் திருவாய்முத் தளித்துக் களிக்கும் அருமருந்தே<br/>
       கடியார் கடப்ப மலர்மலர்ந்த கருணைப் பொருப்பே கற்பகமே<br/>
          கண்ணுள் மணியே அன்பர்மனக் கமலம் விரிக்கும் கதிரொளியே<br/>
       படியார் வளிவான் தீமுதல்ஐம் பகுதி யாய பரம்பொருளே<br/>
          பகர்தற் கரிய மெய்ஞ்ஞானப் பகே அசுரப் படைமுழுதும்<br/>
       தடிவாய் என்னச் சுரர்வேண்டத் தடிந்த வேற்கைத் தனிமுதலே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
471.   காயா தளியக் கனிந்தன்பால் கல்லால் அடிநின் றருள்ஒழுகும்<br/>
          கனியுட் சுவையே அடியர்மனக் கவலை அகற்றும் கற்பகமே<br/>
       ஓயா துயிர்க்குள் ஒளித்தெவையும் உணர்த்தி அருளும் ஒன்றேஎன்<br/>
          உள்ளக் களிப்பே ஐம்பொறியும் ஒடுக்கும் பெரியோர்க் கோர்உறவே<br/>
       தேயாக் கருணைப் பாற்கடலே தெளியா அசுரப் போர்க்கடலே<br/>
          தெய்வப் பதியே முதற்கதியே திருச்செந் துஎரில் திகழ்மதியே<br/>
       தாயாய் என்னைக் காக்கவரும் தனியே பரம சற்குருவே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
472.   நாணும் அயன்மால் இந்திரன்பொன் நாட்டுப் புலவர் மணம்வேட்ட<br/>
          நங்கை மார்கள் மங்கலப்பொன் நாண்காத் தளித்த நாயகமே<br/>
       சேணும் புவியும் பாதலமும் தித்தித் தொழுகும் செந்தேனே<br/>
          செஞ்சாற் சுவையே பொருட்சுவையே சிவன்கைப் பொருளே செங்கழுநீர்ப்<br/>
       பூணும் தடந்தோட்பெருந் தகையே பொய்யர் அறியாப் புண்ணியமே<br/>
          போகங் கடந்த யோகியர்முப் போகம் விளைக்கும் பொற்புலமே<br/>
       தாணு என்ன உலகமெலாம் தாங்கும் தலைமைத் தயாநிதியே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
473.   முன்னைப் பொருட்கு முதற்பொருளே முடியா தோங்கும் முதுமறையே<br/>
          முக்கட் கரும்பீன் றெடுத்தமுழு முத்தே முதிர்ந்த முக்கனியே<br/>
       பொன்னைப் புயங்கொண் டவன்போற்றும் பொன்னே புனித பூரணமே<br/>
          போத மணக்கும் புதுமலரே புலவர் எவரும் புகும்பதியே<br/>
       மின்னைப் பொருவும் உலகமயல் வெறுத்தோர் உள்ள  விளக்கொளியே<br/>
          மேலும் கீழும் நடுவும்என விளங்கி நிறைந்த மெய்த்தேவே<br/>
       தன்னைப் பொருவும் சிவயோகம் தன்னை உடையோர் தம்பயனே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
474.   பித்தப் பெருமாள் சிவபெருமாள் பெரிய பெருமான் தனக்கருமைப்<br/>
          பிள்ளைப் பெருமான் எனப்புலவர் பேசிக் களிக்கும் பெருவாழ்வே<br/>
       மத்தப் பெருமால் நீக்கும்ஒரு மருந்தே எல்லாம் வல்லோனே<br/>
          வஞ்சச் சமண வல்இருளை மாய்க்கும் ஞான மணிச்சுடரே<br/>
       அத்தக் கமலத் தயிற்படைகொள் அரசே முவர்க் கருள்செய்தே<br/>
          ஆக்கல் அளித்தல் அழித்தல்எனும் அம்முத் தொழிலும் தருவோனே<br/>
       சத்த உலக சராசரமும் தாளில் ஒடுக்கும் தனிப்பொருளே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
475.   ஏதம் அகற்றும் என்அரசே என்ஆ ருயிரே என்அறிவே<br/>
          என்கண் ஒளியே என்பொருளே என்சற் குருவே என்தாயே<br/>
       காத மணக்கும் மலர்கடப்பங் கண்ணிப் புயனே காங்கெயனே<br/>
          கருணைக் கடலே பன்னிருகண் கரும்பே இருவர் காதலனே<br/>
       சீத மதியை முடித்தசடைச் சிவனார் செல்வத் திருமகனே<br/>
          திரமா லுடன்நான் முகன்மகவான் தேடிப் பணியும் சீமானே<br/>
       சாதல் பிறத்தல் தவிர்த்தரளும் சரணாம் புயனே சத்தியனே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
476.   வன்பில் பொதிந்த மனத்தினர்பால் வருந்தி உழல்வேன் அல்லால்உன்<br/>
          மலர்த்தாள் நினையேன் என்னேஇம் மதியி லேனும் உய்வேனோ<br/>
       அன்பிற் கிரங்கி விடமண்டோ ன் அருமை மகனே ஆரமுதே<br/>
          அகிலம் படைத்தோன் காத்தோன்றின் றிழித்தோன் ஏத்த அளித்தோனே<br/>
       துன்பிற் கிடனாம் வன்பிறப்பைத் தொலைக்கும் துணையே சுகோதயமே<br/>
          தோகை மயில்மேல் தோன்றுபெருஞ்சுடரே இடராற் சோர்வுற்றே<br/>
       தன்பிற் படும்அச் சுரர்ஆவி தரிக்க வேலைத் தரித்தோனே<br/>
          தணிகா சலமாந் தலைத்தமர்ந்த சைவ மணியே சண்முகனே.<br/>
<br/>
477.   மாலும் அயனும் உருத்திரனும் வானத் தவரும் மானிடரும்<br/>
          மாவும் புள்ளும் ஊர்வனவும் மலையும் கடலும் மற்றவையும்<br/>
       ஆலும் கதியும் சதகோடி அண்டப் பரப்புந் தானாக<br/>
          அன்றோர் வடிவம் மேருவிற்கொண் டருளுந் தூய அற்புதமே<br/>
       வேலும் மயிலும் கொண்டுருவாய் விளையாட் டியற்றும் வித்தகமே<br/>
          வேதப் பொருளே மதிச்சடைகேல் விமலன் தனக்கோர் மெய்ப்பொருளே<br/>
       சாலும் சுகுணத் திருமலையே தவத்தோர் புகழும் தற்பரனே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
478.   ஏதம் நிறுத்தம் இவ்வுலகத் தியல்பின் வாழ்க்கை யிடத்தெளியேன்<br/>
          எண்ணி அடங்காப் பெருந்துயர்கொண் டெந்தாய் அந்தோ இளைக்கின்றேன்<br/>
       வேதம் நிறுத்தும் நின்கமல மென்நாள் துணையே துணைஅல்லால்<br/>
          வேறொன் றறியேன் அஃதறிந்திவ் வினையேற் கருள வேண்டாவோ<br/>
       போத நிறுத்தும் சற்குருவே புனித ஞானத் தறிவுருவே<br/>
          பொய்யர் அறியாப் பரவெளியே புரம்முன் றெரித்தோன் தரும்ஒளியே<br/>
       சாதல் நிறுத்தும் அவருள்ளளத் தலம்தாள் நிறுத்தும் தயாநிதியே<br/>
          தணிகா சலமாந் தலத்தமர்ந்த சைவ மணியே சண்முகனே.<br/>
<br/>
479.   முருகா எனநின் றேத்தாத முடரிடம்போய் மதிமயங்கி<br/>
          முன்னும் மடவார் முலைமுகட்டின் முயங்கி அலைந்தே நினைமறந்தேன்<br/>
       உருகா வஞ்ச மனத்தேனை உருத்தீர்த் தியமன் ஒருபாசத்<br/>
          துடலும் நடுங்க விசிக்கல்அவர்க் குரைப்ப தறியேன் உத்தமனே<br/>
       பருகா துள்ளத் தினித்திருக்கும் பாலே தேனே பகர்அருட்செம்<br/>
          பாகே தோகை மயில்நடத்தும் பரமே யாவும் படைத்தோனே<br/>
       தருகா தலித்தோன் முடிகொடுத்த தரும துரையே தறப்ரனே<br/>
          தணிகா சலமாந் தலத்தமர்ந்த சைவ மணியே சண்முகனே.<br/>
<br/>
                   45. செவி அறிவுறுத்தல்<br/>
                       கலி விருத்தம்<br/>
                      திருச்சிற்றம்பலம்<br/>
<br/>
480.   உலகியற் கடுஞ்சுரத் துழன்று நாள்தொறும்<br/>
       அலகில்வெந் துயர்கிளைத் தழுங்கு நெஞ்சமே<br/>
       இலகுசிற் பரகுக என்று நீறிடில்<br/>
       கலகமில் இன்பமாம் கதிகி டைக்குமே.<br/>
<br/>
481.   மருளுறும் உலகிலாம் வாழ்க்கை வேண்டியே<br/>
       இருளுறு துயர்க்கடல் இழியும் நெஞ்சமே<br/>
       தெருளுறு நீற்கனைச் சிவஎன் றுட்கொளில்<br/>
       அருளுறு வாழ்க்கையில் அமர்தல் உண்மையே.<br/>
<br/>
482.   வல்வினைப் பகுதியால் மயங்கி வஞ்சர்தம்<br/>
       கொல்வினைக் குழியிடைக் குதிக்கும் நெஞ்சமே<br/>
       இல்வினைச் சண்முக என்று நீறிடில்<br/>
       நல்வினை பழுக்கும்ஓர் நாடு வாய்க்குமே.<br/>
<br/>
483.   கடும்புலைக் கருத்தர்தம் கருத்தின் வண்ணமே<br/>
       விடும்புனல் எனத்துயர் விளைக்கும் நெஞ்சமே<br/>
       இடும்புகழ்ச் சண்முக என்று நீறிடில்<br/>
       நடுங்கும்அச் சம்நினை நண்ணற் கென்றுமே.<br/>
<br/>
484.   அன்பிலா வஞ்சர்தம் அவலச் சூழலில்<br/>
       என்பிலாப் புழுஎன இரங்கு நெஞ்சமே<br/>
       இன்பறாச் சண்முக என்று நீறிடில்<br/>
       துன்புறாத் தணிக்கதிச் சூழல் வாய்க்குமே.<br/>
<br/>
485.   செறிவிலா வஞ்சகச் செல்வர் வாயிலில்<br/>
       அறிவிலா துழலும்என் அவல நெஞ்சமே<br/>
       எறிவிலாச் சண்முக என்று நீறிடில்<br/>
       மதிவிலாச் சிவகதி வாயில் வாய்க்குமே.<br/>
<br/>
486.   மறிதரு கண்ணினார் மயக்கத் தாழ்ந்துவீண்<br/>
       வறியொடு மலைந்திடர் விளைக்கும் நெஞ்சமே<br/>
       நெறிசிவ சண்முக என்று நீறிடில்<br/>
       முறிகொளீஇ நின்றஉன் முடம் தீருமே.<br/>
<br/>
487.   காயமாம் கானலைக் கருதி நாள்தொறும்<br/>
       மாயமாம் கானிடை வருந்தும் நெஞ்சமே<br/>
       நேயமாம் சண்முக என்று நீறிடில்<br/>
       தோயமாம் பெரும்பிணித் துன்பம் நீங்குமே.<br/>
<br/>
488.   சதிசெயும் மங்கையர் தமது கண்வலை<br/>
       மதிகெட அழுந்தியே வணங்கும் நெஞ்சமே<br/>
       நிதிசிவ சண்முக என்று நீறிடில்<br/>
       வதிதரும் உலகில்உன் வருத்தம் தீருமே.<br/>
<br/>
489.   பசையறு வஞ்சகர் பாற்சென் றேங்கியே<br/>
       வசைபெற நாள்தொறும் வருந்து நெஞ்சமே<br/>
       இசைசிவ சண்ம என்று நீறிடில்<br/>
       திசைபெற மதிப்பர்உன் சிறுமை நீங்குமே.<br/>
<br/>
                    திருச்சிற்றம்பலம்<br/>
                   46. தேவ ஆசிரியம்<br/>
            அறுசீர்க் கழிநெடிலடி ஆசிரிய விருத்தம்<br/>
                    திருச்சிற்றம்பலம்<br/>
<br/>
490.   யாரை யுங்கடு விழியினால் மயக்குறும் ஏந்திழை அவர்வெந்நீர்த்<br/>
       தாரை தன்னையும் விரும்பிவீழ்த் தாழ்ந்தஎன் தனக்கருள் உண்டேயோ<br/>
       காரை முட்டிஅப் புறம்செலும் செஞ்சுடர்க் கதிரவன் இவர்ஆழித்<br/>
       தேரை எட்டுறும் பொழில்செறி தணிகையில் தேவர்கள் தொழும்தேவே.<br/>
<br/>
491.   மறிக்கும் வேற்கணார் மலக்குழி ஆழ்ந்துழல் வன்த஀ அறும்என்பைக்<br/>
       கறிக்கும் நாயினும் கடைநாய்க் குன்திருக் கருணையும் உண்டேயோ<br/>
       குறிக்கும் வேய்மணி களைக்கதிர் இரதவான் குதிரையைப் புடைத்தெங்கும்<br/>
       தெறிக்கும் நல்வளம் செறிதிருத் தணிகையில் தேவர்கள்  தொழும்தேவே.<br/>
<br/>
492.   பிரியம் மேயவன் மடந்தையர் தங்களைப் பிடித்தலைத் திடுவஞ்சக்<br/>
       கரிய பேயினும் பெரியபேய்க் குன்திருக் கருணையும் உண்டேயோ<br/>
       அரிய மால்அயன் இந்திரன் முதலினோர் அமர்உல கறிந்தப்பால்<br/>
       தெரிய ஓங்கிய சிகரிசூழ் தணிகையில் தேவர்கள் தொழும்தேவே.<br/>
<br/>
                   48. போற்றித் திருவிருத்தம்<br/>
              அறுசீர்க் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
505.   கங்கையஞ் சடைசேர் முக்கட் கரும்பருள் மணியே போற்றி<br/>
       அங்கையங் கனியே போற்றி அருட்பெருங் கடலே போற்றி<br/>
       பங்கையன் முதலோர் போற்றும் பரம்பரஞ் சுடரே போற்றி<br/>
       சங்கைதீர்த் தருளும் தெய்வச் சரவண பவனே போற்றி.<br/>
<br/>
506.   பனிப்புற அருளும் முக்கட் பரஞ்சுடர் ஒளியே போற்றி<br/>
       இனிப்புறு கருணை வான்தேன் எனக்கருள் புரிந்தாய் போற்றி<br/>
       துனிப்பெரும் பவந்தீர்த் தென்னைச் சுகம்பெற வைத்தோய் போற்றி<br/>
       தனிப்பெருந் தவமே போற்றி சண்முகத் தரசே போற்றி.<br/>
<br/>
507.   மணப்புது மலரே தெய்வ வான்சுவைக் கனியே போற்றி<br/>
       தணப்பற அடியர்க் கின்பம் தரும்ஒரு தருவே போற்றி<br/>
       கணப்பெருந் தலைவர் ஏத்தும் கழற்பதத் தரசே போற்றி<br/>
       குணப்பெருங் குன்றே போற்றி குமரசற் குருவே போற்றி.<br/>
<br/>
508.   தவம்பெறு முனிவருள்ளத் தாமரை அமர்ந்தோய் போற்றி<br/>
       பவம்பெறுஞ் சிறியேன் தன்னைப் பாதுகாத் தளித்தோய் போற்றி<br/>
       நவம்பெறு நிலைக்கும் மேலாம் நண்ணிய நலமே போற்றி<br/>
       சிவம்பெறும் பயனே போற்றி செங்கதிர் வேலோய் போற்றி.<br/>
<br/>
509.   முவடி வாகி நின்ற முழுமுதற் பரமே போற்றி<br/>
       மாவடி அமர்ந்த முக்கண் மலைதரு மணியே போற்றி<br/>
       சேவடி வழுத்தும் தொண்டர் சிறுமைதீர்த் தருள்வோய் போற்றி<br/>
       துஎவடி வேல்கைக் கொண்ட சுந்தர வடிவே போற்றி<br/>
<br/>
510.   விண்ணுறு சுடரே என்னுள் விளங்கிய விளக்கே போற்றி<br/>
       கண்ணுறு மணியே என்னைக் கலந்தநற் களிப்பே போற்றி<br/>
       பண்ணுறு பயனே என்னைப் பணிவித்த மணியே போற்றி<br/>
       எண்ணுறும் அடியார் தங்கட் கினியதெள் அமுதே போற்றி.<br/>
<br/>
511.   மறைஎலாம் பரவ நின்ற மாணிக்க மலையே போற்றி<br/>
       சிறைஎலாம் தவிர்ந்து வானோர் திருவுறச் செய்தோய் போற்றி<br/>
       குறைஎலாம் அறுத்தே இன்பம் கொடுத்தஎன் குருவே போற்றி<br/>
       துறைஎலாம் விளங்கு ஞானச் சோதியே போற்றி போற்றி.<br/>
<br/>
512.   தாருகப் பதகன் தன்னைத் தடிந்தருள் செய்தோய் போற்றி<br/>
       வேருகச் சூர மாவை வீட்டிய வேலோய் போற்றி<br/>
       ஆருகச் சமயக் காட்டை அழித்தவெங் கனலே போற்றி<br/>
       பொருகத் தகரை ஊர்ந்த புண்ணிய முர்த்தி போற்றி.<br/>
<br/>
513.   சிங்கமா முகனைக் கொன்ற திறலுடைச் சிம்புள் போற்றி<br/>
       துங்கவா ரணத்தோன் கொண்ட துயர்தவிர்த் தனித்தோய் போற்றி<br/>
       செங்கண்மால் மருக போற்றி சிவபிரான் செல்வ போற்றி<br/>
       எங்கள்ஆர் அமுதே போற்றி யாவர்க்கும் இறைவ போற்றி<br/>
<br/>
514.   முத்தியின் முதல்வ போற்றி முவிரு முகத்த போற்றி<br/>
       சத்திவேற் கரத்த போற்றி சங்கரி புதல்வ போற்றி<br/>
       சித்திதந் தருளும் தேவர் சிகாமணி போற்றி போற்றி<br/>
       பத்தியின் விளைந்த இன்பப் பரம்பர போற்றி போற்றி.<br/>
<br/>
515.   தெருளுடை யோர்க்கு வாய்த்த சிவானந்தத் தேனே போற்றி<br/>
       பொருளுடை மறையோர் உள்ளம் புகுந்தபுண் ணியமே போற்றி<br/>
       மருளுடை மனத்தி னேனை வாழ்வித்த வாழ்வே போற்றி<br/>
       அருளுடை அரசே எங்கள் அறுமுகத் தமுதே போற்றி.<br/>
<br/>
516.   பொய்யனேன் பிழைகள் எல்லாம் பொறுத்திடல் வேண்டும் போற்றி<br/>
       கையனேன் தன்னை இன்னும் காத்திடல் வேண்டும் போற்றி<br/>
       மெய்யனே மெய்யர் உள்ளம் மேவிய விளைவே போற்றி<br/>
       ஐயனே அப்ப னேஎம் அரசனே போற்றி போற்றி<br/>
<br/>
517.   முருகநின் பாதம் போற்றி முளரியங் கண்ணற் கன்பாம்<br/>
       மருகநின் கழல்கள் போற்றி வானவர் முதல்வ போற்றி<br/>
       பெருகருள் வாரி போற்றி பெருங்குணப் பொருப்பே போற்றி<br/>
       தருகநின் கருணை போற்றி சாமிநின் அடிகள் போற்றி.<br/>
<br/>
518.   கோதிலாக் குணத்தோய் போற்றி குகேசநின் பாதம் போற்றி<br/>
       தீதிலாச் சிந்தை மேவும் சிவபரஞ் சோதி போற்றி<br/>
       போதில்நான் முகனும் காணாப் பூரண வடிவ போற்றி<br/>
       ஆதிநின் தாள்கள் போற்றி அநாதிநின் அடிகள் போற்றி.<br/>
<br/>
519.   வேதமும் கலைகள் யாவும் விளம்பிய புலவ போற்றி<br/>
       நாதமும் கடந்து நின்ற நாதநின் கருணை போற்றி<br/>
       போதமும் பொருளும் ஆகும் புனிதநின் பாதம் போற்றி<br/>
       ஆதரம் ஆகி என்னுள் அமர்ந்தஎன் அரசே போற்றி<br/>
<br/>
                       திருச்சிற்றம்பலம்<br/>
<br/>
                   50. சண்முகர் கொம்மி<br/>
                          தாழிசை<br/>
                      திருச்சிற்றம்பலம்<br/>
<br/>
523.   குறவர் குடிசை நுழைந்தாண்டி - அந்தக்<br/>
            கோமாட்டி எச்சில் விழைந்தாண்டி<br/>
       துறவர் வணங்கும் புகழாண்டி - அவன்<br/>
            தோற்றத்தைப் பாடி அடியுங்கடி.<br/>
<br/>
524.   மாமயில் ஏறி வருவாண்டி - அன்பர்<br/>
            வாழ்த்த வரங்கள் தருவாண்டி<br/>
       தீமையி லாத புகழாண்டி - அவன்<br/>
            சீர்த்தியைப் பாடி அடியுங்கடி.<br/>
<br/>
525.   பன்னிரு தோள்கள் உடையாண்டி - கொடும்<br/>
            பாவிகள் தம்மை அடையாண்டி<br/>
       என்னிரு கண்கள் அனையாண்டி - அவன்<br/>
            ஏற்றத்தைப் பாடி அடியுங்கடி<br/>
<br/>
526.   வேங்கை மரமாகி நின்றாண்டி - வந்த<br/>
            வேடர் தனைஎலாம் வென்றாண்டி<br/>
       தீங்குசெய் சூரனைக் கொன்றாண்டி - அந்தத்<br/>
            தீரனைப் பாடி அடியுங்கடி.<br/>
<br/>
527.   சீர்திகழ் தோகை மயில்மேலே - இளஞ்<br/>
            செஞ்சுடர் தோன்றுந் திறம்போலே<br/>
       கூர்வடி வேல்கொண்டு நம்பெருமான் - வருங்<br/>
            கோலத்தைப் பாருங்கள் கோதையர்காள்.<br/>
<br/>
528.   ஆறு முகங்களில் புன்சிரிப்பும் - இரண்<br/>
            டாறு புயந்திகழ் அற்புதமும்<br/>
       வீறு பரஞ்சுடர் வண்ணமும்ஓர் - திரு<br/>
            மேனியும் பாருங்கள் வெள்வளைகாள்.<br/>
<br/>
529.   ஆனந்த மான அமுதனடி - பர<br/>
             மானந்த நாட்டுக் கரசனடி<br/>
       தானந்த மில்லாச் சதுரனடி - சிவ<br/>
             சண்முகன் நங்குரு சாமியடி.<br/>
<br/>
530.   வேதமுடி சொல்லும் நாதனடி - சதுர்<br/>
             வேதமு டிதிகழ் பாதனடி<br/>
       நாத வடிவுகொள் நீதனடி - பர<br/>
             நாதங் கடந்த நலத்தனடி.<br/>
<br/>
531.   தத்துவத் துள்ளே அடங்காண்டி - பர<br/>
             தத்துவம் அன்றித் துடங்காண்டி<br/>
       சத்துவ ஞான வடிவாண்டி - சிவ<br/>
             சண்முக நாதனைப் பாடுங்கடி.<br/>
<br/>
532.   சச்சிதா னந்த உருவாண்டி - பர<br/>
             தற்பர போகந் தருவாண்டி<br/>
       உச்சிதாழ் அன்பர்க் குறவாண்டி - அந்த<br/>
             உத்தம தேவனைப் பாடுங்கடி.<br/>
<br/>
533.   அற்புத மான அழகனடி - துதி<br/>
             அன்பர்க் கருள்செய் குழகனடி<br/>
<br/>
534.   சைவந் தழைக்க தழைத்தாண்டி -<br/>
             ஞான சம்பந்தப் பேர்கொண் டழைத்தாண்டி<br/>
       பொய்வந்த உள்ளத்தில் போகாண்டி - அந்தப்<br/>
             புண்ணியன் பொன்னடி போற்றுங்கடி.<br/>
<br/>
535.   வாசி நடத்தித் தருவாண்டி - ஒரு<br/>
             வாசியில் இங்கே வருவாண்டி<br/>
       ஆசில் கருணை உருவாண்டி - அவன்<br/>
             அற்புதத் தாள்மலர் ஏத்துங்கடி.<br/>
<br/>
536.   இராப்பகல் இல்லா இடத்தாண்டி - அன்பர்<br/>
             இன்ப உளங்கொள் நடத்தாண்டி<br/>
       அராப்பளி ஈந்த திடத்தாண்டி - அந்த<br/>
             அண்ணலைப் பாடி அடியுங்கடி.<br/>
<br/>
537.   ஒன்றிரண் டான உளவாண்டி - அந்த<br/>
             ஒன்றிரண் டாகா அளவாண்டி<br/>
       மின்திரண் டன்ன வடிவாண்டி - அந்த<br/>
             மேலவன் சீர்த்தியைப் பாடுங்கடி.<br/>
<br/>
                  திருச்சிற்றம்பலம்<br/>
-----------<br/>
<hr/>
This file was last revised on 5 September 2002.<br/>
</p></www.vallalar.com></body></html><!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>thiruvarutpa -thirumurai I /verses (1-537) (in tamil script, Unicode format)</title>
</head>
<body>
<body bgcolor="white" text="#800000">
</body>
<center><img src="pmdr0.gif"/></center>
<hr noshade="" width="50%"/><br/>
<center><h3>
thiruvarutpa of rAmalinga adikaL (aka vaLLaLAr) <br/>
thirumurai -I  (verses 1 - 537)<br/>
(in tamil script, Unicode/UTF-8 format)<br/><br/>
திருவருட்பா<br/>
இராமலிங்க அடிகள் (வள்ளலார்) அருளியது<br/>
முதல் திருமுறை<br/>
<br/>
</h3></center>
<hr noshade="" width="50%"/><br/> 
Etext input: Mr. Sivakumar of Singapore <www.vallalar.com><br/>
Our sincere thanks go to Mr. Sivakumar for allowing us to present the Unicode/UTF-8  version of thiruvarutpa verses as part of Project Madurai
collections.
<p>
This webpage presents the Etext in Tamil script  but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape &gt;4.6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">kalyan@geocities.com</a><br/>
<br/>
C - Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr noshade=""/>
<b><br/>
<br/>முதல் திருமுறை<br/></b>
<br/>
                சென்னைக் கந்தகோட்டம்<br/>
        பன்னிரு சீர்க் கழிநெடிலடி ஆசிரிய விருத்தம்<br/>
                 திருச்சிற்றம்பலம்<br/>
<br/>
 1. <br/>
      திருஓங்கு புண்ணியச் செயல்ஓங்கி அன்பருள்<br/>
                 திறலோங்கு செல்வம்ஓங்கச்<br/>
        செறிவோங்க அறிவோங்கி நிறைவான இன்பம்<br/>
                 திகழ்ந்தோங்க அருள்கொடுத்து<br/>
        மருஓங்கு செங்கமல மலர்ஓங்கு வணம்ஓங்க<br/>
                 வளர்கருணை மயம்ஓங்கிஓர்<br/>
        வரம்ஓங்கு தெள்அமுத வயம்ஓங்கி ஆனந்த<br/>
                 வடிவாகி ஓங்கிஞான<br/>
        உருஓங்கும் உணர்வின்நிறை ஒளிஓங்கி ஓங்கும்மயில்<br/>
                 ஊர்ந்தோங்கி எவ்வுயிர்க்கும்<br/>
        உறவோங்கும் நின்பதம்என் உளம்ஓங்கி வளம்ஓங்க<br/>
                 உய்கின்ற நாள்எந்தநாள்<br/>
        தருஓங்கு சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 2.  <br/>
     பரம்ஏது வினைசெயும் பயன்ஏது பதிஏது<br/>
                 பசுஏது பாசம்ஏது<br/>
        பத்திஏ தடைகின்ற முத்தியே தருள்ஏது<br/>
                 பாவபுண் யங்கள்ஏது<br/>
        வரம்ஏது தவம்ஏது விரதம்ஏ தொன்றும்இலை<br/>
                 மனம்விரும் புணவுண்டுநல்<br/>
        வத்திரம் அணிந்துமட மாதர்தமை நாடிநறு<br/>
                 மலர்சூடி விளையாடிமேல்<br/>
        கரமேவ விட்டுமுலை தொட்டுவாழ்ந் தவரொடு<br/>
                 கலந்துமகிழ் கின்றசுகமே<br/>
        கண்கண்ட சுகம்இதே கைகண்ட பலன்எனும்<br/>
                 கயவரைக் கூடாதருள்<br/>
        தரமேவு சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 3.  <br/>    துடிஎன்னும் இடைஅனம் பிடிஎன்னும் நடைமுகில்<br/>
                 துணைஎனும் பிணையல்அளகம்<br/>
        சூதென்னும் முலைசெழுந் தாதென்னும் அலைபுனல்<br/>
                 சுழிஎன்ன மொழிசெய்உந்தி<br/>
        வடிஎன்னும் விழிநிறையும் மதிஎன்னும் வதனம்என<br/>
                 மங்கையர்தம் அங்கம்உற்றே<br/>
        மனம்என்னும் ஒருபாவி மயல்என்னும் அதுமேவி<br/>
                 மாள்கநான் வாழ்கஇந்தப்<br/>
        படிஎன்னும் ஆசையைக் கடிஎன்ன என்சொல்இப்<br/>
                 படிஎன்ன அறியாதுநின்<br/>
        படிஎன்ன என்மொழிப் படிஇன்ன வித்தைநீ<br/>
                 படிஎன்னும் என்செய்குவேன்<br/>
        தடிதுன்னும் மதில்சென்னை கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 4.  <br/>    வள்ளல்உனை உள்ளபடி வாழ்த்துகின் றோர்தமை<br/>
                 மதித்திடுவ தன்றிமற்றை<br/>
        வானவரை மதிஎன்னில் நான்அவரை ஒருகனவின்<br/>
                 மாட்டினும் மறந்தும்மதியேன்<br/>
        கள்ளம்அறும் உள்ளம்உறும் நின்பதம்அ லால்வேறு<br/>
                 கடவுளர் பதத்தைஅவர்என்<br/>
        கண்எதிர் அடுத்தைய நண்என அளிப்பினும்<br/>
                 கடுஎன வெறுத்துநிற்பேன்<br/>
        எள்ளளவும் இம்மொழியி லேசுமொழி அன்றுண்மை<br/>
                 என்னை ஆண் டருள்புரிகுவாய்<br/>
        என்தந்தை யேஎனது தாயேஎன் இன்பமே<br/>
                 என்றன்அறி வேஎன்அன்பே<br/>
        தள்ளரிய சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 5.   <br/>   பதிபூசை முதலநற் கிரியையால் மனம்எனும்<br/>
                 பசுகரணம் ஈங்கசுத்த<br/>
        பாவனை அறச்சுத்த பாவனையில் நிற்கும்மெய்ப்<br/>
                 பதியோக நிலைமைஅதனான்<br/>
        மதிபாசம் அற்றதின் அடங்கிடும் அடங்கவே<br/>
                 மலைவில்மெய்ஞ் ஞானமயமாய்<br/>
        வரவுபோக் கற்றநிலை கூடும்என எனதுளே<br/>
                 வந்துணர்வு தந்தகுருவே<br/>
        துதிவாய்மை பெறுசாந்த பதம்மேவு மதியமே<br/>
                 துரிசறு சுயஞ்சோதியே<br/>
        தோகைவா கனமீ திலங்கவரு தோன்றலே<br/>
                 சொல்லரிய நல்லதுணையே<br/>
        ததிபெறும் சென்னையிலக கந்தகோட் டத்துள்வளர்<br/>
                 தலமோங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 6. <br/>     காமஉட் பகைவனும் கோபவெங் கொடியனும்<br/>
                 கனலோப முழுமுடனும்<br/>
        கடுமோக வீணனும் கொடுமதம் எனுந்துட்ட<br/>
                 கண்கெட்ட ஆங்காரியும்<br/>
        ஏமம்அறு மாச்சரிய விழலனும் கொலைஎன்<br/>
                 றியம்புபா தகனுமாம்இவ்<br/>
        வெழுவரும் இவர்க்குற்ற உறவான பேர்களும்<br/>
                 எனைப்பற்றி டாமல்அருள்வாய்<br/>
        சேமமிகு மாமறையின் ஓம்எனும் அருட்பதத்<br/>
                 திறன்அருளி மலயமுனிவன்<br/>
        சிந்தனையின் வந்தனைஉ வந்தமெய்ஞ் ஞானசிவ<br/>
                 தேசிக சிகாரத்னமே<br/>
        தாமம்ஒளிர் சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகர் சைவமணி<br/>
                 சண்முகத் தெய்வமணியே.<br/>
<br/>
 7.  <br/>    நிலைஉறும் நிராசையாம் உயர்குலப் பெண்டிரொடு<br/>
                 நிகழ்சாந்த மாம்புதல்வனும்<br/>
        நெறிபெறும் உதாரகுணம் என்னும்நற் பொருளும்மருள்<br/>
                 நீக்கும்அறி வாம்துணைவனும்<br/>
        மலைவறு நிராங்கார நண்பனும் சுத்தமுறு<br/>
                 மனம்என்னும் நல்ஏவலும்<br/>
        வருசகல கேவலம்இ லாதஇட மும்பெற்று<br/>
                 வாழ்கின்ற வாழ்வருளுவாய்<br/>
        அலைஇலாச் சிவஞான வாரியே ஆனந்த<br/>
                 அமுதமே குமுதமலர்வாய்<br/>
        அணிகொள்பொற் கொடிபசுங் கொடிஇரு புறம்படர்ந்<br/>
                 தழகுபெற வருபொன்மலையே<br/>
        தலைவர்புகழ் சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 8.   <br/>   ஒருமையுடன் நினதுதிரு மலரடி நினைக்கின்ற<br/>
                 உத்தமர்தம் உறவுவேண்டும்<br/>
        உள்ஒன்று வைத்துப் புறம்பொன்று பேசுவார்<br/>
                 உறவுகல வாமைவேண்டும்<br/>
        பெருமைபெறு நினதுபுகழ் பேசவேண் டும்பொய்மை<br/>
                 பேசா திருக்க்வேண்டும்<br/>
        பெருநெறி பிடித்தொழுக வேண்டும்மத மானபேய்<br/>
                 பிடியா திருக்கவேண்டும்<br/>
        மருவுபெண் ஆசையை மறக்கவே வேண்டும்உனை<br/>
                 மறவா திருக்கவேண்டும்<br/>
        மதிவேண்டும் நின்கருணை நிதிவேண்டும் நோயற்ற<br/>
                 வாழ்வில்நான் வாழவேண்டும்<br/>
        தருமமிகு சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 9.  <br/>    ஈஎன்று நான்ஒருவர் இடம்நின்று கேளாத<br/>
                 இயல்பும்என் னிடம்ஒருவர்ஈ<br/>
        திடுஎன்ற போதவர்க் கிலைஎன்று சொல்லாமல்<br/>
                 இடுகின்ற திறமும்இறையாம்<br/>
        நீஎன்றும் எனைவிடா நிலையும்நான் என்றும்உள<br/>
                 நினைவிடா நெறியும்அயலார்<br/>
        நிதிஒன்றும் நயவாத மனமும்மெய்ந் நிலைநின்று<br/>
                 நெகிழாத திடமும்உலகில்<br/>
        சீஎன்று பேய்என்று நாய்என்று பிறர் தமைத்<br/>
                 தீங்குசொல் லாததெளிவும்<br/>
        திரம்ஒன்று வாய்மையும் தூய்மையும் தந்துநின்<br/>
                 திருவடிக் காளாக்குவாய்<br/>
        தாய்ஒன்று சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 10.  <br/>   கரையில்வீண் கதைஎலாம் உதிர்கருங் காக்கைபோல்<br/>
                 கதறுவார் கள்ளுண்டதீக்<br/>
        கந்தம்நா றிடஊத்தை காதம்நா றிடஉறு<br/>
                 கடும்பொய்இரு காதம்நாற<br/>
        வரையில்வாய் கொடுதர்க்க வாதம்இடு வார்சிவ<br/>
                 மணங்கமழ் மலர்ப்பொன்வாய்க்கு<br/>
        மவுனம்இடு வார்இவரை முடர்என ஓதுறு<br/>
                 வழக்குநல் வழக்கெனினும்நான்<br/>
        உரையிலவர் தமையுறா துனதுபுகழ் பேசும்அவ<br/>
                 ரோடுறவு பெறஅருளுவாய்<br/>
        உயர்தெய்வ யானையொடு குறவர்மட மானும்உள்<br/>
                 உவப்புறு குணக்குன்றமே<br/>
        தரையில்உயர் சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/>
<br/>
 11.  <br/>   நாம்பிரமம் நமைஅன்றி ஆம்பிரமம் வேறில்லை<br/>
                 நன்மைதீ மைகளும் இல்லை<br/>
        நவில்கின்ற வாகிஆந் தரம்இரண்டினும்ஒன்ற<br/>
                 நடுநின்ற தென்றுவீணாள்<br/>
        போம்பிரம நீதிகேட் போர்பிரமை யாகவே<br/>
                 போதிப்பர் சாதிப்பர்தாம்<br/>
        புன்மைநெறி கைவிடார் தம்பிரமம் வினைஒன்று<br/>
                 போந்திடில் போகவிடுவார்<br/>
        சாம்பிரம மாம்இவர்கள் தாம்பிரமம் எனும்அறிவு<br/>
                 தாம்புபாம் பெனும்அறிவுகாண்<br/>
        சத்துவ அகண்டபரிபூரண காரஉப<br/>
                 சாந்தசிவ சிற்பிரம நீ<br/>
        தாம்பிரிவில் சென்னையில் கந்தகோட் டத்துள்வளர்<br/>
                 தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                 சண்முகத் தெய்வமணியே.<br/> <br/>
 12.  <br/>  பார்கொண்ட நடையில்வன் பசிகொண்டு வந்திரப்<br/>
                 பார்முகம் பார்த்திரங்கும்<br/>
        பண்பும்நின் திருவடிக் கன்பும்நிறை ஆயுளும் <br/>
                 பதியும்நல் நிதியும்உணர்வும்<br/>
        சீர்கொண்ட நிறையும்உட் பொறையும்மெய்ப் புகழும்நோய்த்<br/>
                 தீமைஒரு சற்றும்அணுகாத்<br/>
        திறமும்மெய்த் திடமும்நல் இடமும்நின் அடியர்புகழ்<br/>
                 செப்புகின் றோர்அடைவர்காண்<br/>
        கூர்கொண்ட நெட்டிலைக் கதிர்வேலும் மயிலும்ஒரு<br/>
                இக்஑ழியங் கொடியும்விண்ணோர்<br/>
        கோமான்தன் மகளும்ஒரு மாமான்தன் மகளும்மால்<br/>
                  கொண்டநின் கோலமறவேன்<br/>
        தார்கொண்ட சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 13.   <br/>  வன்பெரு நெருப்பினைப் புன்புழுப் பற்றுமோ<br/>
                  வானைஒரு மான்தாவுமோ<br/>
        வலியுள்ள புலியைஓர் எலிசீறு மோபெரிய<br/>
                  மலையைஓர் ஈச்சிறகினால்<br/>
        துன்புற அசைக்குமோ வச்சிரத் துண்ஒரு<br/>
                  துரும்பினால் துண்டமாமோ<br/>
        சூரியனை இருள்வந்து சூழுமோ காற்றில்மழை<br/>
                  தோயுமோ இல்லைஅதுபோல்<br/>
        அன்புடைய நின்அடியர் பொன்அடியை உன்னும்அவர்<br/>
                  அடிமலர் முடிக்கணிந்தோர்க்<br/>
        கவலமுறு மோகாமம் வெகுளிஉறு மோமனத்<br/>
                  தற்பமும்வி கற்பம்உறுமோ<br/>
        தன்புகழ்செய் சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தன்முகத் துய்யமணி உன்முகச் சைவமணி<br/>
                  சண்முகத் தெய்வமணியே.<br/>
<br/>
 14.     <br/>       காணலிடை நீரும்ஒரு கட்டையில் கள்வனும்<br/>
                  காண்உறு கயிற்றில் அறவும்<br/>
        கடிதரு கிளிஞ்சிலிடை வெள்ளியும் பொன்னைக்<br/>
                  கதித்தபித் தளையின்இடையும்<br/>
        மானலில் கண்டுள மயங்கல்போல் கற்பனையை<br/>
                  மாயையில் கண்டுவிணே<br/>
        மனைஎன்றும் மகவென்றும் உறவென்றும் நிதிஎன்றும்<br/>
                  வாள்வென்றும் மானம்என்றும்<br/>
        ஊனலின் உடம்பென்றும் உயிரென்றும் உளம்என்றும்<br/>
                  உள்என்றும் வெளிஎன்றும்வான்<br/>
        உலகென்றும் அளவுறுவி காரம்உற நின்றஎனை<br/>
                  உண்மைஅறி வித்தகுருவே<br/>
        தானமிகு சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தன்முகத் துய்யமணி உன்முகச் சைவமணி<br/>
                  சண்முகத் தெய்வமணியே.<br/>
<br/>
 15.    <br/> கற்றொளிகொள் உணர்வினோர் வேண்டாத இப்பெருங்<br/>
                  கன்மவுட லில்பருவம்நேர்<br/>
        கண்டழியும் இளமைதான் பகல்வேட மோபுரைக்<br/>
                  கடல்நீர்கொ லோகபடமோ<br/>
        உற்றொளியின் வெயில்இட்ட மஞ்சளோ வான்இட்ட<br/>
                  ஒருவிலோ நீர்க்குமிழியோ<br/>
        உரைஅனல் பெறக்காற்றுள் ஊதும் துரத்தியோ<br/>
                  உன்றும்அறி யேன் இதனைநான்<br/>
        பற்றுறுதி யாக்கொண்டு வனிதையர்கண் வலையினில்<br/>
                  பட்டுமதி கெட்டுழன்றே<br/>
        பாவமே பயில்கின்ற தல்லாது நின்அடிப்<br/>
                  பற்றணுவும் உற்றறிகிலேன்<br/>
        சற்றைஅகல் சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தன்முகத் துய்யமணி உன்முகச் சைவமணி<br/>
                  சண்முகத் தெய்வமணியே.<br/>
<br/>
 16.  <br/>   சடமாகி இன்பம் தராதாகி மிகுபெருஞ்<br/>
                  சஞ்சலா காரமாகிச்<br/>
        சற்றாகி வெளிமயல் பற்றாகி ஓடும்இத்<br/>
                  தன்மைபெறு செல்வமந்தோ<br/>
        விடமாகி ஒருகபட நடமாகி யாற்றிடை<br/>
                  விரைந்துசெலும் வெள்ளம்ஆகி<br/>
        வேலைஅலை யாகிஆங் காரவலை யாகிமுதிர்<br/>
                  வேனில்உறு மேகம்ஆகிக்<br/>
        கடமாய சகடமுறு காலாகி நீடுவாய்க்<br/>
                  காலோடும் நீராகியே<br/>
        கற்விலா மகளிர்போல் பொற்பிலா துழலும்இது<br/>
                  கருதாத வகைஅருளுவாய்<br/>
        தடமேவு சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 17.  <br/>   உப்புற்ற பாண்டம்என ஒன்பது துவாரத்துள்<br/>
                  உற்றசும் பொழுகும்உடலை<br/>
        உயர்கின்ற வானிடை எறிந்தகல் என்றும்மலை<br/>
                  உற்றிழியும் அருவிஎன்றும்<br/>
        வெப்புற்ற காற்றிடை விளக்கென்றும் மேகம்உறு<br/>
                  மின்என்றும் வீசுகாற்றின்<br/>
        மேற்பட்ட பஞ்சென்றும் மஞ்சென்றும் வினைதந்த<br/>
                  வெறுமாய வேடம்என்றும்<br/>
        கப்புற்ற பறவைக் குடம்பைஎன் றும்பொய்த்த<br/>
                  கனவென்றும் நீரில்எழுதும்<br/>
        கைஎழுத் தென்றும்உட் கண்டுகொண் டதிலாசை<br/>
                  கைவிடேன் என்செய்குவேன்<br/>
        தப்பற்ற சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 18.  <br/>   எந்தைநினை வாழ்த்தாத பேயர்வாய் கூழுக்கும்<br/>
                  ஏக்கற்றி ருக்கும்வெறுவாய்<br/>
        எங்கள்பெரு மான்உனை வணங்காத மூடர்தலை<br/>
                  இகழ்விற கெடுக்கும்தலை<br/>
        கந்தமிகு நின்மேனி காணாத கயவர்கண்<br/>
                  கலநீர் சொரிந்தஅழுகண்<br/>
        கடவுள்நின் புகழ்தனைக் கேளாத வீணர்செவி<br/>
                  கைத்திழவு கேட்கும்செவி<br/>
        பந்தம்அற நினைஎணாப் பாவிகள் தம்நெஞ்சம்<br/>
                  பகீர்என நடுங்கும்நெஞ்சம்<br/>
        பரமநின் திருமுன்னர் குவியாத வஞ்சர்கை<br/>
                  பலிஏற்க நீள்கொடுங்கை<br/>
        சந்தமிகு சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 19.  <br/>   ஐயநின் சீர்பேசு செல்வர்வாய் நல்லதெள்<br/>
                  அழுதுண் டுவந்ததிருவாய்<br/>
        அப்பநின் திருவடி வணங்கினோர் தலைமுடி<br/>
                  அணிந்தோங்கி வாழுந்தலை<br/>
        மெய்யநின் திருமேனி கண்டபுண் ணியர்கண்கள்<br/>
                  மிக்கஒளி மேவுகண்கள்<br/>
        வேலநின் புகழ்கேட்ட வித்தகர் திருச்செவி<br/>
                  விழாச்சுபம் கேட்கும்செவி<br/>
        துய்யநின் பதம்எண்ணும் மேலோர்கன் நெஞ்சம்மெய்ச்<br/>
                  சுகருப மானநெஞ்சம்<br/>
        தோன்றல்உன் திருமுன் குவித்தபெரி யோர்கைகன்<br/>
                  சுவர்ன்னமிடு கின்றகைகள்<br/>
        சையம்உயர் சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 20. <br/>    உழல்உற்ற உழவுமுதல் உறுதொழில் இயற்றிமலம்<br/>
                  ஒத்தபல பொருள்ஈட்டிவீண்<br/>
        உறுவயிறு நிறையவெண் சோறடைத் திவ்வுடலை<br/>
                  ஒதிபோல் வளர்த்துநாளும்<br/>
        விழல்உற்ற வாழ்க்கையை விரும்பினேன் ஐயஇவ்<br/>
                  வெய்யஉடல் பொய்என்கிலேன்<br/>
        வெளிமயக் கோமாய விடமயக் கோஎனது<br/>
                  விதிமயக் கோஅறிகிலேன்<br/>
        கழல்உற்ற நின்துணைக் கால்மலர் வணங்கிநின்<br/>
                  கருணையை விழைந்துகொண்டெம்<br/>
        களைகணே ஈராறு கண்கொண்ட என்றன்இரு<br/>
                  கண்ணேஎ னப்புகழ்கிலேன்<br/>
        தழைவுற்ற சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 21.  <br/>   வானம்எங் கேஅமுத பானம்எங்கே அமரர்<br/>
                  வாழ்க்கைஅபி மானம்எங்கே<br/>
        மாட்சிஎங் கேஅவர்கள் சூழ்ச்சிஎங் கேதேவ<br/>
                  மன்னன்அர சாட்சிஎங்கே<br/>
        ஞானம்எங் கேமுனிவர் மோனம்எங் கேஅந்த<br/>
                  நான்முகன் செய்கைஎங்கே<br/>
        நாரணன் காத்தலை நடத்தல்எங் கேமறை<br/>
                  நவின்றிடும் ஒழுக்கம்எங்கே<br/>
        ஈனம்அங் கேசெய்த தாருகனை ஆயிர<br/>
                  இலக்கம்உறு சிங்கமுகனை<br/>
        எண்அரிய திறல்பெற்ற சூரனை மறக்கருணை<br/>
                  ஈந்துபணி கொண்டிலைஎனில்<br/>
        தானமிங் கேர்சென்னை கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 22.  <br/>   மனமான ஒருசிறுவன் மதியான குருவையும்<br/>
                  மதித்திடான் நின் அடிச்சீர்<br/>
        மகிழ்கல்வி கற்றிடான் சும்மாஇ ரான்காம<br/>
                  மடுவினிடை வீழ்ந்துசுழல்வான்<br/>
        சிவமான வெஞ்சுரத் துழலுவன் உலோபமாம்<br/>
                  சிறுகுகையி னுட்புகுவான்<br/>
        செறுமோக இருளிடைச் செல்குவான் மதம்எனும்<br/>
                  செய்குன்றில் ஏறிவிழுவான்<br/>
        இனமான மாச்சரிய வெங்குழியின் உள்ளே<br/>
                  இறங்குவான் சிறிதும்அந்தோ<br/>
        என்சொல்கே ளான்எனது கைப்படான் மற்றிதற்<br/>
                  கேழையேன் என்செய்குவேன்<br/>
        தனநீடு சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 23.  <br/>   வாய்கொண் டுரைத்தல்அரி தென்செய்கேன் என்செய்கேன்<br/>
                  வள்ளல்உன் சேவடிக்கண்<br/>
        மன்னாது பொன்னாசை மண்ணாசை பெண்ணாசை<br/>
        பேய்கொண்டு கள்உண்டு கோலினால் மொத்துண்டு<br/>
                  பித்துண்ட வன்குரங்கோ<br/>
        பேசுறு குலாலனாற் சுழல்கின்ற திகிரியோ<br/>
                  பேதைவிளை யாடுபந்தோ<br/>
        காய்கொண்டு பாய்கின்ற வெவ்விலங் கோபெருங்<br/>
                  காற்றினாற் சுழல்கறங்கோ<br/>
        காலவடி வோஇந்திர ஜாலவடி வோஎனது<br/>
                  கர்மவடி வோஅறிகிலேன்<br/>
        தாய்கொண்ட சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 24.  <br/>   கற்றமே லவரொடும் கூடிநில் லேன்கல்வி<br/>
                  கற்கும்நெறி தேர்ந்துகல்லேன்<br/>
        கனிவுகொண் டுனதுதிரு அடியைஒரு கனவினும்<br/>
                  கருதிலேன் நல்லன்அல்லேன்<br/>
        குற்றமே செய்வதென் குணமாகும் அப்பெருங்<br/>
                  குற்றம்எல் லாம்குணம்எனக்<br/>
        கொள்ளுவது நின்அருட்குணமாகும் என்னில்என்<br/>
                  குறைதவிர்த் தருள்புரிகுவாய்<br/>
        பெற்றமேல் வரும்ஒரு பெருந்தகையின் அருள்உருப்<br/>
                  பெற்றெழுந் தோங்குசுடரே<br/>
        பிரணவா காராரின் மயவிமல சொருபமே<br/>
                  பேதமில் பரப்பிரமமே<br/>
        தற்றகைய சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 25. <br/> பாய்ப்பட்ட புலிஅன்ன நாய்ப்பட்ட கயவர்தம்<br/>
                  பாழ்பட்ட மனையில்நெடுநாள்<br/>
        பண்பட்ட கழுநீரும் விண்பட்ட இன்னமுது<br/>
                  பட்டபா டாகும்அன்றிப்<br/>
        போய்ப்பட்ட புல்லுமணி புப்பட்ட பாடும்நற்<br/>
                  புண்பட்ட பாடுதவிடும்<br/>
        புன்பட்ட உமியும்உயர் பொன்பட்ட பாடவர்கள்<br/>
                  போகம்ஒரு போகமாமோ<br/>
        ஆய்ப்பட்ட மறைமுடிச் சேய்ப்பட்ட நின்அடிக்<br/>
                  காட்பட்ட பெருவாழ்விலே<br/>
        அருள்பட்ட நெறியும்மெய்ப் பொருள்பட்ட நிலையும்உற<br/>
                  அமர்போக மேபோகமாம்<br/>
        தாய்ப்பட்ட சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 26. <br/>    சேவலம் கொடிகொண்ட நினைஅன்றி வேறுசிறு<br/>
                  தேவரைச் சிந்தைசெய்வோர்<br/>
        செங்கனியை விட்டுவேப் பங்கனியை உண்ணும்ஒரு<br/>
                  சிறுகருங் காக்கைநிகர்வார்<br/>
        நாவலங் காரம்அற வேறுபுகழ் பேசிநின்<br/>
                  நற்புகழ் வழுத்தாதபேர்<br/>
        நாய்ப்பால் விரும்பிஆன் துய்ப்பாலை நயவாத<br/>
                  நவையுடைப் பேயர் ஆவார்<br/>
        நீவலந் தரநினது குற்றேவல் புரியாது<br/>
                  நின்றுமற் றேவல்புரிவோர்<br/>
        நெல்லுக் கிறைக்காது புல்லுக் கிறைக்கின்ற<br/>
                  நெடியவெறு வீணராவார்<br/>
        தாவலம் சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 27.   <br/>  பிரமன்இனி என்னைப் பிறப்பிக்க வல்லனோ<br/>
                  பெய்சிறையில் இன்னும்ஒருகால்<br/>
        பின்பட்டு நிற்குமோ முன்பட்ட சூட்டில்<br/>
                  பெறுந்துயர் மறந்துவிடுமோ<br/>
        இரவுநிறம் உடைஅயமன் இனிஎனைக் கனவினும்<br/>
                  இறப்பிக்க எண்ணம்உறுமோ<br/>
        எண்ணுறான் உதைஉண்டு சிதைஉண்ட தன்உடல்<br/>
                  இருந்தவடு எண்ணுறானோ<br/>
        கரவுபெறு வினைவந்து நலியுமோ அதனைஒரு<br/>
                  காசுக்கும் மதியேன்எலாம்<br/>
        கற்றவர்கள் பற்றும்நின் திருஅருளை யானும்<br/>
                  கலந்திடப் பெற்றுநின்றேன்<br/>
        தரமருவு சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 28.   <br/>  நீர்உண்டு பொழிகின்ற கார்உண்டு விளைகின்ற<br/>
                  நிலன்உண்டு பலனும்உண்டு<br/>
        நிதிஉண்டு துதிஉண்டு மதிஉண்டு கதிகொண்ட<br/>
                  நெறிஉண்டு நிலையும் உண்டு<br/>
        ஊர்உண்டு பேர்உண்டு மணிஉண்டு பணிஉண்டு<br/>
                  உடைஉண்டு கொடையும்உண்டு<br/>
        உண்டுண்டு மகிழவே உணவுண்டு சாந்தம்உறும்<br/>
                  உளம்உண்டு வளமும்உண்டு<br/>
        தேர்உண்டு கரிஉண்டு பரிஉண்டு மற்றுள்ள<br/>
                  செல்வங்கள் யாவும்உண்டு<br/>
        தேன்உண்டு வண்டுறு கடம்பணியும் நின்பதத்<br/>
                  தியானமுண் டாயில்அரசே<br/>
        தார்உண்ட சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 29.   <br/>  உளம்எனது வசம்நின்ற தில்லைஎன் தொல்லைவினை<br/>
                  ஒல்லைவிட் டிடவுமில்லை<br/>
        உன்பதத் தன்பில்லை என்றனக் குற்றதுணை<br/>
                  உனைஅன்றி வேறும்இல்லை<br/>
        இளையன்அவ னுக்கருள வேண்டும்என் றுன்பால்<br/>
                  இசைக்கின்ற பேரும்இல்லை<br/>
        ஏழையவ னுக்கருள்வ தேன்என்றுன் எதிர்நின்<br/>
                  றியம்புகின் றோரும்இல்லை<br/>
        வளமருவும் உனதுதிரு அருள்குறைவ தில்லைமேல்<br/>
                  மற்றொரு வழக்கும்இல்லை<br/>
        வந்திரப் போர்களுக் கிலைஎன்ப தில்லைநீ<br/>
                  வன்மனத் தவனும்அல்லை<br/>
        தளர்விலாச் சென்னையில் கந்தகோட் டத்துள்வளர்<br/>
                  தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                  சண்முகத் தெய்வமணியே.<br/>
<br/>
 30. <br/>    எத்திக்கும் என்உளம் தித்திக்கும் இன்பமே<br/>
                  என்உயிர்க் குயிராகும்ஓர்<br/>
        ஏகமே ஆனந்த போகமே யோகமே<br/>
                  என்பெருஞ் செல்வமேநன்<br/>
        முத்திக்கு முதலான முதல்வனே மெய்ஞ்ஞான<br/>
                  முர்த்தியே முடிவிலாத<br/>
        முருகனே நெடியமால் மருகனே சிவபிரான்<br/>
                  முத்தாடும் அருமைமகனே<br/>
        பத்திக் குவந்தருள் பரிந்தருளும் நின்அடிப்<br/>
                   பற்றருளி என்னைஇந்தப்<br/>
        படியிலே உழல்கின்ற குடியிலே ஒருவனாப்<br/>
                   பண்ணாமல் ஆண்டருளுவாய்<br/>
        சத்திக்கும் நீர்ச்சென்னை கந்தகோட் டத்துள்வளர்<br/>
                   தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                   சண்முகத் தெய்வமணியே.<br/>
<br/>
<br/>
 31.   <br/>  நான்கொண்ட விரதம்நின் அடிஅலால் பிறர்தம்மை<br/>
                   நாடாமை ஆகும்இந்த<br/>
        நல்விரத மாம்கனியை இன்மைஎனும் ஒருதுட்ட<br/>
                   நாய்வந்து கவ்விஅந்தோ<br/>
        தான்கொண்டு போவதினி என்செய்வேன் என்செய்வேன்<br/>
                   தளராமை என்னும்ஒருகைத்<br/>
        தடிகொண் டடிக்கவோ வலியிலேன் சிறியனேன்<br/>
                   தன்முகம் பார்த்தருளுவாய்<br/>
        வான்கொண்ட தெள்அமுத வாரியே மிகுகருனை<br/>
                   மழையே மழைக்கொண்டலே<br/>
        வள்ளலே என்இருகண் மணியேஎன் இன்பமே<br/>
                   மயில்ஏறு மாணிக்கமே<br/>
        தான்கொண்ட சென்னையில் கந்தகோட் டத்துள்வளர்<br/>
                   தலம்ஓங்கு கந்தவேளே<br/>
        தண்முகத் துய்யமணி உண்முகச் சைவமணி<br/>
                   சண்முகத் தெய்வமணியே.<br/>
<br/>
                   திருச்சிற்றம்பலம். <br/>
<br/>
       சென்னைக் கந்தகோட்டம்<br/>
   எண்சீர்க் கழிநெடிலடி ஆசிரிய விருத்தம்<br/>
         திருச்சிற்றம்பலம்<br/>
<br/>
 32.  <br/> அருளார் அமுதே சரணம் சரணம்<br/>
        அழகா அமலா சரணம் சரணம்<br/>
      பொருளா எனைஆள் புனிதா சரணம்<br/>
        பொன்னே மணியே சரணம் சரணம்<br/>
      மருள்வார்க் கரியாய் சரணம் சரணம்<br/>
        மயில்வா கனனே சரணம் சரணம்<br/>
      கருணா லயனே சரணம் சரணம்<br/>
        கந்தா சரணம் சரணம் சரணம்<br/>
<br/>
 33. <br/>  எண்ணேர் மறையின் பயனே சரணம்<br/>
        பதியே பரமே சரணம் சரணம்<br/>
      விண்ணேர் ஒளியே வெளியே சரணம்<br/>
        வெளியின் விளைவே சரணம் சரணம்<br/>
      உண்ணேர் உயிரே உணர்வே சரணம்<br/>
        உருவே அருவே உறவே சரணம்<br/>
      கண்ணே மணியே சரணம் சரணம்<br/>
        கந்தா சரணம் சரணம் சரணம்<br/>
<br/>
 34. <br/>  முடியா முதலே சரணம் சரணம்<br/>
        முருகா குமரா சரணம் சரணம்<br/>
      வடிவேல் அரசே சரணம் சரணம்<br/>
        மயிலூர் மணியே சரணம் சரணம்<br/>
      அடியார்க் கெளியாய் சரணம் சரணம்<br/>
        அரியாய் பெரியாய் சரணம் சரணம்<br/>
      கடியாக் கதியே சரணம் சரணம்<br/>
        கந்தா சரணம் சரணம் சரணம்<br/>
<br/>
 35.  <br/> பூவே மணமே சரணம் சரணம்<br/>
        பொருளே அருளே சரணம் சரணம்<br/>
      கோவே குகனே சரணம் சரணம்<br/>
        குருவே திருவே சரணம் சரணம்<br/>
      தேவே தெளிவே சரணம் சரணம்<br/>
        சிவசண் முகனே சரணம் சரணம்<br/>
      காவேர் தருவே சரணம் சரணம்<br/>
        கந்தா சரணம் சரணம் சரணம்<br/>
<br/>
 36.  <br/> நடவும் தனிமா மயிலோய் சரணம்<br/>
        நல்லார் புகழும் வல்லோய் சரணம்<br/>
      திடமும் திருவும் தருவோய் சரணம்<br/>
        தேவர்க் கரியாய் சரணம் சரணம்<br/>
      தடவண் புயனே சரணம் சரணம்<br/>
        தனிமா முதலே சரணம் சரணம்<br/>
      கடவுள் மணியே சரணம் சரணம்<br/>
        கந்தா சரணம் சரணம் சரணம்<br/>
<br/>
 37.  <br/> கோலக் குறமான் கணவா சரணம்<br/>
        குலமா மணியே சரணம் சரணம்<br/>
      சீலத் தவருக் கருள்வோய்சரணம்<br/>
        சிவனார் புதல்வா சரணம் சரணம்<br/>
      ஞாலத் துயர்தீர் நலனே சரணம்<br/>
        நடுவா கியநல் ஒளியே சரணம்<br/>
      காலன் தெறுவோய் சரணம் சரணம்<br/>
        கந்தா சரணம் சரணம் சரணம்<br/>
<br/>
 38.  <br/> நங்கட் கிளியாய் சரணம் சரணம்<br/>
        நந்தா உயர்சம் பந்தா சரணம்<br/>
      திங்கட் சடையான் மகனே சரணம்<br/>
        சிவைதந் தருளும் புதல்வா சரணம்<br/>
      துங்கச் சுகம்நன் றருள்வோய் சரணம்<br/>
        சுரர்வாழ்த் திடுநம் துரையே சரணம்<br/>
      கங்கைக் கொருமா மதலாய் சரணம்<br/>
        கந்தா சரணம் சரணம் சரணம்<br/>
<br/>
 39.   <br/>ஒளியுள் ஒளியே சரணம் சரணம்<br/>
        ஒன்றே பலவே சரணம் சரணம்<br/>
      தெளியும் தெருளே சரணம் சரணம்<br/>
        சிவமே தவமே சரணம் சரணம்<br/>
      அளியும் கனியே சரணம் சரணம்<br/>
        அமுதே அறிவே சரணம் சரணம்<br/>
      களியொன் றருள்வோய் சரணம் சரணம்<br/>
        கந்தா சரணம் சரணம் சரணம்<br/>
<br/>
 40.  <br/> மன்னே எனைஆள் வரதா சரணம்<br/>
        மதியே அடியேன் வாழ்வே சரணம்<br/>
      பொன்னே புனிதா சரணம் சரணம்<br/>
        புகழ்வார் இதயம் புகுவாய் சரணம்<br/>
      அன்னே வடிவேல் அரசே சரணம்<br/>
        அறுமா முகனே சரணம் சரணம்<br/>
      கன்னேர் புயனே சரணம் சரணம்<br/>
        கந்தா சரணம் சரணம் சரணம்<br/>
<br/>
 41.  <br/> வேதப் பொருளே சரணம் சரணம்<br/>
        விண்ணோர் பெருமாள் சரணம் சரணம்<br/>
      போதத் திறனே சரணம் சரணம்<br/>
        புனைமா மயிலோய் சரணம் சரணம்<br/>
      நாதத் தொலியே சரணம் சரணம்<br/>
        நவைஇல் லவனே சரணம் சரணம்<br/>
      காதுக் கினிதாம் புகழோய் சரணம்<br/>
        கந்தா சரணம் சரணம் சரணம்<br/>
<br/>
           திருச்சிற்றம்பலம்.<br/>
<br/>
                     3. பிரார்த்தனை மாலை <br/>
                        கட்டளைக் கலித்துறை<br/>
<br/>
                         திருச்சிற்றம்பலம்<br/>
<br/>
 42.   <br/>  சீர்கொண்ட தெய்வ வதனங்கள் ஆறும் திகழ்கடப்பந்<br/>
        தார்கொண்ட பன்னிரு தோள்களும் தாமரைத் தாள்களும்ஓர்<br/>
        கூர்கொண்ட வேலும் மயிலும்நற் கோழிக் கொடியும்அருட்<br/>
        கார்கொண்ட வண்மைத் தணிகா சலமும்என் கண்ணுற்றதே1.<br/>
<br/>
 43.  <br/>   கண்முன் றுறுசெங் கரும்பின்முத் தேபதம் கண்டிடுவான்<br/>
        மண்முன் றுலகும் வழுத்தும் பவள மணிக்குன்றமே<br/>
        திண்முன்று நான்கு புயங்கொண் டொளிர்வச் சிரமணியே<br/>
        வண்முன் றலர்மலை வாழ்மயில் ஏறிய மாணிக்கமே.<br/>
<br/>
 44.   <br/>  மாணித்த ஞான மருந்தேஎன் கண்ணின்உள் மாமணியே<br/>
        ஆணிப்பொன் னேஎன தாருயி ரேதணி காசலனே<br/>
        தாணிற்கி லேன்நினைத் தாழாத வஞ்சர் தமதிடம்போய்ப்<br/>
        பேணித் திரிந்தனன் அந்தோஎன் செய்வன்இப் பேதையனே.<br/>
<br/>
 45.   <br/>  அன்னே எனைத்தந்த அப்பாஎன் றேங்கி அலறுகின்றேன்<br/>
        என்னேஇவ் வேழைக் கிரங்காது நீட்டித் திருத்தல்எந்தாய்<br/>
        பொன்னே சுகுணப் பொருப்பே தணிகைப் பொருப்பமர்த்த<br/>
        மன்னே கலப மயில்மேல் அழகிய மாமணியே.<br/>
<br/>
 46.   <br/>  மணியே தினைப்புன வல்லியை வேண்டி வளர்மறைவான்<br/>
        கணியே எனநின்ற கண்ணே என்உள்ளக் களிநறவே<br/>
        பணியேன் எனினும் எனைவலிந் தாண்டுன் பதந்தரவே<br/>
        நணியே தணிகைக்கு வாஎன ஓர்மொழி நல்குவையே.<br/>
<br/>
 47. <br/>    நல்காத ஈனர்தம் பாற்சென் றிரந்து நவைப்படுதல்<br/>
        மல்காத வண்ணம் அருள்செய்கண் டாய்மயில் வாகனனே<br/>
        பல்காதல் நீக்கிய நல்லோர்க் கருளும் பரஞ்சுடரே<br/>
        அல்காத வண்மைத் தணிகா சலத்தில் அமர்ந்தவனே.<br/>
<br/>
 48.   <br/>  அமரா வதிஇறைக் காருயிர் ஈந்த அருட்குன்றமே<br/>
        சமரா புரிக்கர சேதணி காசலத் தற்பரனே<br/>
        குமரா பரம குருவே குகாஎனக் கூவிநிற்பேன்<br/>
        எமராஜன் வந்திடுங் கால்ஐய னேஎனை ஏன்றுகொள்ளே.<br/>
<br/>
 49.   <br/>  கொள்உண்ட வஞ்சர்தம் கூட்டுண்டு வாழ்க்கையில் குட்டுண்டுமேல்<br/>
        துள்உண்ட நோயினில் சூடுண்டு மங்கையர் தோய்வெனும்ஓர்<br/>
        கள்உண்ட நாய்க்குன் கருணைஉண் டோ நற் கடல்அமுதத்<br/>
        தெள்உண்ட தேவர் புகழ்தணி காசலச் சிற்பரனே.<br/>
<br/>
 50. <br/>    சிற்பகல் மேவும்இத் தேகத்தை ஒம்பித் திருஅனையார்<br/>
        தற்பக2 மேவிலைந் தாழ்ந்தேன் தணிகை தனில்அமர்ந்த<br/>
        கற்பக மேநின் கழல்கரு தேன்இக் கடைப்படும்என்<br/>
        பொற்பகம் மேவிய நின்அருள் என்என்று போற்றுவதே.<br/>
<br/>
 51.   <br/>  போற்றேன் எனினும் பொறுத்திடல் வேண்டும் புவிநடையாம்<br/>
        சேற்றே விழுந்து தியங்குகின் றேனைச் சிறிதும்இனி<br/>
        ஆற்றேன் எனதர சேஅமு தேஎன் அருட்செல்வமே<br/>
        மேற்றேன் பெருகு பொழில்தணி காசல வேலவனே.<br/>
<br/>
 52.  <br/>   வேல்கொண்ட கையும் விறல்கொண்ட தோளும் விளங்குமயில்<br/>
        மேல்கொண்ட வீறும் மலர்முகம் ஆறும் விரைக்கமலக்<br/>
        கால்கொண்ட வீரக் கழலும்கண் டால்அன்றிக் காமன்எய்யும்<br/>
        கோல்கொண்ட வன்மை அறுமோ தணிகைக் குருபரனே.<br/>
<br/>
 53.   <br/>  குருவே அயன்அரி ஆதியர் போற்றக் குறைதவிர்ப்பான்<br/>
        வருவேல் பிடித்து மகிழ்வள்ள லேகுண மாமலையே<br/>
        தருவே தணிகைத் தயாநிதி யேதுன்பச் சாகரமாம்<br/>
        கருவேர் அறுத்திக் கடையனைக் காக்கக் கடன்உனக்கே.<br/>
<br/>
 54.    <br/> உனக்கே விழைவுகொண் டோ லமிட் டோ ங்கி உலறுகின்றேன்<br/>
        எனக்கே அருள்இத் தமியேன் பிழைஉளத் தெண்ணியிடேல்<br/>
        புனக்கேழ் மணிவல்லி யைப்புணர்ந் தாண்டருள் புண்ணியனே<br/>
        மனக்கேத மாற்றும் தணிகா சலத்தமர் வானவனே.<br/>
<br/>
 55.   <br/>  வானோர் குடிகளை வாழ்வித்த தெய்வ மணிச்சுடரே<br/>
        நானோர்எளியன்என் துன்பறுத் தாள்என நண்ணிநின்றேன்<br/>
        ஏனோநின் நெஞ்சம் இரங்காத வண்ணம் இருங்கணிப்பூந்<br/>
        தேனோ டருவி பயிலும் தணிகைச் சிவகுருவே.<br/>
<br/>
 56.  <br/>   கையாத துன்பக் கடல்முழ்கி நெஞ்சம் கலங்கிஎன்றன்<br/>
        ஐயாநின் பொன்அடிக் கோலமிட் டேன்என்னை ஆண்டுகொளாய்<br/>
        மையார் தடங்கண் மலைமகள் கண்டு மகிழ்செல்வமே.<br/>
        செய்யார் தணிகை மலைஅர சேஅயிற் செங்கையனே.<br/>
<br/>
 57.   <br/>  செங்கைஅம் காந்தன் அனையமின் னார்தம் திறத்துழன்றே<br/>
        வெங்கயம் உண்ட விளவாயி னேன்விறல் வேலினைஓர்<br/>
        அங்கையில் ஏந்திய ஐயா குறவர் அரிதில்பெற்ற<br/>
        மங்கை மகிழும் தணிகேச னேஅருள் வந்தெனக்கே.<br/>
<br/>
 58.  <br/>   கேளாது போல்இருக் கின்றனை ஏழைஇக் கீழ்நடையில்<br/>
        வாளா இடர்கொண் டலறிடும் ஓலத்தை மாமருந்தே<br/>
        தோளா மணிச்சுட ரேதணி காசலத் து'ய்ப்பொருளே<br/>
        நாளாயின் என்செய்கு வேன்இறப் பாய நவைவருமே.<br/>
<br/>
 59.   <br/>  நவையே தருவஞ்ச நெஞ்சகம் மாயவும் நான்உன்அன்பர்<br/>
        அவையே அணுகவும் ஆனந்த வாரியில் ஆடிடவும்<br/>
        சுவையே அமுதன்ன நின்திரு நாமம் துதிக்கவும்ஆம்<br/>
        இவையேஎன் எண்ணம் தணிகா சலத்துள் இருப்பவனே.<br/>
<br/>
 60.   <br/>  இருப்பாய மாய மனத்தால் வருந்தி இளைத்துநின்றேன்<br/>
        பொருப்பாய கன்மப் புதுவாழ்வில் ஆழ்ந்தது போதும்இன்றே<br/>
        கருப்பாழ் செயும்உன் சுழல்அடிக் கேஇக் கடையவனைத்<br/>
        திருப்பாய் எனில்என்செய் கேன்தணி காசலத் தெள்ளமுதே.<br/>
<br/>
 61.   <br/>  தெள்அகத் தோங்கிய செஞ்சுட ரேசிவ தேசிகனே<br/>
        கள்அகத் தேமலர்க் காஆர் தணிகைஎங் கண்மணியே<br/>
        என்அகத் தேஉழன் றென்நின் றலைத்தெழுந் திங்கும்அங்கும்<br/>
        துள்அகத் தேன்சிரம் சேரும்கொ லோநின் துணைஅடியே.<br/>
<br/>
 62.   <br/>  அடியேன் எனச்சொல்வ தல்லாமல் தாள்அடைந் தாரைக்கண்டே<br/>
        துடியேன் அருண கிரிபாடும் நின்அருள் தோய்புகழைப்<br/>
        படியேன் பதைத்துரு கேன்பணி யேன்மனப் பந்தம்எலாம்<br/>
        கடியேன் தணிகையைக் காணேன்என் செய்வேன்எம் காதலனே.<br/>
<br/>
 63.  <br/>   தலனே அடியர் தனிமன மாம்புகழ் சார்தணிகா<br/>
        சலனே அயன்அரி ஆதியர் வாழ்ந்திடத் தாங்கயில்வேல்<br/>
        வலனேநின் பொன்அருள் வாரியின் முழ்க மனோலயம்வாய்ந்<br/>
        திலனேல் சனன மரணம்என் னும்கடற் கென்செய்வனே.<br/>
<br/>
 64.    <br/> என்செய்கை என்செய்கை எந்தாய்நின் பொன்அடிக் கேஅலங்கல்<br/>
        வன்செய்கை நீங்க மகிழ்ந்தணி யேன்துதி வாய்உரைக்க<br/>
        மென்செய்கை கூப்ப விழிநீர் துளித்திட மெய்சிலிர்க்கத்<br/>
        தன்செய்கை என்பதற் றேதணி காசலம் சார்ந்திலனே.<br/>
<br/>
 65.  <br/>   சாரும் தணிகையில் சார்ந்தோய்நின் தாமரைத் தாள்துணையைச்<br/>
        சேரும் தொழும்பா திருப்பதம் அன்றிஇச் சிற்றடியேன்<br/>
        ஊரும் தனமும் உறவும் புகழும் உரைமடவார்<br/>
        வாருந் தணிமுலைப் போகமும் வேண்டிலன் மண்விண்ணிலே.<br/>
<br/>
 66.  <br/>   மண்நீர் அனல்வளி வான்ஆகி நின்றருள் வத்துஎன்றே<br/>
        தெண்நீர்மை யால்புகழ் மால்அய னேமுதல் தேவர்கள்தம்<br/>
        கண்நீர் துடைத்தருள் கற்பக மேஉனைக் கண்டுகொண்டேன்<br/>
        தண்நீர் பொழிற்கண் மதிவந் துலாவும் தணிகையிலே.<br/>
<br/>
 67.  <br/>  தணியாத துன்பத் தட்ங்கடல் நீங்கநின் தன்மலர்த்தாள்<br/>
        பணியாத பாவிக் கருளும்உண் டோ பசு பாசம்அற்றோர்க்<br/>
        கணியாக நின்ற அருட்செல்வ மேதணி காசலனே<br/>
        அணிஆ தவன்முத லாம்அட்ட முர்த்தம் அடைந்தவனே.<br/>
<br/>
 68.   <br/>  அடையாத வஞ்சகர் பால்சென் றிரந்திங் கலைந்தலைந்தே<br/>
        கடையான நாய்க்குள் கருணைஉண் டோ தணி கைக்குள்நின்றே<br/>
        உடையாத நல்நெஞ்சர்க் குண்மையைக் காண்பிக்கும் உத்தமனே<br/>
        படையாத தேவர் சிறைமீட் டளித்தருள் பண்ணவனே.<br/>
<br/>
 69.   <br/>  பண்ணவ னேநின் பதமலர் ஏத்தும் பயன்உடையோர்<br/>
        கண்ணவ னேதணி காசல னேஅயில் கையவனே<br/>
        விண்ணவர் ஏத்திய மேலவ னேமயல் மேவுமனம்<br/>
        புண்ணவ னேனையும் சேர்ந்தாய்என் னேஉன்றன் பொன்அருளே.<br/>
<br/>
 70.  <br/>   பொன்ஆர் புயத்தனும் பூஉடை யோனும் புகழ்மணியே<br/>
        என்ஆவி யின்துணை யேதணி காசலத் தேஅமர்ந்த<br/>
        மன்னாநின் பொன்அடி வாழ்த்தாது வீணில் வருந்துறுவேன்<br/>
        இன்னா இயற்றும் இயமன்வந் தால்அவற் கென்சொல்வனே.<br/>
<br/>
 71.   <br/>  சொல்லார் மலர்புனை அன்பகத் தோர்க்கருள் சொல்லும்எல்லாம்<br/>
        வல்லாய்என் றேத்த அறிந்தேன் இனிஎன்றன் வல்வினைகள்<br/>
        எல்லாம் விடைகொண் டிரியும்என் மேல்இய மன்சினமும்<br/>
        செல்லாது காண்ஐய னேதணி காசலச் சீர்அரைசே.<br/>
<br/>
                     திருச்சிற்றம்பலம்.<br/>
<br/>
                        4. எண்ணப் பத்து <br/>
                 அறுசீர்க் கழிநெடிலடி ஆசிரிய விருத்தம்<br/>
                        திருச்சிற்றம்பலம்.<br/>
<br/>
 72.    <br/> அணிகொள் வேல்உடை அண்ணலே நின்திரு அடிகளை அன்போடும்<br/>
        பணிகி லேன்அகம் உருகிநின் றாடிலேன் பாடிலேன் மனமாயைத்<br/>
        தணிகி லேன்திருத் தணிகையை நினைகிலேன் சாமிநின் வழிபோகத்<br/>
        துணிகி லேன்இருந் தென்செய்தேன் பாவியேன் துன்பமும் எஞ்சேனே.<br/>
<br/>
 73.    <br/> சேல்பி டித்தவன் தந்தைஆ தியர்தொழும் தெய்வமே சிவப்பேறே<br/>
        மால்பி டித்தவர் அறியொனாத் தணிகைமா மலைஅமர்ந் திடுவாழ்வே<br/>
        வேல்பி டித்தருள் வள்ளலே யான்சதுர் வேதமும் காணாநின்<br/>
        கால்பி டிக்கவும் கருணைநீ செய்யவும் கண்டுகண் களிப்பேனோ.<br/>
<br/>
 74.  <br/>   களித்து நின்திருக் கழலிணை ஏழையேன் காண்பனோ அலதன்பை<br/>
        ஒளித்து வன்துயர் உழப்பனோ இன்னதென் றுணர்ந்திலேன் அருட்போதம்<br/>
        தெளித்து நின்றிடும் தேசிக வடிவமே தேவர்கள் பணிதேவே<br/>
        தளிர்த்த தண்பொழில் தணிகையில் வளர்சிவ தாருவே மயிலோனே.<br/>
<br/>
 75.   <br/>  மயிலின் மீதுவந் தருள்தரும் நின்றிரு வரவினுக் கெதிர்பார்க்கும்<br/>
        செயலி னேன்கருத் தெவ்வணம் முடியுமோ தெரிகிலேன் என்செய்கேன்<br/>
        அயிலின் மாமுதல் தடிந்திடும் ஐயனே ஆறுமா முகத்தேவே<br/>
        கயிலை நேர்திருத் தணிகைஅம் பதிதனில் கந்தன்என் றிருப்போனே.<br/>
<br/>
 76.  <br/>   இருப்பு நெஞ்சகக் கொடியனேன் பிழைதனை எண்ணுறேல் இனிவஞ்சக்<br/>
        கருப்பு காவணம் காத்தருள் ஐயனே கருணைஅம் கடலேஎன்<br/>
        விருப்புள் ஊறிநின் றோங்கிய அமுதமே வேல்உடை எம்மானே<br/>
        தருப்பு காஇனன் விலகுறும் தணிகைவாழ் சாந்தசற் குணக்குன்றே.<br/>
<br/>
 77.   <br/>  குன்று நேர்பிணித் துயரினால் வருந்திநின் சூரைகழல் கருதாத<br/>
        துன்று வஞ்சகக் கள்ளனேன் நெஞ்சகத் துயர்அறுத் தருள்செய்வான்<br/>
        இன்று மாமயில் மீதினில் ஏறிஇவ் வேழைமுன் வருவாயேல்<br/>
        நன்று நன்றதற் கென்சொல்வார் தணிகைவாழ் நாதநின் அடியாரே.<br/>
<br/>
 78.  <br/>   யாரை யுந்துணை கொண்டிலேன் நின்அடி இணைதுணை அல்லால்நின்<br/>
        பேரை உன்னிவாழ்ந் திடும்படி செய்வையோ பேதுறச் செய்வாயோ<br/>
        பாரை யும்உயிர்ப் பரப்பையும் படைத்தருள் பகவனே உலகேத்தும்<br/>
        சீரை உற்றிடும் தணிகைஅம் கடவுள்நின் திருவுளம் அறியேனே.<br/>
<br/>
 79.  <br/>   உளங்கொள் வஞ்சக நெஞ்சர்தம் இடம்இர் உழந்தகம் உலைவுற்றேன்<br/>
        வளங்கொள் நின்பத மலர்களை நாள்தொறும் வாழ்த்திலேன் என்செய்கேன்<br/>
        குளங்கொள் கண்ணனும் கண்ணனும் பிரமனும் குறிக்கரும்  பெருவாழ்வே<br/>
        தளங்கொள் பொய்கைசூழ் தணிகைஅம் பதியில்வாழ் தனிப்பெரும் புகழ்த்தேவே.<br/>
<br/>
 80.   <br/>  தேவர் நாயகன் ஆகியே என்மனச் சிலைதனில் அமர்ந்தோனே<br/>
        முவர் நாயகன் எனமறை வாழ்த்திடும் முத்தியின் வித்தேஇங்<br/>
        கேவ ராயினும் நின்திருத் தணிகைசென் றிறைஞ்சிடில் அவரேஎன்<br/>
        பாவ நாசம்செய் தென்றனை ஆட்கொள்ளும் பரஞ்சுடர் கண்டாயே.<br/>
<br/>
 81.   <br/>  கண்ட னேகவா னவர்தொழும் நின்திருக் கழல்இணை தனக்காசை<br/>
        கொண்ட னேகமாய்த் தெண்டன்இட் டானந்தக் கூத்தினை உகந்தாடித்<br/>
        தொண்ட னேனும்நின் அடியரில் செறிவனோ துயர்உழந் தலைவேனோ<br/>
        அண்ட னேதிருத் தணிகைவாழ் அண்ணலே அணிகொள்வேல்  கரத்தோனே<br/>
<br/>
                           திருச்சிற்றம்பலம்.<br/>
<br/>
                    5. செழுஞ்சுடர் மாலை <br/>
<br/>
              அறுசீர்க் கழிநெடிலடி ஆசிரிய விருத்தம்<br/>
                    திருச்சிற்றம்பலம்.<br/>
<br/>
 82.  <br/>   ஊணே உடையே பொருளேஎன் றுருகி மனது தடுமாறி<br/>
        வீணே துயரத் தழுந்துகின்றேன் வேறோர் துணைநின் அடிஅன்றிக்<br/>
        காணேன் அமுதே பெருங்கருணைக் கடலே கனியே கரும்பேநல்<br/>
        சேணேர் தணிகை மலைமருந்தே தேனே ஞானச் செழுஞ்சுடரே<br/>
<br/>
 83.  <br/>   பாரும் விசும்பும் அறியஎனைப் பயந்த தாயும் தந்தையும்நீ<br/>
        ஒரும் போதிங் கெனில்எளியேன் ஒயாத் துயருற் றிடல்நன்றோ<br/>
        யாரும் காண உனைவாதுக் கிழுப்பேன் அன்றி என்செய்கேன்<br/>
        சேரும் தணிகை மலைமருந்தே தேனே ஞானச் செழுஞ்சுடரே.<br/>
<br/> 
 84.   <br/>  கஞ்சன் துதிக்கும் பொருளேஎன் கண்ணே நின்னைக் கருதாத<br/>
        வஞ்சர் கொடிய முகம்பார்க்க மாட்டேன் இனிஎன் வருத்தம்அறுத்<br/>
        தஞ்சல் எனவந் தருளாயேல் ஆற்றேன் கண்டாய் அடியேனே<br/>
        செஞ்சந் தனம்சேர் தணிகைமலைத் தேனே ஞானச் செழுஞ்சுடரே.<br/>
<br/>
 85.   <br/>  மின்நேர் உலக நடைஅதனால் மேவும் துயருக் காளாகிக்<br/>
        கல்நேர் மனத்தேன் நினைமறந்தென் கண்டேன் கண்டாய் கற்பகமே<br/>
        பொன்னே கடவுள் மாமணியே போதப் பொருளே பூரணமே<br/>
        தென்னேர் தணிகை மலைஅரசே தேவே ஞானச் செழுஞ்சுடரே<br/>
<br/>
 86.  <br/>   வளைத்தே வருத்தும் பெருந்துயரால் வாடிச் சவலை மகவாகி<br/>
        இளைத்தேன் தேற்றும் துணைகாணேன் என்செய் துய்கேன்  எந்தாயே<br/>
        விளைத்தேன் ஒழுகும் மலர்த்தருவே விண்ணே விழிக்கு விருந்தேசீர்<br/>
        திளைத்தோர் பரவும் திருத்தணிகைத் தேவே ஞானச் செழுஞ்சுடரே.<br/>
<br/>
 87.   <br/>  அடுத்தே வருத்தும் துயர்க்கடலில் அறியா தந்தோ விழுந்திட்டேன்<br/>
        எடுத்தே விடுவார் தமைக்காணேன் எந்தாய் எளியேன் என்செய்கேன்<br/>
        கடுத்தேர் கண்டத் தெம்மான்தன் கண்ணே தருமக் கடலேஎன்<br/>
        செடித்தீர் தணிகை மலைப்பொருளே தேனே ஞானச் செழுஞ்சுடரே.<br/>
<br/>
 88.  <br/>   உண்டால் குறையும் எனப்பசிக்கும் உலுத்தர் அசுத்த முகத்தைஎதிர்<br/>
        கண்டால் நடுங்கி ஒதுங்காது கடைகாத் திரந்து கழிக்கின்றேன்<br/>
        கொண்டார் அடியர் நின்அருளை யானோ ஒருவன் குறைபட்டேன்<br/>
        திண்டார் அணிவேல் தணிகைமலைத் தேவே ஞானச் செழுஞ்சுடரே.<br/>
<br/>
 89.  <br/>   வேட்டேன் நினது திருஅருளை வினையேன் இனிஇத் துயர்பொறுக்க<br/>
        மாட்டேன் மணியே அன்னேஎன் மன்னே வாழ்க்கை மாட்டுமனம்<br/>
        நாட்டேன் அயன்மால் எதிர்வரினும் நயக்கேன் எனக்கு நல்காயோ<br/>
        சேட்டேன் அலரும் பொழில்தணிகைத் தேவே ஞானச் செழுஞ்சுடரே.<br/>
<br/>
 90.   <br/>  கல்லா நாயேன் எனினும்எனைக் காக்கும் தாய்நீ என்றுலகம்<br/>
        எல்லாம் அறியும் ஆதலினால் எந்தாய் அருளா திருத்திஎனில்<br/>
        பொல்லாப் பழிவந் தடையும்உனக் கரசே இனியான் புகல்வதென்னே<br/>
        செல்லார் பொழில்சூழ் திருத்தணிகைத் தேவே ஞானச் செழுஞ்சுடரே.<br/>
<br/>
 91.  <br/>   அன்னே அப்பா எனநின்தாட்3 கார்வம் கூர்ந்திங் கலைகின்றேன்<br/>
        என்னே சற்றும் இரங்கிலைநீ என்நெஞ் சோநின் நல்நெஞ்சம்<br/>
        மன்னே ஒளிகொள் மாணிக்க மணியே குணப்பொன் மலையேநல்<br/>
        தென்னேர் பொழில்சூழ் திருத்தணிகைத் தேவே ஞானச் செழுஞ்சுடரே<br/>
<br/>
 92. <br/>    நடைஏய் துயரால் மெலிந்து நினை நாடா துழலும் நான்நாயில்<br/>
        கடையேன் எனினும் காத்தல்என்றன் கண்ணே நினது கடன்அன்றோ<br/>
        தடையேன் வருவாய் வந்துன்அருள் தருவாய் இதுவே சமயம்காண்<br/>
        செடிதீர்த் தருளும் திருத்தணிகைத் தேவே ஞானச் செழுஞ்சுடரே.<br/>
<br/>
                        திருச்சிற்றம்பலம்<br/>
<br/>
 3. நின் அருட்கார்வம்.  <br/>
<br/>
                     6. குறைஇரந்த பத்து<br/>
<br/>
             எண்சீர்க் கழிநெடிலடி ஆசிரிய விருத்தம்<br/>
                    திருச்சிற்றம்பலம்<br/>
<br/>
 93.   <br/> <br/> சீர்பூத்த அருட்கடலே கரும்பே தேனே<br/>
          செம்பாகே எனதுகுலத் தெய்வ மேநல்<br/>
        கூர்பூத்த வேல்மலர்க்கை அரசே சாந்த<br/>
          குணக்குன்றே தணிகைமலைக் கோவே ஞானப்<br/>
        பேர்பூத்த நின்புகழைக் கருதி ஏழை<br/>
          பிழைக்கஅருள் செய்வாயோ பிழையை நோக்கிப்<br/>
        பார்பூத்த பவத்தில்உற விடில்என் செய்கேன்<br/>
          பாவியேன் அந்தோவன் பயம்தீ ரேனே.<br/>
<br/>
 94.   <br/>  தீராத துயர்க்கடலில் அழுந்தி நாளும்<br/>
          தியங்கிஅழு தேங்கும்இந்தச் சேய்க்கு நீகண்<br/>
        பாராத செயல்என்னே எந்தாய் எந்தாய்<br/>
          பாவிஎன விட்டனையோ பன்னா ளாக<br/>
        ஏராய அருள்தருவாய் என்றே ஏமாந்<br/>
          திருந்தேனே என்செய்கேன் யாரும் இல்லேன்<br/>
        சீராருந் தணிகைவரை அமுதே ஆதி<br/>
          தெய்வமே நின்கருத்தைத் தெளிந்தி லேனே.<br/>
<br/>
 95.  <br/>   தெளிக்குமறைப் பொருளேஎன் அன்பே என்றன்<br/>
          செல்வமே திருத்தணிகைத் தேவே அன்பர்<br/>
        களிக்கும்மறைக் கருத்தேமெய்ஞ் ஞான நீதிக்<br/>
          கடவுளே நின்அருளைக் காணேன் இன்னும்<br/>
        சுளிக்கும்மிடித் துயரும்யமன் கயிறும் ஈனத்<br/>
          தொடர்பும்மலத் தடர்பும்மனச் சோர்வும் அந்தோ<br/>
        அளிக்கும்எனை என்செயுமோ அறியேன் நின்றன்<br/>
          அடித்துணையே உறுதுணைமற் றன்றி உண்டோ .<br/>
<br/>
 96.   <br/>  உண்டாய உலகுயிர்கள் தம்மைக் காக்க<br/>
          ஒளித்திருந்தவ் வுயிர்வினைகள் ஒருங்கே நாளும்<br/>
        கண்டாயே இவ்வேழை கலங்கும் தன்மை<br/>
          காணாயோ பன்னிரண்டு கண்கள் கொண்டோ ய்<br/>
        தண்டாத நின்அருட்குத் தகுமோ விட்டால்<br/>
          தருமமோ தணிகைவரைத் தலத்தின் வாழ்வே<br/>
        விண்டாதி தேவர்தொழும் முதலே முத்தி<br/>
          வித்தேசொற் பதம்கடந்த வேற்கை யானே.<br/>
<br/>
 97.  <br/>   கையாத அன்புடையார் அங்கைமேவும்<br/>
          கனியேஎன் உயிரேஎன் கண்ணே என்றும்<br/>
        பொய்யாத பூரணமே தணிகை ஞானப்<br/>
          பொருளேநின் பொன்அருள்இப் போதியான் பெற்றால்<br/>
        உய்யாத குறைஉண்டே துயர்சொல் லாமல்<br/>
          ஓடுமே யமன்பாசம் ஓய்ந்து போம்என்<br/>
        ஐயாநின் அடியரொடு வாழ்கு வேன்இங்<br/>
          கார்உனைஅல் லால்எனக்கின் றருள்செய் வாயே.<br/>
<br/>
 98.   <br/>  வாய்க்கும்உன தருள்என்றே அந்தோ நாளும்<br/>
          வழிபார்த்திங் கிளைக்கின்றேன் வருத்தும் பொல்லா<br/>
        நோய்க்கும்உறு துயர்க்கும்இலக் கானேன் மாழ்கி<br/>
          நொந்தேன்நின் அருள்காணேன் நுவலும் பாசத்<br/>
        தேய்க்கும்அவன் வரில்அவனுக் கியாது சொல்வேன்<br/>
          என்செய்கேன் துணைஅறியா ஏழை யேனே<br/>
        தூய்க்குமர குருவேதென் தணிகை மேவும்<br/>
          சோதியே இரங்காயோ தொழும்பா ளர்க்கே.<br/>
<br/>
 99.   <br/>  ஆளாயோ துயர்அளக்கர் வீழ்ந்து மாழ்கி<br/>
          ஐயாவோ எனும்முறையை அந்தோ சற்றும்<br/>
        கேளாயோ என்செய்கேன் எந்தாய் அன்பர்<br/>
          கிளத்தும்உன தருள்எனக்குக் கிடையா தாகில்<br/>
        நாளாய்ஓர் நடுவன்வரில் என்செய் வானோ<br/>
          நாயினேன் என்சொல்வேன் நாணு வேனோ<br/>
        தோளாஓர் மணியேதென் தணிகை மேவும்<br/>
          சுடரேஎன் அறிவேசிற் சுகங்கொள் வாழ்வே.<br/>
<br/>
 100.  <br/>  வாழ்வேநற் பொருளேநல் மருந்தே ஞான<br/>
          வாரிதியே தணிமைமலை வள்ள லேயான்<br/>
        பாழ்வேலை எனுங்கொடிய துயருள் மாழ்கிப்<br/>
          பதைத்தையா முறையோநின் பதத்துக் கென்றே<br/>
        தாழ்வேன்ஈ தறிந்திலையே நாயேன் மட்டும்<br/>
          தயவிலையோ நான்பாவி தானோ பார்க்குள்<br/>
        ஆழ்வேன்என் றயல்விட்டால் நீதி யேயோ<br/>
          அச்சோஇங் கென்செய்கேன் அண்ணால் அண்ணால்<br/>
<br/>
 101.   <br/> அண்ணாவே நின்அடியை அன்றி வேறோர்<br/>
          ஆதரவிங் கறியேன்நெஞ் சழிந்து துன்பால்<br/>
        புண்ணாவேன் தன்னைஇன்னும் வஞ்சர் பாற்போய்ப்<br/>
          புலந்துமுக வாட்டம்உடன் புலம்பி நிற்கப்<br/>
        பண்ணாதே யாவன்இவன் பாவிக் குள்ளும்<br/>
          படுபாவி என்றென்னைப் பரிந்து தள்ள<br/>
        எண்ணாதே யான்மிகவும் ஏழை கண்டாய்<br/>
          இசைக்கரிய தணிகையில்வீற் றிருக்கும் கோவே.<br/>
<br/>
 102.   <br/> கோவேநல் தணிகைவரை அமர்ந்த ஞான<br/>
          குலமணியே குகனேசற் குருவே யார்க்கும்<br/>
        தேவேஎன் விண்ணப்பம் ஒன்று கேண்மோ<br/>
          சிந்தைதனில் நினைக்கஅருள் செய்வாய் நாளும்<br/>
        பூவேயும் அயன்திருமால் புலவர் முற்றும்<br/>
          போற்றும்எழில் புரந்தரன்எப் புவியும் ஓங்கச்<br/>
        சேவேறும் பெருமான்இங் கிவர்கள் வாழ்த்தல்<br/>
          செய்துவக்கும் நின்இரண்டு திருத்தாள் சீரே.<br/>
<br/>
                   திருச்சிற்றம்பலம்<br/>
<br/>
                    7. ஜீவசாட்சி மாலை <br/>
<br/>
             எண்சீர்க் கழிநெடிலடி ஆசிரிய விருத்தம்<br/>
                    திருச்சிற்றம்பலம்<br/>
<br/>
 103.   <br/> பண்ஏறும் மொழிஅடியர் பரவி வாழ்த்தும்<br/>
          பாதமலர் அழகினைஇப் பாவி பார்க்கில்<br/>
        கண்ஏறு படும்என்றோ கனவி லேனும்<br/>
          காட்டென்றால் காட்டுகிலாய் கருணை ஈதோ<br/>
        விண்ஏறும் அரிமுதலோர்க் கரிய ஞான<br/>
          விளக்கேஎன் கண்ணேமெய் வீட்டின் வித்தே<br/>
        தண்ஏறு பொழிதணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 104.  <br/>  பண்டுமன துவந்துகுணம் சிறிதும் இல்லாப்<br/>
          பாவியேன் தனைஆண்டாய் பரிவால் இன்று<br/>
        கொண்டுகுலம் பேசுதல்போல் எளியேன் குற்றம்<br/>
          குறித்துவிடில் என்செய்கேன் கொடிய னேனைக்<br/>
        கண்டுதிருத் தொண்டர்நகை செய்வார் எந்நாய்<br/>
          கைவிடேல் உன்ஆணை காண்முக் காலும்<br/>
        தண்துளவன் புகழ்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 105.  <br/>  புன்புலைய வஞ்சகர்பால் சென்று வீணே<br/>
          புகழ்ந்துமனம் அயர்ந்துறுகண் பொருந்திப் பொய்யாம்<br/>
        வன்புலைய வயிறோம்பிப் பிறவி நோய்க்கு<br/>
          மருந்தாய நின்அடியை மறந்தேன் அந்தோ<br/>
        இன்புலைய உயிர்கொள்வான் வரில்என் பால்அவ்<br/>
          வியமனுக்கிங் கென்சொல்கேன் என்செய் கேனே<br/>
        தன்புகழ்காண் அருந்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 106.  <br/>  பெருங்களப முலைமடவார் என்னும் பொல்லாப்<br/>
          பேய்க்கோட்பட் டாடுகின்ற பித்த னேனுக்<br/>
        கிரும்புலவர்க் கரியதிரு அருள்ஈ வாயேல்<br/>
          என்சொலார்4 அடியர்அதற் கெந்தாய் எந்நாய்<br/>
        கரும்பின்இழிந் தொழுகும்அருள் சுவையே முக்கண்<br/>
          கனிகனிந்த தேனேஎன் கண்ணே ஞானம்<br/>
        தரும்புனிதர் புகழ்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
        4. சொல்வர். தொ.வே. முதற்பதிப்பு.<br/>
<br/>
 107.   <br/> கல்அளவாம் நெஞ்சம்என வஞ்ச மாதர்<br/>
          கண்மாயம் எனும்கயிற்றால் கட்டு வித்துச்<br/>
        சொல்அளவாத் துன்பம்எனும் கடலில் வீழ்த்தச்<br/>
          சோர்கின்றேன் அந்தோநல் துணைஓன் றில்லேன்<br/>
        மல்அளவாய்ப் பவம்மாய்க்கும் மருந்தாம் உன்றன்<br/>
          மலர்ப்பாதப் புணைதந்தால் மயங்கேன் எந்நாய்<br/>
        சல்லம்5உலாத் தரும்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 108.  <br/>  அன்னைமது லாம்பந்தத் தழுங்கி நாளும்<br/>
          அலைந்துவயி றோம்பிமனம் அயர்ந்து நாயேன்<br/>
        முன்னைவினை யாற்படும்பா டெல்லாம் சொல்லி<br/>
          முடியேன்செய் பிழைகருதி முனியேல் ஐயா<br/>
        பொன்னைநிகர் அருட்குன்றே ஒன்றே முக்கட்<br/>
          ப&amp;ஙதஇமணமே நறவேநற் புலவர் போற்றத்<br/>
        தன்னைநிகர் தரும்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 109.  <br/>  பன்னரும்வன் துயரால்நெஞ் சழிந்து நாளும்<br/>
          பதைத்துருகி நின்அருட்பால் பருகக் கிட்டா<br/>
        துன்னரும்பொய் வாழ்க்கைஎனும் கானத் திந்த<br/>
          ஊர்நகைக்கப் பாவிமழல் உணர்ந்தி லாயோ<br/>
        என்னருமை அப்பாஎன் ஐயா என்றன்<br/>
          இன்னுயிர்க்குத் தலைவாஇங் கெவர்க்கும் தேவா<br/>
        தன்னியல்சீர் வளர்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 110.   <br/> கோவேநின் பதம்பதுதியா வஞ்ச நெஞ்சக்<br/>
          கொடியோர்பால் மனவருத்தம் கொண்டாழ் கின்றேன்<br/>
        சாவேனும் அல்லன்நின்பொன் அருளைக் காணேன்<br/>
          தமியேனை உய்யும்வண்ணம் தருவ தென்றோ<br/>
        சேவேறும் சிவபெருமான் அரிதின் ஈன்ற<br/>
          செல்வமே அருள்ஞானத் தேனே அன்பர்<br/>
        தாவேதம் தெறும்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 111. <br/>   ஓயாது வரும்மிடியான் வஞ்சர் பால்சென்<br/>
          றுளங்கலங்கி நாணிஇரந் துழன்றெந் நாளும்<br/>
        மாயாத துயரடைந்து வருந்தித் தெய்வ<br/>
          மருந்தாய நின்அடியை மறந்திட் டேனே<br/>
        தாயாகித் தந்தையார்த் தமராய் ஞான<br/>
          சற்குருவாய்த் தேவாகித் தழைத்த ஒன்றே<br/>
        சாயாத புகழ்த்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 112.   <br/>மின்னாளும் இடைமடவார் அல்கு லாய<br/>
          வெங்குழியில் வீழ்ந்தாழ்ந்து மெலிந்தேன் அல்லால்<br/>
        எந்நாளும் உனைப்போற்றி அறியேன் என்னே<br/>
          ஏழைமதி கொண்டேன்இங் கென்செய் கேனே<br/>
        அன்னாய்என அப்பாஎன் றரற்றும் அன்பர்க்<br/>
          காரமுதே அருட்கடலே அமரர் கோவே<br/>
        தன்னார்வத் தமர்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 113.  <br/>  வன்சொலினார் இடைஅடைந்து மாழ்கும் இந்த<br/>
          மாபாவி யேன்குறையை வகுத்து நாளும்<br/>
        என்சொலினும் இரங்காமல் அந்தோ வாளா<br/>
          இருக்கின்றாய் என்னேநின் இரக்கம் எந்தாய்<br/>
        இருள்அகற்றும் செழுஞ்சுடரே எவர்க்கும் கோவே<br/>
          தன்சொல்வளர் தரும்தணிகை மணியே ஜீவ<br/>
        சாட்சியாய் நிறைந்தருளும் சகச வாழ்வே.<br/>
<br/>
 114.   <br/> மீளாத வன்துயர்கொண் டீனர் தம்மால்<br/>
          மெலிந்துநினை அழைத்தலறி விம்மா நின்றேன்<br/>
        கேளாத கேள்விஎலாம் கேட்பிப் பாய்நீ<br/>
          கேட்கிலையோ என்அளவில் கேள்வி இன்றோ<br/>
        மதியேசிற் சுகஞான மழைபெய் விண்ணே<br/>
          தாளாளர் புகழ்தணிகை மணியே ஜீவ<br/>
        சாட்சியாய் நிறைந்தருளும் சகச வாழ்வே.<br/>
<br/>
 115.  <br/>  மண்ணினால் மங்கையரால் பொருளால் அந்தோ<br/>
          வருந்திமனம் மயங்கிமிக வாடி நின்றேன்<br/>
        புண்ணியா நின்அருளை இன்னும் காணேன்<br/>
          பொறுத்துமுடி யேன்துயரம் புகல்வ தென்னே<br/>
        எண்ணினால் அளப்பரிய பெரிய மோன<br/>
          இன்பமே அன்பர்தம திதயத் தோங்கும்<br/>
        தண்ணினால் பொழில்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 116.   <br/> வஞ்சகராம் கானின்இடை அடைந்தே நெஞ்சம்<br/>
          வருந்திஉறு கணவெயிலால் மாழாந் தந்தோ<br/>
        தஞ்சம்என்பார் இன்றிஒரு பாவி நானே<br/>
          தனித்தருள்நீர்த் தாகம்உற்றேன் தயைசெய் வாயோ<br/>
        செஞ்சொல்மறை முடிவிளக்கே உண்மை ஞானத்<br/>
          தேறலே முத்தொழில்செய் தேவர் தேவே<br/>
        சஞ்சலம்நீத் தருள்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 117.   <br/> வாழாத வண்ணம்எனைக் கெடுக்கும் பொல்லா<br/>
          வஞ்சகநெஞ் சால்உலகில் மாழாந் தந்தோ<br/>
        பாழான மந்தையர்பால் சிந்தை வைக்கும்<br/>
          பாவியேன் முகம்பார்க்கப் படுவ தேயோ<br/>
        ஏழாய வன்பவத்தை நீக்கும் ஞான<br/>
          இன்பமே என்அரசே இறையே சற்றும்<br/>
        தாழாத புகழ்த்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 118.  <br/>  உளந்தளர விழிசுருக்கும் வஞ்சர் பால்சென்<br/>
          றுத்தமநின் அடியைமறந் தோயா வெய்யில்<br/>
        இளந்தளிர்போல் நலிந்திரந்திங் சூழலும் இந்த<br/>
          ஏழைமுகம் பார்த்திரங்காய் என்னே என்னே<br/>
        வளந்தருசற் குணமலையே முக்கட் சோதி<br/>
          மணியின்இருந் தொளிர்ஒளியே மயிலு'ர் மன்னே<br/>
        தளந்தரும்ப&amp;ஙதஇம் பொழில்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 119.  <br/>  கல்லாத வஞ்சகர்பால் சென்று வீணாள்<br/>
          கழித்து நிற்கும் கடையன்இவன் கருணை இல்லாப்<br/>
        பொல்லாத பாவிஎன எண்ணி என்னைப்<br/>
          புறம்போக்கில் ஐயாயான் புரிவ தென்னே<br/>
        எல்லாம்செய் வல்லவனே தேவர் யார்க்கும்<br/>
          இறைவனே மயில்ஏறும் எம்பி ரானே<br/>
        சல்லாப வளத்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 120.   கன்னேய நெஞ்சகர்மாட் டணுகி ஐயோ<br/>
          கரைந்துருகி எந்தாய்நின் கருணை கானா<br/>
        தென்னேஎன் றேங்கிஅழும் பாவி யேனுக்<br/>
          கிருக்கஇடம் இலையோநின் இதயங் கல்லோ<br/>
        பொன்னேஎன் உயிர்க்குயிராய்ப் பொருந்து ஞான<br/>
          பூரணமே புண்ணியமே புனித வைப்பே<br/>
        தன்னேரில் தென்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 121.   பாவவினைக் கோர்இடமாம் மடவார் தங்கள்<br/>
          பாழ்ங்குழிக்கண் வீழமனம் பற்றி அந்தோ<br/>
        மாவல்வினை யுடன்மெலிந்திங் சூழல்கின் றேன்நின்<br/>
          மலர்அடியைப் பேற்றேன்என் மதிதான் என்னே<br/>
        தேவர்தொழும் பொருளேஎன் குலத்துக் கெல்லாம்<br/>
          தெய்வமே அடியர்உளம் செழிக்கும் தேனே<br/>
        தாவகன்றோர் புகழ்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 122.   கன்னியர்தம் மார்பிடங்கொண் டலைக்கும் புன்சீழ்க்<br/>
           கட்டிகளைக் கருதிமனம் கலங்கி வீணே<br/>
        அன்னியனாய் அலைகின்றேன் மயக்கம் நீக்கி<br/>
          அடிமைகொளல் ஆகாதோ அருட்பொற் குன்றே<br/>
        சென்னிமிசைக் கங்கைவைத்தோன் அரிதில் பெற்ற<br/>
          செல்வமே என்புருக்கும் தேனே எங்கும்<br/>
        தன்னியல்கொண் டுறும்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 123.   உள்ளமனக் குரங்காட்டித் திரியும் என்றன்<br/>
           உளவறிந்தோ ஐயாநீ உன்னைப் போற்றார்<br/>
        கள்ளமனக் குரங்குகளை ஆட்ட வைத்தாய்<br/>
          கடையனேன் பொறுத்துமுடி கில்லேன் கண்டாய்<br/>
        தெள்ளமுதப் பெருங்கடலே தேனே ஞானத்<br/>
          தெளிவேஎன் தெய்வமே தேவர் கோவே<br/>
        தள்ளரிய புகழ்த்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 124.   வந்தாள்வாய் ஐயாவோ வஞ்சர் தம்பால்<br/>
          வருந்துகின்றேன் என்றலறும் மாற்றம் கேட்டும்<br/>
        எந்தாய்நீ இரங்காமல் இருக்கின் றாயால்<br/>
          என்மனம்போல் நின்மனமும் இருந்த தேயோ<br/>
        கந்தாஎன் றுரைப்பவர்தம் கருத்துள் ஊறும்<br/>
          கனிரசமே கரும்பேகற் கண்டே நற்சீர்<br/>
        தந்தாளும் திருத்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 125.   ஊர்ஆதி இகழ்மாயக் கயிற்றால் கட்டுண்<br/>
          டோ ய்ந்தலறி மனம்குழைந்திங் குழலு கின்றேன்<br/>
        பார்ஆதி அண்டம்எலாம் கணக்கில் காண்போய்<br/>
          பாவியேன் முகவாட்டம் பார்த்தி லாயோ<br/>
        சீர்ஆதி பகவன்அருட் செல்வ மேஎன்<br/>
          சிந்தைமலர்ந் திடஊறுந் தேனே இன்பம்<br/>
        சார்ஆதி மலைத்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 126.   வாஎன்பார் இன்றிஉன தன்பர் என்னை<br/>
          வஞ்சகன்என் றேமறுத்து வன்கணாநீ<br/>
        போஎன்பார் ஆகில்எங்குப் போவேன் அந்தோ<br/>
          பொய்யனேன் துணைஇன்றிப் புலம்பு வேனே<br/>
        கோஎன்பார்க் கருள்தருமக் குன்றே ஒன்றே<br/>
          குணங்குறிஅற் றிடஅருளும் குருவே வாழ்க்கைத்<br/>
        தாஎன்பார் புகழ்த்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 127.   மாயைநெறி யாம்உலக வாழ்க்கை தன்னில்<br/>
          வருந்திநினை அழைத்தலறி மாழ்கா நின்றேன்<br/>
        தாயைஅறி யாதுவரும் சூல்உண் டோ என்<br/>
          சாமிநீ அறியாயோ தயைஇல் லாயோ<br/>
        பேயைநிகர் பாவிஎன நினைந்து விட்டால்<br/>
          பேதையேன் என்செய்கேன் பெருஞ்சீர்க் குன்றே<br/>
        சாயைகடல் செறிதணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 128.   மின்னைநிகர்ந் தழிவாழ்க்கைத் துயரால் நெஞ்சம்<br/>
          மெலிந்துநின தருள்பருக வேட்டுநின்றேன்<br/>
        என்னைஇவன் பெரும்பாவி என்றே தள்ளில்<br/>
          என்செய்கேன் தான்பெறும்சேய் இயற்றும் குற்ற<br/>
        அன்னைபொறுத் திடல்நீதி அல்ல வோஎன்<br/>
          ஐயாவே நீபொறுக்கல் ஆகா தோதான்<br/>
        தன்னைநிகர் தரும்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 129.   முந்தைவினை யால்நினது வழியில் செல்லா<br/>
          முடனேன் தனைஅன்பர் முனிந்து பெற்ற<br/>
        தந்தைவழி நில்லாத பாவி என்றே<br/>
          தள்ளிவிடில் தலைசாய்த்துத் தயங்கு வேனே<br/>
        எந்தைநின தருள்சற்றே அளித்தால் வேறோர்<br/>
          எண்ணமிலேன் ஏகாந்தத் திருந்து வாழ்வேன்<br/>
        சந்தனவான் பொழில்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
 130.   பன்னகநொந் துறுவஞ்ச உலகில் நின்று<br/>
          பரதவித்துன் அருட்கெதிர்போய்ப் பார்க்கின் றேன்நின்<br/>
        பொன்னருளைப் புணர்ந்துமன மகிழ்ந்து வாழப்<br/>
          புண்ணியனே நாயேற்குப் பொருத்தம் இன்றோ<br/>
        பின்னைஒரு துணைஅறியேன் தனியே விட்டால்<br/>
          பெருமநினக் கழகேயோ பேதை யாம்என்<br/>
        தன்னைஅளித் தருள்தணிகை மணியே ஜீவ<br/>
          சாட்சியாய் நிறைந்தருளும் சகச வாழ்வே.<br/>
<br/>
                    திருச்சிற்றம்பலம்.<br/>
<br/>
                    8. ஆற்றா முறை <br/>
<br/>
             எண்சீர்க் கழிநெடிலடி ஆசிரிய விருத்தம்<br/>
                   திருச்சிற்றம்பலம்<br/>
<br/>
 131.   விண்அ றாதுவாழ் வேந்தன் ஆதியர்<br/>
          வேண்டி ஏங்கவும் விட்டென் நெஞ்சகக்<br/>
        கண்அ றாதுநீ கலந்து நிற்பதைக்<br/>
          கள்ள நாயினேன் கண்டு கொண்டிலேன்<br/>
        எண்அ றாத்துயர்க் கடலுள் முழ்கியே<br/>
          இயங்கி மாழ்குவேன் குலவும் போரி6 வாழ்<br/>
        சாமி யேதிருத் தணிகை நாதனே.<br/>
         6. போரி-திருப்போருர்<br/>
<br/>
 132.   வாட்கண் ஏழையர் மயலில் பட்டகம்<br/>
          மயங்கி மால்அயன் வழுத்தும் நின்திருத்<br/>
        தாட்கண் நேயம்அற் றுலக வாழ்க்கையில்<br/>
          சஞ்ச ரித்துழல் வஞ்ச னேன்இடம்<br/>
        ஆட்க ணேசுழல் அந்த கன்வரில்<br/>
          அஞ்சு வேன்அலால் யாது செய்குவேன்<br/>
        நாட்க ணேர்மலர்ப் பொழில்கொள் போரிவாழ்<br/>
          நாய காதிருத் தணிகை நாதனே.<br/>
<br/>
 133.   எண்ணில் புன்தொழில் எய்தி ஐயவோ<br/>
          இயல்பின் வாழ்க்கையில் இயங்கி மாழ்கியே<br/>
        கண்ணின் உண்மணி யாய நின்தனைக்<br/>
          கருதி டாதுழல் கபட னேற்கருள்<br/>
        நண்ணி வந்திவன் ஏழை யாம்என<br/>
          நல்கி ஆண்டிடல் நியாய மேசொலாய்<br/>
        தண்இ ரும்பொழில் சூழும் போரிவாழ்<br/>
          சாமி யேதிருத் தணிகை நாதனே.<br/>
<br/>
 134.   கூவி ஏழையர் குறைகள் தீரஆட்<br/>
          கொள்ளும் வள்ளலே குறுகும் வாழ்க்கையில்<br/>
        பாவி யேன்படும் பாட னைத்தையும்<br/>
          பார்த்தி ருந்தும்நீ பரிந்து வந்திலாய்<br/>
        சேவி யேன் எனில் தள்ளல் நீதியோ<br/>
          திருவ ருட்கொரு சிந்து வல்லையோ<br/>
        தாவி ஏர்வளைப் பயில்செய் போரிவாழ்<br/>
          சாமி யேதிருத் தணிகை நாதனே.<br/>
<br/>
 135.   சந்தை நேர்நடை தன்னில் ஏங்குவேன்<br/>
          சாமி நின்திருத் தாளுக் கன்பிலேன்<br/>
        எந்தை நீமகிழ்ந் தென்னை ஆள்வையேல்<br/>
          என்னை அன்பர்கள் என்சொல் வார்களோ<br/>
        நிந்தை ஏற்பினும் கருணை செய்திடல்<br/>
          நித்த நின்அருள் நீதி ஆகுமால்<br/>
        தந்தை தாய்என வந்து சீர்தரும்<br/>
          தலைவ னேதிருத் தணிகை நாதனே.<br/>
<br/>
 136.   செல்லும் வாழ்க்கையில் தியங்க விட்டுநின்<br/>
          செய்ய தாள்துதி செய்தி டாதுழல்<br/>
        கல்லும் வெந்நிடக் கண்டு மிண்டுசெய்<br/>
          கள்ள நெஞ்சினேன் கவலை தீர்ப்பையோ<br/>
        சொல்லும் இன்பவான் சோதி யேஅருள்<br/>
          தோற்ற மேசுக சொருப வள்ளலே<br/>
        சல்லி யங்கெட அருள்செய் போரிவாழ்<br/>
          சாமி யேதிருத் தணிகை நாதனே.<br/>
<br/>
 137.   ஏது செய்குவ னேனும் என்றனை<br/>
          ஈன்ற நீபொறுத் திடுதல் அல்லதை<br/>
        ஈது செய்தவன் என்றிவ் வேழையை<br/>
          எந்த வண்ணம்நீ எண்ணி நீக்குவாய்<br/>
        வாது செய்வன்இப் போது வள்ளலே<br/>
          வறிய னேன்என மதித்து நின்றிடேல்<br/>
        தாது செய்மலர்ப் பொழில்கொள் போரிவாழ்<br/>
          சாமி யேதிருத் தணிகை நாதனே.<br/>
<br/>
 138.   பேயும் அஞ்சுறும் பேதை யார்களைப்<br/>
          பேணும் இப்பெரும் பேய னேற்கொரு<br/>
        தாயும் அப்பனும் தமரும் நட்பும்ஆய்த்<br/>
          தண்அ ருட்கடல் தந்த வள்ளலே<br/>
        நீயும் நானும்ஓர் பாலும் நீருமாய்<br/>
          நிற்க வேண்டினேன் நீதி ஆகுமோ<br/>
        சாயும் வன்பவம் தன்னை நீக்கிடும்<br/>
          சாமி யேதிருத் தணிகை நாதனே.<br/>
<br/>
 139.   பொய்யர் தம்மனம் புகுதல் இன்றெனப்<br/>
          புனித நு'லெலாம் புகழ்வ தாதலால்<br/>
        ஐய நின்திரு அருட்கி ரப்பஇங்<br/>
          கஞ்சி நின்றென்இவ் விஞ்சு வஞ்சனேன்<br/>
        மெய்யர் உள்ளுளே விளங்கும் சோதியே<br/>
          வித்தி லாதவான் விளைந்த இன்பமே<br/>
        தைய லார்இரு வோரும் மேவுதோள்<br/>
          சாமி யேதிருத் தணிகை நாதனே.<br/>
<br/>
 140.   மாலின் வாழ்க்கையின் மயங்கி நின்பதம்<br/>
          மறந்து ழன்றிடும் வஞ்ச நெஞ்சினேன்<br/>
        பாலின் நீர்என நின்அ டிக்கணே<br/>
          பற்றி வாழ்ந்திடப் பண்ணு வாய்கொலோ<br/>
        சேலின் வாட்கணார் தீய மாயையில்<br/>
          தியங்கி நின்றிடச் செய்கு வாய்கொலோ<br/>
        சால நின்உளம் தான்எவ் வண்ணமோ<br/>
          சாற்றி டாய்திருத் தணிகை நாதனே.<br/>
<br/>
             திருச்சிற்றம்பலம்.<br/>
<br/>
                     9. இரந்த விண்ணப்பம் <br/>
<br/>
              அறுசீர்க் கழிநெடிலடி ஆசிரிய விருத்தம்<br/>
                    திருச்சிற்றம்பலம்<br/>
<br/>
 141.   நாளை ஏகியே வணங்குதும் எனத்தினம் நாளையே கழிக்கின்றோம்<br/>
        ஊளை நெஞ்சமே என்னையோ என்னையோ உயர்திருத் தணிகேசன்<br/>
        தாளை உன்னியே வாழ்ந்திலம் உயிர்உடல் தணந்திடல் தனைஇந்த<br/>
        வேளை என்றறி வுற்றிலம் என்செய்வோம் விளம்பரும் விடையோமே.<br/>
<br/>
 142.   விடைய வாழ்க்கையை விரும்பினன் நின்திரு விரை மலர்ப் பதம்போற்றேன்<br/>
        கடைய நாயினேன் எவ்வணம் நின்திருக் கருணைபெற் றுய்வேனே<br/>
        விடையில் ஏறிய சிவபரஞ் சுடர்உளே விளங்கிய ஒளிக்குன்றே<br/>
        தடையி லாதபேர் ஆனந்த வெள்ளமே தணிகைஎம் பெருமானே.<br/>
<br/>
 143.   பெருமை வேண்டிய பேதையில் பேதையேன் பெருந்துயர் உழக்கின்றேன்<br/>
        ஒருமை ஈயும்நின் திருப்பதம் இறைஞ்சிலேன் உய்வதெப் படியேயோ<br/>
        அருமை யாம்தவத் தம்மையும் அப்பனும் அளித்திடும் பெருவாழ்வே<br/>
        தரும வள்ளலே குணப்பெருங் குன்றமே தணிகைமா மலையானே.<br/>
<br/>
 144.   மலையும் வேற்கணார் மையலில் அழுந்தியே வள்ளல்நின் பதம்போற்றோ<br/>
        தலையும் இப்பெருங் குறையினை ஐயகோ யாவரோ டுரைசெய்கேன்<br/>
        நிலைகொள் ஆனந்த நிருத்தனுக் கொருபொருள் நிகழ்த்திய பெருவாழ்வே<br/>
        தலைமை மேவிய சற்குரு நாதனே தணிகையம் பதியானே.<br/>
<br/>
 145.   பதியும் அப்பனும் அன்னையும் குருவும்நற் பயன்தரு பொருளாய<br/>
        கதியும் நின்திருக் கழல்அடி அல்லது கண்டிலன் எளியேனே<br/>
        விதியும் மாலும்நின் றேத்திடும் தெய்வமே விண்ணவர் பெருமானே<br/>
        வதியும் சின்மய வடிவமே தணிகைமா மலைஅமர்ந் திடுவாழ்வே.<br/>
<br/>
 146.   வாழும் நின்திருத் தொண்டர்கள் திருப்பதம் வழுத்திடா துலகத்தே<br/>
        தாழும் வஞ்சர்பால் தாழும்என் தன்மைஎன் தன்மைவன் பிறப்பாய<br/>
        ஏழும் என்னதே ஆகிய தையனே எவர்எனைப் பொருகின்றோர்<br/>
        ஊழும் நீக்குறும் தணிகைஎம் அண்ணலே உயர்திரு வருள்தேனே.<br/>
<br/>
 147.   தேனும் தெள்ளிய அமுதமும் கைக்கும்நின் திருவருள் தேன்உண்டே<br/>
        யானும் நீயுமாய்க் கலந்துற வாடும்நாள் எந்தநாள் அறியேனே<br/>
        வானும் பூமியும் வழுத்திடும் தணிகைமா மலைஅமர்ந் திடுதேவே<br/>
        கோனும் தற்பர குருவுமாய் விளங்கிய குமாரசற் குணக்குன்றே.<br/>
<br/>
 148.   குன்று பொய்உடல் வாழ்வினை மெய்எனக் குறித்திவண் அலைகின்றேன்<br/>
        இன்று நின்திரு வருள்அடைந் துய்வனோ இல்லைஇவ் வுலகத்தே<br/>
        என்றும் இப்படிப் பிறந்திறந் துழல்வனோ யாதும்இங் கறிகில்லேன்<br/>
        நன்று நின்திருச் சித்தம்என் பாக்கியம் நல்தணி கையில்தேவே.<br/>
<br/>
 149.   தேவ ரும்தவ முனிவரும் சித்தரும் சிவன்அரி அயன்ஆகும்<br/>
        முவ ரும்பணி முதல்வநின் அடியில்என் முடிஉற வைப்பாயேல்<br/>
        ஏவ ரும்எனக் கெதிர்இலை முத்திவீ டென்னுடை யதுகண்டாய்<br/>
        தாவ ரும்பொழில் தணிகையம் கடவுளே சரவண பவகோவே.<br/>
<br/>
 150.   வேயை வென்றதோள் பாவையர் படுகுழி விழுந்தலைந் திடும்இந்த<br/>
        நாயை எப்படி ஆட்கொளல் ஆயினும் நாதநின் செயல்அன்றே<br/>
        தாயை அப்பனைத் தமரினை விட்டுனைச் சார்ந்தவர்க் கருள்கின்றோய்<br/>
        மாயை நீக்குநல் அருள்புரி தணிகைய வந்தருள் இந்நாளே.<br/>
<br/>
                      திருச்சிற்றம்பலம்.<br/>
<br/>
                      10. கருணை மாலை<br/>
<br/>
                       கலிவிருத்தம்<br/>
<br/>
                     திருச்சிற்றம்பலம்<br/>
<br/>
 151.   சங்க பாணியைச் சதுமு கத்தனைச்<br/>
        செங்கண் ஆயிரத் தேவர் நாதனை<br/>
        மங்க லம்பெற வைத்த வள்ளலே<br/>
        தங்க ருள்திருத் தணிகை ஐயனே.<br/>
<br/>
 152.   ஐய னேநினை அன்றி எங்கணும்<br/>
        பொய்ய னேற்கொரு புகல்இ லாமையால்<br/>
        வெய்ய னேன்என வெறுத்து விட்டிடேல்<br/>
        மெய்ய னேதிருத் தணிகை வேலனே.<br/>
<br/>
 153.   வேலன் மாதவன் வேதன் ஏத்திடும்<br/>
        மேலன் மாமயில் மேலன் அன்பர்உள்<br/>
        சால நின்றவன் தணிகை நாயகன்<br/>
        வால நற்பதம் வைப்பென் நெஞ்சமே.<br/>
<br/>
 154.   நெஞ்ச மேஇஃ தென்னை நின்மதி<br/>
        வஞ்ச வாழ்வினில் மயங்கு கின்றனை<br/>
        தஞ்சம் என்றருள் தணிகை சார்த்தியேல்<br/>
        கஞ்ச மாமலர்க் கழல்கி டைக்குமே.<br/>
<br/>
 155.   கிடைக்குள் மாழ்கியே கிலம்செய் அந்தகன்<br/>
        படைக்குள் பட்டிடும் பான்மை எய்திடேன்<br/>
        தடைக்குள் பட்டிடாத் தணிகை யான்பதத்<br/>
        தடைக்க லம்புகுந் தருள்செ ழிப்பனே.<br/>
<br/>
 156.   செழிக்கும் சீர்திருத் தணிகைத் தேவநின்<br/>
        கொழிக்கும் நல்லருள் கொள்ளை கொள்ளவே<br/>
        தழிக்கொண் டன்பரைச் சார்ந்தி லேன்இவண்<br/>
        பழிக்குள் ஆகும்என் பான்மை என்னையோ.<br/>
<br/>
 157.   என்னை என்னைஈ தென்றன் மாதவம்<br/>
        முன்னை நன்னெறி முயன்றி லேனைநின்<br/>
        பொன்னை அன்னதாள் போற்ற வைத்தனை<br/>
        அன்னை என்னும்நல் தணிகை அண்ணலே.<br/>
<br/>
 158.   அண்ணி லேன்நினை ஐய நின்அடி<br/>
        எண்ணி லேன்இதற் கியாது செய்குவேன்<br/>
        புண்ணி னேன்பிழை பொறுத்துக் கோடியால்<br/>
        தண்ணின் நீள்பொழில் தணிகை அப்பனே.<br/>
<br/>
 159.   அப்பன் என்னுடை அன்னை தேசிகன்<br/>
        செப்பன் என்குலத் தெய்வம் ஆனவன்<br/>
        துப்பன் என்உயிர்த் துணைவன் யாதும்ஓர்<br/>
        தப்பில் அன்பர்சேர் தணிகை வள்ளலே.<br/>
<br/>
 160.   வள்ளல் உன்அடி வணங்கிப் போற்றஎன்<br/>
        உள்ளம் என்வசத் துற்ற தில்லையால்<br/>
        எள்ளல் ஐயவோ ஏழைஎன் செய்கேன்<br/>
        தள்ள ரும்பொழில் தணிகை வெற்பனே.<br/>
<br/>
 161.   வெற்ப னேதிருத் தணிகை வேலவனே<br/>
        பொற்ப னேதிருப் போரி நாதனே<br/>
        கற்ப மேல்பல காலம் செல்லுமால்<br/>
        அற்ப னேன்துயர்க் களவு சாற்றவே.<br/>
<br/>
 162.   சாறு சேர்திருத் தணிகை எந்தைநின்<br/>
        ஆறு மாமுகத் தழகை மொண்டுகொண்<br/>
        டுறில் கண்களால் உண்ண எண்ணினேன்<br/>
        ஈறில் என்னுடை எண்ணம் முற்றுமோ.<br/>
<br/>
 163.   முற்று மோமனம் முன்னி நின்பதம்<br/>
        பற்று மோவினைப் பகுதி என்பவை<br/>
        வற்று மோசுக வாழ்வு வாய்க்குமோ<br/>
        சற்றும் ஓர்கிலேன் தணிகை அத்தனே.<br/>
<br/>
 164.   அத்த னேதணி காச லத்தருள்<br/>
        வித்த னேமயில் மேற்கொள் வேலனே<br/>
        பித்த னேன்பெரும் பிழைபொ றுத்திடில்<br/>
        சுத்த அன்பர்கள் சொல்வர் ஏதமே.<br/>
<br/>
 165.   ஏதி லார்என எண்ணிக் கைவிடில்<br/>
        நீதி யோஎனை நிலைக்க வைத்தவா<br/>
        சாதி வான்பொழில் தணிகை நாதனே<br/>
        ஈதி நின்அருள் என்னும் பிச்சையே.<br/>
<br/>
 166.   பிச்சை ஏற்றவன் பிள்ளை நீஎனில்<br/>
        இச்சை ஏற்றவர்க் கியாது செய்குவாய்<br/>
        பச்சை மாமயில் பரம நாதனே<br/>
        கச்சி நேர்தணி கைக்க டம்பனே.<br/>
<br/>
 167.   கடப்ப மாமலர்க் கண்ணி மார்பனே<br/>
        தடப்பெ ரும்பொழில் தணிகைத் தேவனே<br/>
        இடப்ப டாச்சிறி யேனை அன்பர்கள்<br/>
        தொடப்ப டாதெனில் சொல்வ தென்கொலோ.<br/>
<br/>
 168.   என்சொல் கேன்இதை எண்ணில் அற்புதம்<br/>
        வன்சொ லேன்பிழை மதித்தி டாதுவந்<br/>
        தின்சொ லால்இவண் இருத்தி என்றனன்<br/>
        தன்சொல் செப்பரும் தணிகைத் தேவனே.<br/>
<br/>
 169.   தேவ நேசனே சிறக்கும் ஈசனே<br/>
        பாவ நாசனே பரம தேசனே<br/>
        சாவ காசனே தணிகை வாசனே<br/>
        கோவ பாசனே குறிக்கொள் என்னையே.<br/>
<br/>
 170.   குறிக்கொள் அன்பரைக் கூடு றாதஇவ்<br/>
        வெறிக்கொள் நாயினை வேண்டி ஐயநீ<br/>
        முறிக்கொள் வாய்கொலோ முனிகொள் வாய்கொலோ<br/>
        நெறிக்கொள் வோர்புகழ் தணிகை நித்தனே.<br/>
<br/>
 171.   தணிகை மேவிய சாமி யேநினை<br/>
        எணிகை விட்டிடேல் என்று தோத்திரம்<br/>
        அணிகை நின்அடிக் கயர்ந்து நின்றுவீண்<br/>
        கணிகை போல்எனைக் கலக்கிற் றுள்ளமே.<br/>
<br/>
 172.   உள்ளம் நெக்குவிட் டுருகும் அன்பர்தம்<br/>
        நள்அ கத்தினில் நடிக்கும் சோதியே<br/>
        தள்அ ருந்திறல் தணிகை ஆனந்த<br/>
        வெள்ள மேமனம் விள்ளச் செய்வையே.<br/>
<br/>
 173.   செய்வ தன்றவன் சிறிய னேன்றனை<br/>
        வைவர் அன்பர்கள் என்னில் மத்தனேன்<br/>
        உய்வ தெவ்வணம் உரைசெய் அத்தனே<br/>
        சைவ நாதனே தணிகை மன்னனே.<br/>
<br/>
 174.   மன்னும் நின்அருள் வாய்ப்ப தின்றியே<br/>
        இன்னும் இத்துயர் ஏய்க்கில் என்செய்கேன்<br/>
        பொன்னின் அம்புயன் போற்றும் பாதனே<br/>
        தன்னில் நின்றிடும் தணிகை மேலனே.<br/>
<br/>
 175.   மேலை வானவர் வேண்டும் நின்திருக்<br/>
        காலை என்சிரம் களிக்க வைப்பையோ<br/>
        சாலை ஓங்கிய தணிகை வெற்பனே<br/>
        வேலை ஏந்துகை விமல் நாதனே.<br/>
<br/>
 176.   வேத மாமுடி விளங்கும் நின்திருப்<br/>
        பாதம் ஏத்திடாப் பாவி யேன்தனக்<br/>
        கீதல் இன்றுபோ என்னில் என்செய்கேன்<br/>
        சாதல் போக்கும்நல் தணிகை நேயனே.<br/>
<br/>
 177.   நேயம் நின்புடை நின்றி டாதாஎன்<br/>
        மாய நெஞ்சினுள் வந்தி ருப்பையோ<br/>
        பேய னேன்பெரும் பிழைபொ றுத்திடத்<br/>
        தாய நின்கடன் தணிகை வாணனே.<br/>
<br/>
 178.   வாணு தல்பெரு மாட்டி மாரொடு<br/>
        காணு தற்குனைக் காதல் கொண்டனன்<br/>
        ஏணு தற்கென தெண்ணம் முற்றுமோ<br/>
        மாணு தற்புகழ்த் தணிகை வண்ணனே.<br/>
<br/>
 179.   வண்ண னேஅருள் வழங்கும் பன்னிரு<br/>
        கண்ண னேஅயில் கரங்கொள் ஐயனே<br/>
        தண்ண னேர்திருத் தணிகை வேலனே<br/>
        திண்ணம் ஈதருள் செய்யும் காலமே.<br/>
<br/>
 180.   கால்கு றித்தஎன் கருத்து முற்றியே<br/>
        சால்வ ளத்திருத் தணிகை சார்வன்என்<br/>
        மால்ப கைப்பிணி மாறி ஓடவே<br/>
        மேல்கு றிப்பனால் வெற்றிச் சங்கமே.<br/>
<br/>
                திருச்சிற்றம்பலம்<br/>
<br/>
                     11. மருண்மாலை விண்ணப்பம்<br/>
<br/>
                 அறுசீர்க் கழிநெடிலடி ஆசிரிய விருத்தம்<br/>
                         திருச்சிற்றம்பலம்<br/>
<br/>
 181.   சொல்லும் பொருளு மாய்நிறைந்த சுகமே அன்பர் துதிதுணையே<br/>
        புல்லும் புகழ்சேர் நல்தணிகைப் பொருப்பின் மருந்தே பூரணமே<br/>
        அல்லும் பகலும் நின்நாமம் அந்தோ நினைந்துன் ஆளாகேன்<br/>
        கல்லும் பொருவா வன்மனத்தால் கலங்கா நின்றேன் கடையேனே.<br/>
<br/>
 182.   கடையேன் வஞ்ச நெஞ்சகத்தால் கலுழ்கின் னேன்நின் திருக்கருணை<br/>
        அடையேன் அவமே திரிகின்றேன் அந்தோ சிறிதும் அறிவில்லேன்<br/>
        விடையே றீசன் புயம்படும்உன் விரைத்தாள் கமலம் பெறுவேனோ<br/>
        கொடைஏர் அருளைத் தருமுகிலே கோவே தணிகைக் குலமணியே.<br/>
<br/>
 183.   மணியே அடியேன் கண்மணியே மருந்தே அன்பர் மகிழ்ந்தணியும்<br/>
        அணியே தணிகை அரசேதெள் அமுதே என்றன் ஆருயிரே<br/>
        பிணிஏய் துயரால் வருந்திமனப் பேயால் அலைந்து பிறழ்கின்றேன்<br/>
        தணியேன் தாகம் நின்அருளைத் தருதல் இலையேல் தாழ்வேனே.<br/>
<br/>
 184.   தாழ்வேன் வஞ்ச நெஞ்சகர்பால் சார்வேன் தனக்குள் அருள்தந்தால்<br/>
        வாழ்வேன் இலையேல் என்செய்கேன் வருத்தம் பொறுக்க மாட்டேனே<br/>
        ஏழ்வே தனையும் கடந்தவர்தம் இன்பப் பெருக்கே என்உயிரே<br/>
        போழ்வேல் கரங்கொள் புண்ணியனே புகழ்சேர் தணிகைப் பொருப்பரசே.<br/>
<br/>
 185.   அரைசே அடியர்க் கருன்குகனே அண்ணா தணிகை ஐயாவே<br/>
        விரைசேர் கடம்பமலர்ப்புயனே வேலா யுதக்கை மேலோனே<br/>
        புரைசேர் மனத்தால் வருந்திஉன்றன் பூம்பொற் பதத்தைப் புகழ்கில்லேன்<br/>
        தரைசேர் வாழ்வில் தயங்குகின்றேன் அந்தோ நின்று தனியேனே.<br/>
<br/>
 186.   தனியே துயரில் வருந்திமனம் சாம்பி வாழ்க்கைத் தளைப்பட்டிங்<br/>
        கினிஏ துறுமோ என்செய்கேன் என்றே நின்றேற் கிரங்காயோ<br/>
        கனியே பாகே கரும்பேஎன் கண்ணே தணிகைக் கற்பகமே<br/>
        துனிஏய் பிறவி தனைஅகற்றும் துணையே சோதிச் சுகக்குன்றே.<br/>
<br/>
 187.   குன்றே மகிழ்ந்த குணக்குன்றே கோவே தணிகைக் குருபரனே<br/>
        நன்றே தெய்வ நாயகமே நவிலற் கரிய நல்உறவே<br/>
        என்றே வருவாய் அருள்தருவாய் என்றே புலம்பி ஏங்குற்றேன்<br/>
        இன்றே காணப் பெறில்எந்தாய் இறவேன் பிறவேன் இருப்பேனே.<br/>
<br/>
 188.   இருப்பேன் துயர்வாழ் வினில்எனினும் எந்தாய் நினது பதங்காணும்<br/>
        விருப்பேன் அயன்மால் முதலோரை வேண்டேன் அருள வேண்டாயோ<br/>
        திருப்பேர் ஒளியே அருட்கடலே தெள்ளார் அமுதே திருத்தணிகைப்<br/>
        பொருப்பே மகிழ்ந்த புண்ணியமே புனித ஞான போதகமே.<br/>
<br/>
 189.   போதா நத் அருட்கனியே புகலற் கரிய பொருளேஎன்<br/>
        நாதா தணிகை மலைஅரசே நல்லோர் புகழும் நாயகனே<br/>
        ஓதா தவமே வருந்துயரால் உழன்றே பிணியில் உலைகின்றேன்<br/>
        ஏதாம் உனதின் அருள்ஈயா திருந்தால் அந்தோ எளியேற்கே.<br/>
<br/>
 190.   எளியேன் நினது திருவருளுக் கெதிர்நோக் குற்றே இரங்குகின்ற<br/>
        களியேன் எனைநீ கைவிட்டால் கருணைக் கியல்போ கற்பகமே<br/>
        அளியே தணிகை அருட்சுடரே அடியர் உறவே அருள்ஞானத்<br/>
        துளியே அமையும் எனக்கெந்தாய் வாஎன் றொருசொல் சொல்லாயே.<br/>
<br/>
                       திருச்சிற்றம்பலம்<br/>
<br/>
                    12. பொறுக்காப் பத்து<br/>
<br/>
              எழுசீர் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
 191.   மெய்யர்உள் ளகத்தின் விளங்கும்நின் பதமாம்<br/>
          விரைமலர்த் துணைதமை விரும்பாப்<br/>
        பொய்யர் தம் இடத்திவ் வடியனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        ஐயரும் இடப்பால் அம்மையும் வருந்தி<br/>
          அளித்திடும் தெள்ளிய அமுதே<br/>
        தையலர் மயக்கற் றவர்க்கருள் பொருளே<br/>
          தணிகைவாழ் சரவண பவனே.<br/>
<br/>
 192.   நன்மைய எல்லாம் அளித்திடும் உனது<br/>
          நளினமா மலர்அடி வழுத்தாப்<br/>
        புன்மையர் இடத்திவ் வடியனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        சின்மயப் பொருள்நின் தொண்டர்பால் நாயேன்<br/>
          சேர்ந்திடத் திருவருள் புரியாய்<br/>
        தன்மயக் கற்றோர்க் கருள்தரும் பொருளே<br/>
          தணிகைவாழ் சரவண பவனே.<br/>
<br/>
 193.   மருள்இலா தவர்கள் வழுத்தும்நின் அடியை<br/>
          மனமுற நினைந்தகத் தன்பாம்<br/>
        பொருள்இலா தவர்பால் ஏழையேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        அன்பர்பால் இருந்திட அருளாய்<br/>
          தரளவான் மழைபெய் திடும்திருப் பொழில்சூழ்<br/>
        தணிகைவாழ் சரவண பவனே.<br/>
<br/>
 194.   நிலைஅருள் நினது மலர்அடிக் கன்பு<br/>
          நிகழ்ந்திட நாள்தொறும் நினையாப்<br/>
        புலையர்தம் இடம்இப் புன்மையேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        மலைஅர சளித்த மரகதக் கொம்பர்<br/>
          வருந்திஈன் றெடுத்தமா மணியே<br/>
        தலைஅர சளிக்க இந்திரன் புகழும்<br/>
          தணிகைவாழ் சரவண பவனே.<br/>
<br/>
 195.   வல்இருள் பவம்தீர் மருந்தெனும் நினது<br/>
          மலர்அடி மனம்உற வழுத்தாப்<br/>
        புல்லர்தம் இடம்இப் பொய்யனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        ஒல்லையின் எனைமீட் டுன்அடி யவர்பால்<br/>
          உற்றுவாழ்ந் திடச்செயின் உய்வேன்<br/>
        சல்லமற் றவர்கட் கருள்தரும் பொருளே<br/>
          தணிகைவாழ் சரவண பவனே.<br/>
<br/>
 196.   கற்பிலார் எனினும் நினைந்திடில் அருள்நின்<br/>
          கருணைஅம் கழல்அடிக் கன்பாம்<br/>
        பொற்பிலா தவர்பால் ஏழையேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        அற்பிலேன்7 எனினும் என்பிழை பொறுத்துன்<br/>
          அடியர்பால் சேத்திடில் உய்வேன்<br/>
        தற்பரா பரமே சற்குண மலையே<br/>
          தணிகைவாழ் சரவண பவனே.<br/>
<br/>
 197.   பத்திகொண் டவருள் பரவிய ஒளியாம்<br/>
          பரஞ்சுடர் நின்அடி பணியும்<br/>
        புத்திகொள் ளலர்பால் எளியனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        நித்திய அடியர் தம்முடன் கூட்ட<br/>
          நினைந்திடில் உய்குவன் அரசே<br/>
        சத்திசெங் கரத்தில் தரித்திடும் அமுதே<br/>
          தணிகைவாழ் சரவண பவனே.<br/>
<br/>
 198.   நீற்றணி விளங்கும் அவர்க்கருள் புரியும்<br/>
          நின்அடிக் கமலங்கள் நினைந்தே<br/>
        போற்றிடா தவர்பால் பெய்யனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        ஆற்றல்கொள் நின்பொன் அடியருக் கடியன்<br/>
          ஆச்செயில் உய்குவன் அமுதே<br/>
        சாற்றிடும் பெருமைக் களவிலா தோங்கும்<br/>
          தணிகைவாழ் சரவண பவனே.<br/>
<br/>
 199.   பரிந்திடும் மனத்தோர்க் கருள்செயும் நினது<br/>
          பாததா மரைகளுக் கன்பு<br/>
        புரிந்திடா தவர்பால் எளியனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        தெரிந்திடும் அன்பர் இடம்உறில் உய்வேன்<br/>
          திருவுளம் அறிகிலன் தேனே<br/>
        சரிந்திடும் கருத்தோர்க் கரியநற் புகழ்கொள்<br/>
          தணிகைவாழ் சரவண பவனே.<br/>
<br/>
 200.   எண்உறும் அவர்கட் கருளும்நின் அடியை<br/>
          ஏத்திடா தழிதரும் செல்வப்<br/>
        புண்உறும் அவர்பால் எளியனேன் புகுதல்<br/>
          பொறுக்கிலன் பொறுக்கிலன் கண்டாய்<br/>
        கண்உறு மணியாம் நின்அடி யவர்பால்<br/>
          கலந்திடில் உய்குவன் கரும்பே<br/>
        தண்உறும் கருணைத் தனிப்பெருங் கடலே<br/>
          தணிகைவாழ் சரவண பவனே.<br/>
<br/>
                      திருச்சிற்றம்பலம்<br/>
<br/>
                    13. வேட்கை விண்ணப்பம்<br/>
<br/>
               அறுசீர்க் கழிநெடிலடி ஆசிரிய விருத்தம்<br/>
                      திருச்சிற்றம்பலம்<br/>
<br/>
 201.   மன்னே என்றன் உயிர்க்குயிரே மணியே தணிகை மலைமருந்தே<br/>
        அன்னே என்னை ஆட்கொண்ட அரசே தணிகை ஐயாவே<br/>
        பொன்னே ஞானப் பொங்கொளியே புனித அருளே பூரணமே<br/>
        என்னே எளியேன் துயர்உழத்தல் எண்ணி இரங்கா திருப்பதுவே.<br/>
<br/>
 202.   இரங்கா நின்றிங் கலைதரும்இவ் வெளியேன் கனவின் இடத்தேனும்<br/>
        அரங்கா அரவின் நடித்தோனும் அயனும் காண்டற் கரிதாய<br/>
        உரங்கா முறும்மா மயில்மேல்நின் உருவம் தரிசித் துவப்படையும்<br/>
        வரங்கா தலித்தேன் தணிகைமலை வாழ்வே இன்று வருவாயோ.<br/>
<br/>
 203.   வருவாய் என்று நாள்தோறும் வழிபார்த் திரங்கி மனந்தளர்ந்தேன்<br/>
        கருவாய் பவன்என் றெனைத்தள்ளக் கருதுவாயே அன்றிஅருள்<br/>
        உருவாய் வந்து தருவாயே தணிகா சலத்துள் உற்றமர்ந்த<br/>
        ஒருவர் உன்றன் திருவுளத்தை உணரேன் என்செய் துய்கேனே.<br/>
<br/>
 204.   உய்யும் பொருட்டுன் திருப்புகழை உரையேன் அந்தோஉரைக்கடங்காப்<br/>
        பொய்யும் களவும் அழுக்காறும் பொருளாக் கொண்டேன் புலையேனை<br/>
        எய்யும் படிவந் தடர்ந்தியமன் இழுத்துப் பறிக்கில் என்னேயான்<br/>
        செய்யும் வகைஒன் றறியேனே தென்பால் தணிகைச் செஞ்சுடரே.<br/>
<br/>
 205.   செஞ்சொல் சுவையே மெய்ஞ்ஞானச் செல்வப் பெருக்கே தெள்ளமுதே<br/>
        விஞ்சைப் புலவர் புகழ்தணிகை விளக்கே துளக்கில் வேலோனே<br/>
        வெஞ்சொல் புகழும் வஞ்சகர்பால் மேவி நின்தாள் மலர்மறந்தே<br/>
        பஞ்சில் தமியேன் படும்பாட்டைப் பார்த்தும் அருட்கண் பார்த்திலையே.<br/>
<br/>
 206.   பார்க்கின் றிலையே பன்னிருகண் படைத்ததும் எளியேன் பாடனைத்தும்<br/>
        தீர்க்கின் றிலையே என்னேயான் செய்வேன் சிறியேன் சீமானே போர்க்குன்               றொடுசூர் புயக்குன்றும் பொடிசெய் வேற்கைப்  புண்ணியனே<br/>
        சீர்க்குன் றெனும்நல் வளத்தணிகைத் தேவே மயில்ஊர் சேவகனே.<br/>
<br/>
 207.   சேவற் கொடிகொள் குணக்குன்றே சிந்தா மணியே யாவர்கட்கும்<br/>
        காவற் பதியே தணிகைவளர் கரும்பே கனியே கற்பகமே<br/>
        முவாக் கிறையே வேய்ஈன்ற முத்தன் அளித்த முத்தேநல்<br/>
        தேவர்க் கருள்நின் சேவடிக்கே விழைந்தேன் யாதும்தெரியனே.<br/>
<br/>
 208.   தெரியேன் உனது திருப்புகழைத் தேவே உன்றன் சேவடிக்கே<br/>
        பரியேன் பணியேன் கூத்தாடேன் பாடேன் புகழைப் பரவசமாய்த்<br/>
        தரியேன் தணிகை தனைக்காணேன் சாகேன் நோகேன் கும்பிக்கே<br/>
        உரியேன் அந்தோ எதுகொண்டிங் குய்கேன் யாதுசெய்கேனே.<br/>
<br/>
 209.   செய்வ துனது திருவடிக்காம் திறனே சிந்தை நின்பாலே<br/>
        வைவ துனைகனை நினையாத வஞ்ச கரையே வழுத்திநிதம்<br/>
        உய்வ தனது திருநாமம் ஒன்றைப் பிடித்தே மற்றொன்றால்<br/>
        எய்வ தறியேன் திருத்தணிகை எந்தாய் எந்தாய் எளியேனே.<br/>
<br/>
 210.   எளியேன் நினது சேவடியாம் இன்ப நறவை எண்ணிஎண்ணி<br/>
        அளியேன் நெஞ்சம் சற்றேனும் அன்பொன் றில்லேன் அதுசிறிதும்<br/>
        ஒளியேன் எந்தாய் என்உள்ளத் தொளித்தே எவையும் உணர்கின்றாய்<br/>
        வளியே முதலாய் நின்றருளும் மணியே தணிகை வாழ்மன்னே.<br/>
<br/>
                    14. ஆறெழுத் துண்மை<br/>
<br/>
              அறுசீர்க் கழிநெடிலடி ஆசிரிய விருத்தம்<br/>
                       திருச்சிற்றம்பலம்<br/>
<br/>
 211.   பெருமை நிதியே மால்விடைகொள் பெம்மான் வருந்திப் பெறும்பேறே<br/>
        அருமை மணியே தணிகைமலை அமுதே உன்றன் ஆறெழுத்தை<br/>
        ஒருமை மனத்தின் உச்சரித்திங் குயர்ந்த திருவெண் ணீறிட்டால்<br/>
        இருமை வளனும் எய்தும்இடர் என்ப தொன்றும் எய்தாதே.<br/>
<br/>
 212.   எய்தற் கரிய அருட்சுடரே எல்லாம் வல்ல இறையோனே<br/>
        செய்தற் கரிய வளத்தணிகைத் தேவே உன்றன் ஆறெழுத்தை<br/>
        உய்தற் பொருட்டிங் குச்சரித்தே உயர்ந்த திருவெண் ணீறிட்டால்<br/>
        வைதற் கில்லாப் புகழ்ச்சிவரும் வன்கண் ஒன்றும் வாராதே.<br/>
<br/>
 213.   வாரா இருந்த அடியவர்தம் மனத்தில் ஒளிரும் மாமணியே<br/>
        ஆரா அமுதே தணிகைமலை அரசே உன்றன் ஆறெழுத்தை<br/>
        ஓரா மனத்தின் உச்சரித்திங் குயர்ந்த திருவெண் ணீறிட்டால்<br/>
        ஏரார் செல்வப் பெருக்கிகவா இடும்பை ஒன்றும் இகந்திடுமே.<br/>
<br/>
 214.   இகவா அடியர் மனத்தூறும் இன்பச் சுவையே எம்மானே<br/>
        அகவா மயில்ஊர் திருத்தணிகை அரசே உன்றன் ஆறெழுத்தை<br/>
        உகவா மனத்தின் உச்சரித்திங் குயர்ந்த திருவெண் ணீறிட்டால்<br/>
        சுகவாழ் வின்பம் அதுதுன்னும் துன்பம் ஒன்றும் துன்னாதே.<br/>
<br/>
 215.   துன்னும் மறையின் முடிவில்ஒளிர் தூய விளக்கே சுகப்பெருக்கே<br/>
        அன்னை அனையாய் தணிகைமலை அண்ணா உன்றென் ஆறெழுத்தை<br/>
        உன்னி மனத்தின் உச்சரித்திங் குயர்ந்த திருவெண் ணீறிட்டால்<br/>
        சென்னி அணியாய் அடிசேரும் தீமை ஒன்றும் சேராதே.<br/>
<br/>
 216.   சேரும் முக்கண் கனிகனிந்த தேனே ஞானச் செழுமணியே<br/>
        யாரும் புகழும் தணிகைஎம தன்பே உன்றன் ஆறெழுத்தை<br/>
        ஓரும் மனத்தின் உச்சரித்திங் குயர்ந்த திருவெண் ணீறிட்டால்<br/>
        பாரும் விசும்பும் பதஞ்சாரும் பழங்கண் ஒன்றும் சாராதே.<br/>
<br/>
 217.   சார்ந்த அடியார்க் கருள்அளிக்கும் தருமக் கடலே தற்பரமே<br/>
        வார்ந்த பொழில்சூழ் திருத்தணிகை மணியே உன்றன் ஆறெழுத்தை<br/>
        ஓர்ந்து மனத்தின் உச்சரித்திங் குயர்ந்த திருவெண் ணீறிட்டால்<br/>
        ஆர்ந்த ஞானம் உறும்அழியா அலக்கண் ஒன்றும் அழிந்திடுமே.<br/>
<br/>
 218.   அழியாப் பொருளே என்உயிரே அயில்செங் கரங்கொள் ஐயாவே<br/>
        கழியாப் புகழ்சேர் தணிகைஅமர் கந்தா உன்றன் ஆறெழுத்தை<br/>
        ஒழியா மனத்தின் உச்சரித்திங் குயர்ந்த திருவெண் ணீறிட்டால்<br/>
        பழியா இன்பம் அதுபதியும் பனிமை ஒன்றும் பதியாதே.<br/>
<br/>
 219.   பதியே எங்கும் நிறைந்தருளும் பரம சுகமே பரஞ்சுடரே<br/>
        கதியே அளிக்கும் தணிகைஅமர் கடம்பா உன்றன் ஆறெழுத்தை<br/>
        உதியேர் மனத்தின் உச்சரித்திங் குயர்ந்த திருவெண் ணீறிட்டால்<br/>
        துதிஏர் நினது பதந்தோஎன்றும் துன்பம் ஒன்றும் தோன்றாதே.<br/>
<br/>
 220.   தோன்ற ஞானச் சின்மயமே துஎய சுகமே சுயஞ்சுடரே<br/>
        ஆன்றார் புகழும் தணிகைமலை அரசே உன்றன் ஆறெழுத்தை<br/>
        ஊன்றா மனத்தின் உச்சரித்திங் குயர்ந்த திருவெண் ணீறிட்டால்<br/>
        ஈன்றான் நிகரும் அருள்அடையும் இடுக்கண் ஒன்றும் அடையாதே.<br/>
<br/>
                     திருச்சிற்றம்பலம்<br/>
<br/>
                    15. போக் குரையீடு<br/>
<br/>
               அறுசீர்க் கழிநெடிலடி ஆசிரிய விருத்தம்<br/>
                      திருச்சிற்றம்பலம்<br/>
<br/>
 221.   கற்கி லேன்உன தருட்பெயர் ஆம்குக கந்தஎன் பவைநாளும்<br/>
        நிற்கி லேன்உன தாகம நெறிதனில் நீசனேன் உய்வேனோ<br/>
        சொற்கி லேசமில் அடியவர் அன்பினுள் தோய்தரு பசுந்தேனே<br/>
        அற்கி லேர்தரும் தணிகைஆர் அழுதமே ஆனந்த அருட்குன்றே.<br/>
<br/>
 222.   பாவ வாழ்க்கையில் பாவியேன் செய்திடும் பண்பிலாப் பிழைநோக்கித்<br/>
        தேவ ரீர்மன திரக்கமுற் றேஅருள் செய்திடா திருப்பீரேல்<br/>
        காவ லாகிய கடும்பிணித் துயரம்இக் கடையனேன் தனக்கின்னும்<br/>
        யாவ தாகுமோ என்செய்கோ என்செய்கோ இயலும்வேல் கரத்தீரே.<br/>
<br/>
 223.   சேவி யாதஎன் பிழைகளை என்னுறே சிறிதறி தரும்போதோ<br/>
        பாவி யேன்மனம் பகீலென வெதும்பியுள் பதைத்திடக் காண்கின்றேன்<br/>
        ஆவி யேஅருள் அமுதமே நின்திரு வருள்தனக் கென்னாமோ<br/>
        பூவில் நாயகன் போற்றிடும் தணிகையம் பொருப்பமர்ந் திடுவாழ்வே.<br/>
<br/>
 224.   துன்பி னால்அகம் வெதும்பிநைந் தயர்ந்துநின் துணைஅடி மலர்ஏத்தும்<br/>
        அன்பி லாதஇப் பாவியேன் செய்பிழை அனைத்தையும் பொறுப்பாயேல்<br/>
        வன்பி லாதநின் அடியவர் தம்திரு மனத்தினுக் கென்னாமோ<br/>
        இன்பி னால்சுரர் போற்றிடும் தணிகைவாழ் இறைவனே எம்மானே.<br/>
<br/>
 225.   என்செய் கேன்இனும் திருவருள் காண்கிலேன் எடுக்கும் துயர்உண்டேன்<br/>
        கன்செய் பேன்மனக் கடையனேன் என்னினும் காப்பதுன் கடன்அன்றோ<br/>
        பொன்செய் குன்றமே பூரண ஞானமே புராதனப் பொருள்வைப்பே<br/>
        மன்செய் மாணிக்க விளக்கமே தணிகைவாழ் வள்ளலே மயிலோனே.<br/>
<br/>
 226.   மண்ணில் நண்ணிய வஞ்சகர் பால்கொடு வயிற்றினால் அலைப்பட்டேன்<br/>
        கண்ணில் நண்ணரும் காட்சியே நின்திருக் கடைக்கண்ணோக் கருள்நோக்கி<br/>
        எண்ணி எண்ணிநெஞ் சழிந்துகண் ணீர்கொளும் ஏழையேன் தனக்கின்னும்<br/>
        புண்ணில் நண்ணிய வேல்எனத் துயர்உறில் புலையன்என் செய்கேனே.<br/>
<br/>
 227.   மலங்கி வஞ்சகர் மாட்டிரந் தையகோ வருந்திநெஞ் சயர்வுற்றே<br/>
        கலங்கி நின்திருக் கருணையை விழையும்என் கண்அருள் செய்யாயோ<br/>
        இலங்கி எங்கணும் நிறைந்தருள் இன்பமே எந்தையே எந்தாயே<br/>
        நலங்கி ளர்ந்திடும் தணிகையம் பதியமர் நாயக மணிக்குன்றே.<br/>
<br/>
 228.   சைவ நாயக சம்பந்தன் ஆகிய தமிழ்அருட் குன்றேஎன்<br/>
        தெய்வ மேநினை அன்றிஓர் துணையிலேன் திருவருள் அறியாதோ<br/>
        வைவ தேகொளும் வஞ்சகர் தம்இடை வருந்திநெஞ் சழிகின்றேன்<br/>
        செய்வ தோர்கிலேன் கைவிடில் என்செய்கேன் தெளிவிலாச்  சிறியேனே.<br/>
<br/>
 229.   வாழ்வில் ஆம்சிறு களிப்பினால் உன்றனை மறந்திறு  மாக்கின்றேன்<br/>
        தாழ்வி லேசிறி தெண்ணிநொந் தயர்வன்என் தன்மைநன் றருள்ஆளா<br/>
        கேழ்வி மேவிய அடியவர் மகிழ்வுறக் கிடைத்தருள் பெருவாழ்வே<br/>
        வேழ்வி8 ஓங்கிய தணிகைமா மலைதனில் விளங்கிவீற் றிருப்போனே.<br/>
        8. கேழ்வி வேழ்வி என்பன எதுகை நோக்கித் திரித்தவாறு. தொ.வே.<br/>
<br/>
 230.   என்றும் மாதர்மேல் இச்சைவைத் துன்றனை எண்ணுவேன் துயருற்றால்<br/>
        கன்று நெஞ்சகக் கள்வனேன் அன்பினைக் கருத்திடை எணில்சால<br/>
        நன்று நன்றெனக் கெவ்வணம் பொன்அருள் நல்குவை அறிகில்லேன்<br/>
        துன்று மாதவர் போற்றிடும் தணிகைவாழ் சோதியே சுகவாழ்வே.<br/>
<br/>
<br/>
                    16. பணித்திறம் வேட்டல்<br/>
<br/>
               அறுசீர்க் கழிநெடிலடி ஆசிரிய விருத்தம்<br/>
                         திருச்சிற்றம்பலம்<br/>
<br/>
 231.   நண்ணேனோ மகிழ்வினொடும் திருத்தணிகை மலைஅதனை  நண்ணி என்றன்<br/>
        கண்ணேநீ அமர்ந்தஎழில் கண்குளிரக் காணேனோ கண்டு வாரி<br/>
        உண்ணேனோ ஆனந்தக் கண்ணீர்கொண் டாடிஉனக் குகப்பாத் தொண்டு<br/>
        பண்ணேனோ நின்புகழைப் பாடேனோ வாயாரப் பாவி யேனே.<br/>
<br/>
 232.   பாவியேன் படுந்துயருக் கிரங்கிஅருள் தணிகையில்என் பால்வா என்று<br/>
        கூவிநீ ஆட்கொளஓர் கனவேனும் காணேனோ குணப்பொற் குன்றே<br/>
        ஆவியே அறிவேஎன் அன்பேஎன் அரசேநின் அடியைச் சற்றும்<br/>
        சேவியேன் எனினும்எனைக் கைவிடேல் அன்பர்பழி செப்பு வாரே.<br/>
<br/>
 233.   வாரேனோ திருத்தணிகை வழிநோக்கி வந்தென்கண் மணியே நின்று<br/>
        பாரேனோ நின்அழகைப் பார்த்துலக வாழ்க்கைதனில் படும்இச் சோபம்<br/>
        தீரேனோ நின்அடியைச் சேவித்தா னந்தவெள்ளம் திளைத்தா டேனோ<br/>
        சாரேனோ நின்அடியர் சமுகம்அதைச் சார்ந்தவர்தாள் தலைக்கொள் ளேனோ.<br/>
<br/>
 234.   கொள்ளேனோ நீஅமர்ந்த தணிகைமலைக் குறஎண்ணம் கோவே வந்தே<br/>
        அள்ளேனோ நின்அருளை அள்ளிஉண்டே ஆனந்தத் தழுந்தி ஆடித்<br/>
        துள்ளேனோ நின்தாளைத் துதியேனோ துதித்துலகத் தொடர்பை எல்லாம்<br/>
        தள்ளேனோ நின்அடிக்கீழ்ச் சாரேனோ துணைஇல்லாத் தனிய னேனே.<br/>
<br/>
 235.   தனியேஇங் குழல்கின்ற பாவியேன் திருத்தணிகா சலம்வாழ் ஞானக்<br/>
        கனியேநின் வேடியைக் கண்ஆரக் கண்டுமனம் களிப்பு றேனோ<br/>
        துனியேசெய் வாழ்வில்அலைந் தென்எண்ணம் முடியாது சுழல்வேன் ஆகில்<br/>
        இனிஏது செய்வேன்மற் றொருதுணையும் காணேன்இவ் வேழை யேனே.<br/>
<br/>
 236.   இவ்வேளை அருள்தணிகை அமர்ந்தருளும் தேவைஎன திருகண் ஆய<br/>
        செவ்வேளை மனங்களிப்பச் சென்றுபுகழ்ந் தானந்தத் தெளிதேன்உண்டே<br/>
        எவ்வேளை யும்பரவி ஏத்தேனோ அவன்எணிகள் இயற்றி டேனோ<br/>
        தெவ்வேளை அடர்க்கவகை தெரியாமல் உழல்தருமிச் சிறிய னேனே.<br/>
<br/>
 237.   சிறியேன்இப் போதெகித் திருத்தணிகை மலைஅமர்ந்த தேவின் பாதம்<br/>
        குறியேனோ ஆனந்தக் கூத்தாடி அன்பர்கள்தம் குழாத்துள் சென்றே<br/>
        அறியேனோ பொருள்நிலையை அறிந்தெனதென் பதைவிடுத்திவ் வகில மாயை<br/>
        முறியேனோ உடல்புளகம் முடேனோ நன்னெறியை முன்னி இன்றே.<br/>
<br/>
 238.   முன்னேனோ திருத்தணிகை அடைந்திடநின் சந்நிதியின் முன்னே நின்று<br/>
        மன்னேனோ அடியருடன் வாழேனோ நின்அடியை வாழ்த்தி டேனோ<br/>
        உன்னேனோ நன்னிலையை உலகத்தோர் எல்லீரும் உங்கே வாரும்<br/>
        என்னேனோ நின்பெயரை யார்கூறி னாலும் அவர்க் கிதங்கூ றேனோ.<br/>
<br/>
 239.   கூறேனோ திருத்தணிகைக் குற்றுன்அடிப் புகழதனைக் கூறி நெஞ்சம்<br/>
        தேறேனோ நின்அடியர் திருச்சமுகம் சேரேனோ தீராத் துன்பம்<br/>
        ஆறேனோ நின்அடியன் ஆகேனோ பவக்கடல்விட் டகன்றே அப்பால்<br/>
        ஏறேனோ அருட்கடலில் இழியேனோ ஒழியாத இன்பம் ஆர்ந்தே.<br/>
<br/>
 240.   தேடேனோ என்நாதன் எங்குற்றான் எனஓடித் தேடிச் சென்றே<br/>
        நாடேனோ தணிகைதனில் நாயகனே நின்அழகை நாடி நாடிக்<br/>
        கூடேனோ அடியருடன் கோவேஎம் குகனேஎம் குருவே என்று<br/>
        பாடேனோ ஆனந்தப் பரவசம்உற் றுன்கமலப் பதம்நண் ணேனோ.<br/>
<br/>
                          திருச்சிற்றம்பலம்<br/>
<br/>
                        17. நெஞ்சொடு புலத்தல்<br/>
                அறுசீர்க் கழிநெடிலடி ஆசிரிய விருத்தம்<br/>
                           திருச்சிற்றம்பலம்<br/>
<br/>
 241.   வாவா என்ன அருள்தணிகை வருந்தை என்கண் மாமணியைப்<br/>
        பூவாய் நறவை மறந்தவநாள் போக்கின் றதுவும் போதாமல்<br/>
        முவா முதலின் அருட்கேலா முட நினைவும் இன்றெண்ணி<br/>
        ஆவா நெஞ்சே எனைக்கெடுத்தாய் அந்தோ நீதான் ஆவாயோ.<br/>
<br/>
 242.   வாயாத் துரிசற் றிடும்புலவோர் வழுத்தும் தணிகை மலைஅமுதைக்<br/>
        காயாக் கனியை மறந்தவநாள் கழிக்கின் றதுவும் போதாமல்<br/>
        ஈயாக் கொடியர் தமக்கின்றி ஏலா நினைவும் இன்றெண்ணி<br/>
        மாயா என்றன் வாழ்வழித்தாய் மனமே நீதான் வாழ்வாயோ.<br/>
<br/>
 243.   வாழும் படிநல் அருள்புரியும் மருவுந் தணிகை மலைத்தேனைச்<br/>
        சூழும் கலப மயில்அரசைத் துதியாப் பவமும் போதாமல்<br/>
        வீழும் கொடியர் தமக்கன்றி மேவா நினைவும் மேவிஇன்று<br/>
        தாழும் படிஎன் தனைஅலைத்தாய் சவலை மனம்நீ சாகாயோ.<br/>
<br/>
 244.   காயோம் எனநின் றவர்க்கினிய கனியாம் தணிகைக் கற்பகத்தைப்<br/>
        போய்ஓர் கணமும் போற்றுகிலாய் புன்மை புரிந்தாய் புலங்கெட்டாய்<br/>
        பேயோ எங்கும் திரிந்தோடிப் பேணா என்பைப் பேணுகின்ற<br/>
        நாயோ மனமே நீஉனைநான் நம்பி வாளா நலிந்தேனே.<br/>
<br/>
 245.   தேனும் கடமும் திகழ்தணிகைத் தேவை நினையாய் தீநரகம்<br/>
        மானும் நடையில் உழல்கின்றாய் மனமே உன்றன் வஞ்சகத்தால்<br/>
        நானும் இழந்தேன் பெருவாழ்வை நாய்போல் அலைந்திங் கவமே9நீ<br/>
        தானும் இழந்தாய் என்னேஉன் தன்மை இழிவாம் தன்மையதே.<br/>
 9. நலித்திங்கவமே. தொ.வே.முதற்பதிப்பு, ச.மு.க.பதிப்பு<br/>
<br/>
 246.   தன்னால் உலகை நடத்தும்அருட் சாமி தணிகை சாராமல்<br/>
        பொன்னால் மண்ணால் பூவையரால் புலம்பி வருந்தும் புல்நெஞ்சே<br/>
        உன்னால் என்றன் உயர்விழந்தேன் உற்றார் இழந்தேன் உன்செயலைச்<br/>
        சொன்னால் நகைப்பர் எனைவிட்டும் தொலையாய் இங்கு நிலையாயே.<br/>
<br/>
 247.   நிலைக்கும் தணிகை என்அரசை நீயும் நினையாய் நினைப்பதையும்<br/>
        கலைக்கும் தொழில்கொண் டெனைக்கலக்கம் கண்டாய் பலன்என்  கண்டாயே<br/>
        முலைக்கும் கலைக்கும் விழைந்தவமே முயங்கும் முட முழுநெஞ்சே<br/>
        அலைக்கும் கொடிய விடம்நீஎன் றறிந்தேன் முன்னர் அறிந்திலனே.<br/>
<br/>
 248.   இலதை நினைப்பாய் பித்தர்கள்போல் ஏங்கா நிற்பாய் தணிகையில்என்<br/>
        குலதெய் வமுமாய்க் கோவாய்சற் குருவாய் நின்ற குகன்அருளே<br/>
        நலதென் றறியாய் யான்செய்த நன்றி மறந்தாய் நாணாதென்<br/>
        வலதை அழித்தாய் வலதொடுநீ வாழ்வாய் கொல்லோ வல்நெஞ்சே.<br/>
<br/>
 249.   நெஞ்சே உகந்த துணைஎனக்கு நீஎன் றறிந்தே நேசித்தோன்<br/>
        மஞ்சேர் தணிகை மலைஅமுதை வாரிக் கொளும்போ தென்னுள்ளே<br/>
        நஞ்சே கலந்தாய் உன்உறவு நன்றே இனிஉன் நட்பகன்றால்<br/>
        உய்ஞ்சேன் இலையேல் வன்னரகத் துள்ளேன் கொள்ளேன்  ஒன்றையுமே.<br/>
<br/>
 250.   கொள்ளும் பொழில்சூழ் தணிகைமலைக் கோவை நினையா தெனைநரகில்<br/>
        தள்ளும் படிக்கோ தலைப்பட்டாய் கசத்தின் மடவார் தம்மயலாம்<br/>
        கள்ளுண் டந்தோ வெறிகொண்டாய் கலைத்தாய் என்னைக் கடந்தோர்கள்<br/>
        எள்ளும் படிவத் தலைக்கின்றாய் எனக்கென் றெங்கே இருந்தாயோ.<br/>
<br/>
 251.   இருந்தாய் இங்கு கண்டவிடத் தேகா நின்றாய் அவ்விடத்தும்<br/>
        பொருந்தாய் மீண்டும் புகுவாய்பின் போவாய் வருவாய் புகழ்த்தணிகை<br/>
        மருந்தாய் நின்ற குகன்அடியை வழுத்தாய் எனையும் வலிக்கின்றாய்<br/>
        திருந்தாய் நெஞ்சே நின்செயலைச் செப்ப எனக்குத் திடுக்கிடுமே.<br/>
<br/>
                         திருச்சிற்றம்பலம்<br/>
<br/>
<br/>
                    18. புன்மை நினைந் திரங்கல் <br/>
                         கட்டளைக் கலிப்பா<br/>
                         திருச்சிற்றம்பலம்<br/>
<br/>
 252.   மஞ்சட் பூச்சின் மினுக்கில்இ ளைஞர்கள்<br/>
          மயங்க வேசெயும் வாள்விழி மாதர்பால்<br/>
        கெஞ்சிக் கொஞ்சி நிறைஅழிந் துன்அருட்<br/>
          கிச்சை நீத்துக் கிடந்தனன் ஆயினேன்<br/>
        மஞ்சுற் றோங்கும் பொழில்தணி காசல<br/>
          வள்ளல் என்வினை மாற்றுதல் நீதியே<br/>
        தஞ்சத் தால்வந் தடைந்திடும் அன்பர்கள்<br/>
          தம்மைக் காக்கும் தனிஅருட் குன்றமே.<br/>
<br/>
 253.   முலையைக் காட்டி மயக்கிஎன் ஆருயிர்<br/>
          முற்றும் வாங்குறும் முண்டைகள் நன்மதி<br/>
        குலையக் காட்டும் கலவிக்கி சைந்துநின்<br/>
          கோலங் காணக் குறிப்பிலன் ஆயினேன்<br/>
        நிலையைக் காட்டும்நல் ஆனந்த வெள்ளமே<br/>
          நேச நெஞ்சகம் நின்றொளிர் தீபமே<br/>
        கலையைக் காட்டும் மதிதவழ் நற்றணி<br/>
          காச லத்தமர்ந் தோங்கதி காரனே.<br/>
<br/>
 254.   வஞ்ச மேகுடி கொண்டு விளங்கிய<br/>
          மங்கை யர்க்கு மயல்உழந் தேஅவர்<br/>
        நஞ்சம் மேவு நயனத்தில் சிக்கிய<br/>
          நாயி னேன்உனை நாடுவு தென்றுகாண்<br/>
        கஞ்சம் மேவும் அயன்புகழ் சோதியே<br/>
          கடப்ப மாமலர்க் கந்தசு கந்தனே<br/>
        தஞ்ச மேஎன வந்தவர் தம்மைஆள்<br/>
          தணிகை மாமலைச் சற்குரு நாதனே.<br/>
<br/>
 255.   பாவம் ஓர்உரு வாகிய பாவையர்<br/>
          பன்னு கண்வலைப் பட்டும யங்கியே<br/>
        கோவை வாய்இதழ்க் கிச்சைய தாகிநின்<br/>
          குரைக ழற்கன்பு கொண்டிலன் ஆயினேன்<br/>
        மேவு வார்வினை நீக்கிஅ ளித்திடும்<br/>
           வேல னேதணி காசல மேலேனே<br/>
        தேவர் தேடரும் சீர்அருட் செல்வனே<br/>
           தெய்வ யானை திருமண வாளனே.<br/>
<br/>
 256.   கரத்தைக் காட்டியே கண்களை நீட்டியே<br/>
          கடைய னேன்உயிர் வாட்டிய கன்னியர்<br/>
        உரத்தைக் காட்டி மயக்கம யங்கினேன்<br/>
          உன்றன் பாத உபயத்தைப் போற்றிலேன்<br/>
        புரத்தைக் காட்டு நகையின்எ ரித்தோர்<br/>
          புண்ணி யற்குப் புகல்குரு நாதனே<br/>
        வரத்தைக் காட்டும் மலைத்தணி கேசனே<br/>
          வஞ்ச னேற்கருள் வாழ்வுகி டைக்குமோ.<br/>
<br/>
 257.   காசம் மேகம் கடும்பிணி சூலைமோ<br/>
          காதி யால்தந்து கண்கலக் கம்செயும்<br/>
        மோச மேநிசம் என்றுபெண் பேய்களை<br/>
          முன்னி னேன்நினை முன்னிலன் ஆயினேன்<br/>
        பாசம் நீக்கிடும் அன்பர்கள் போல்எனைப்<br/>
          பாது காக்கும் பரம்உனக் கையனே<br/>
        தேசம் யாவும் புகழ்தணி காசலச்<br/>
          செல்வ மேஅருட் சிற்சுக வாரியே.<br/>
<br/>
 258.   ஐயம் ஏற்றுத் திரிபவர் ஆயினும்<br/>
          ஆசை ஆம்பொருள் ஈந்திட வல்லரேல்<br/>
        குய்யம் காட்டும்ம டந்தையர் வாய்ப்பட்டுன்<br/>
          கோல மாமலர்ப் பாதம்கு றித்திலேன்<br/>
        மைஉ லாம்பொழில் சூழும்த ணிகைவாழ்<br/>
          வள்ள லேவள்ளி நாயக னேபுவிச்<br/>
        சைய றும்பர ஞானிகள் போற்றிடும்<br/>
          சாமி யேஎனைக் காப்பதுன் தன்மையே.<br/>
<br/>
 259.   கண்ணைக் காட்டி இருமுலை காட்டியோ<br/>
          கத்தைக் காட்டி அகத்தைக்கொண் டேஅழி<br/>
        மண்ணைக் காட்டிடும் மாய வனிதைமார்<br/>
          மாலைப் போக்கிநின் காலைப் பணிவனோ<br/>
        பண்ணைக் காட்டி உருகும்அ டியர்தம்<br/>
          பத்திக் காட்டிமுத் திப்஗எருள் ஈதென<br/>
        விண்ணைக் காட்டும் திருத்தணி காசல<br/>
          வேல னேஉமை யாள்அருள் பாலனே.<br/>
<br/>
 260.   படியின் மாக்களை வீழ்த்தும் படுகுழி<br/>
          பாவம் யாவும் பழகுறும் பாழ்ங்குழி<br/>
        குடிகொள் நாற்றக் குழிசிறு நீர்தரும்<br/>
          கொடிய ஊற்றுக் குழிபுழுக் கொள்குழி<br/>
        கடிம லக்குழி ஆகும் கருக்குழிக்<br/>
          கள்ள மாதரைக் கண்டும யங்கினேன்<br/>
        ஒடிவில் சீர்த்தணி காசல நின்புகழ்<br/>
          ஓதி லேன்எனக் குண்டுகொல் உண்மையே.<br/>
<br/>
 261.   கச்சுக் கட்டி மணங்கட்டிக் காமுகர்<br/>
          கண்ணைக் கட்டி மனங்கட்டி வஞ்சகம்<br/>
        வச்சுக் கட்டிய வன்கழற் கட்டியும்<br/>
          மண்ணின் கட்டியும் மானும்மு லைக்கட்டிக்<br/>
        கிச்சைக் கட்டிஇ டும்பைஎ னும்சுமை<br/>
          ஏறக் கட்டிய எற்கருள் வாய்கொலோ<br/>
        பிச்சைக் கட்டிய பித்தன் புதல்வனே<br/>
          பெருமை கட்டும் பெருந்தணி கேசனே.<br/>
<br/>
                    திருச்சிற்றம்பலம்<br/>
<br/>
                    19. திருவடி சூட விழைதல்<br/>
                அறுசீர்க் கழிநெடிலடி ஆசிரிய விருத்தம்<br/>
                           திருச்சிற்றம்பலம்<br/>
<br/>
 262.   தேனார் அலங்கல் குழல்மடவார் திறத்தின் மயங்காத் திறல்அடைதற்<br/>
        கானார் கொடிஎன் பெருமான்தன் அருட்கண் மணியே அற்புதமே<br/>
        கானார் பொழில்சூழ் திருத்தணிகைக் கரும்பே கருணைப் பெருங்கடலே<br/>
        வானார் அமுதே நின்திருத்தாள் அடியேன் முடிமேல் வைப்பாயே.<br/>
<br/>
 263.   தாழும் கொடிய மடவியர்தம் சழக்கால் உழலாத் தகைஅடைந்தே<br/>
        ஆழும் பரமா னந்தவெள்ளத் தழுந்திக் களிக்கும் படிவாய்ப்ப<br/>
        ஊழ்உந் தியசீர் அன்பர்மனத் தொளிரும் சுடரே உயர்தணிகை<br/>
        வாழும் பொருளே நின்திருத்தாள் அடியேன் முடிமேல் வைப்பாயே.<br/>
<br/>
 264.   மின்னுண் மருங்குல் பேதையர்தம் வெளிற்று மயக்குள் மேவாமே<br/>
        உன்னும் பரம யோகியர்தம் உடனே மருவி உனைப்புகழ்வான்<br/>
        பின்னும் சடைஎம் பெருமாற்கோர் பேறே தணிகைப் பிறங்கலின்மேல்<br/>
        மன்னும் சுடரே நின்திருத்தாள் அடியேன் முடிமேல் வைப்பாயே.<br/>
<br/>
 265.   ஆறத் துயரம் தருங்கொடியார்க் காளாய் உழன்றிங் கலையாதே<br/>
        கூறாப் பெருமை நின்அடியார் கூட்டத் துடன்போய்க் குலாவும்வண்ணம்<br/>
        தேறாப் பொருளாம் சிவத்தொழுகும் தேனே தணிகைத் திருமலைவாழ்<br/>
        மாறாச் சுகமே நின்திருத்தாள் அடியேன் முடிமேல் வைப்பாயே.<br/>
<br/>
 266.   விரதம் அழிக்கும் கொடியார்தம் விழியால் மெலியா துனைப்புகழும்<br/>
        சரதர் அவையில் சென்றுநின்சீர் தனையே வழுத்தும் தகைஅடைவான்<br/>
        பரதம் மயில்மேல் செயும்தணிகைப் பரனே வெள்ளிப் பருப்பதம்வாழ்<br/>
        வரதன் மகனே நின்திருத்தாள் அடியேன் முடிமேல் வைப்பாயே<br/>
<br/>
 267.   வெயில்மேல் கீடம் எனமடவார் வெய்ய மயற்கண் வீழாமே.<br/>
        அயில்மேல் கரங்கொள் நினைப்புகழும் அடியார்சவையின் அடையும்வகைக்<br/>
        குயில்மேல் குலவும் திருத்தணிகைக் குணப்பொற் குன்றே கொள்கலப<br/>
        மயில்மேல் மணியே நின்திருத்தாள் அடியேன் முடிமேல் வைப்பாயே.<br/>
<br/>
 268.   தனமும் கடந்தே நாரியர்மால் தனையும் கடந்தே தவம்அழிக்கும்<br/>
        சினமும் கடந்தே நினைச்சேர்ந்தோர் தெய்வச் சபையில் சேர்ந்திடவே<br/>
        வளமும் கடமும் திகழ்தணிகை மலையின் மருந்தே வாக்கினொடு<br/>
        மனமும் கடந்தோய் நின்திருத்தாள் அடியேன் முடிமேல் வைப்பாயே.<br/>
<br/>
 269.   கல்லாக் கொடிய மடவார்தம் காமக் குழிக்கண் வீழாமே<br/>
        நல்லார்க் கெல்லாம் நல்லவநின் நாமம் துதிக்கும் நலம்பெறவே<br/>
        சொல்லாற் புனைந்த மாலையொடும் தொழுது தணிகை தனைத்துதிக்க<br/>
        வல்லார்க் கருளும் நின்திருத்தாள் அடியேன் முடிமேல் வைப்பாயே.<br/>
<br/>
 270.   கள்ளக் கயற்கண் மடவார்தம் காமத் துழலா துனைநினைக்கும்<br/>
        உள்ளத் தவர்பால் சேர்ந்துமகிழ்ந் துண்மை உணர்ந்தங் குற்றிடுவான்<br/>
        அள்ளற் பழனத் திருத்தணிகை அரசே ஞான அமுதனிக்கும்<br/>
        வள்ளற் பெருமான் நின்திருத்தாள் அடியேன் முடிமேல் வைப்பாயே.<br/>
<br/>
 271.   பாகைப் பொருவும் மொழியுடையீர் என்று மடவார்ப் பழிச்சாமல்<br/>
        ஓகைப் பெறும்நின் திருத்தொண்டர் உடன்சேர்ந் துண்மை யுணர்ந்திடுவான்<br/>
        தோகைப் பரிமேல் வருந்தெய்வ சூளா மணியே திருத்தணிகை<br/>
        வாகைப் புயனே நின்திருத்தாள் அடியேன் முடிமேல் வைப்பபாயே.<br/>
<br/>
                            திருச்சிற்றம்பலம்<br/>
<br/>
                    20. ஆற்றா விரகம் <br/>
             அறுசீர்க் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
 272.   தணிகை மலையைச் சாரேனோ சாமி அழகைப் பாரேனோ<br/>
        பிணிகை யறையைப் பேரேனோ பேரா அன்பு கூரேனோ<br/>
        அணிசெய் அருள்நீர் ஆரேனோ ஆறாத் தாகம் தீரேனோ<br/>
        பணிசெய் தொழும்பில் சேரேனோ பார்மீ திரங்கும் நீரேனே.<br/>
<br/>
 273.   எளியேன் என்ன இருப்பாரோ ஏழைக் கிரங்கும் விருப்பாரோ<br/>
        அளியேன் பேர்நெஞ் சிருப்பாரோ அழியாக் காமம் திருப்பாரோ<br/>
        களியேன் என்ன உருப்பாரோ கருதும் அருட்குக் கருப்பாரோ<br/>
        தெளியேன் யான்என் செய்கேனே தென்பால் தணிகைப் பொருப்பாரே.<br/>
<br/>
 274.   செய்கொள் தணிகை நாடேனோ செவ்வேள் புகழைப் பாடேனோ<br/>
        கைகள் கூப்பி ஆடேனோ கருணைக் கடலில் நீடேனோ<br/>
        மெய்கொள் புளகம் முடேனோ மெய்அன் பர்கள்பால் கூடேனோ<br/>
        பொய்கொள் உலகோ டுடேனோ புவிமீ திருகால் மாடேனே.<br/>
<br/>
 275.   வந்தென் எதிரில் நில்லாரோ மகிழ ஒருசொல் சொல்லாரோ<br/>
        முந்தம் மதனை வெல்லாரோ மோகம் தீரப் புல்லாரோ<br/>
        கந்தன் எனும்பேர் அல்லாரோ கருணை நெஞ்சம் கல்லாரோ<br/>
        சந்தத் தணிகை இல்லாரோ சகத்தில் எல்லாம் வல்லாரே.<br/>
<br/>
 276.   நாட்டும் தணிகை நண்ணேனோ நாதன் புகழை எண்ணேனோ<br/>
        கூட்டும் தொழும்பு பண்ணேனோ குறையா அருள்நீர் உண்ணேனோ<br/>
        சூட்டும் மயக்கை மண்ணேனோ தொழும்பர் இடத்தை அண்ணேனோ<br/>
        காட்டும் அவர்த்எள் கண்ணோனோ கழியா வாழ்க்கைப் புண்ணேனே.<br/>
<br/>
 277.   காமப் பயலைத் தடுப்பாரோ கடப்ப மலர்த்தார் கொடுப்பாரோ<br/>
        ஏமத் தனத்தைக் கடுப்பாரோ என்மேல் அன்பை விடுப்பாரோ<br/>
        மாமற் றொருவீ டடுப்பாரோ மன்ததில் கோபம் தொடுப்பாரோ<br/>
        தாமத் தாழ்வைக் கெடுப்பாரோ தணிகை தனில்வேல் எடுப்பாரே.<br/>
<br/>
 278.   காவி மலைக்கண் வதியேனோ கண்ணுள் மணியைத் துதியேனோ<br/>
        பாவி மயலை மிதியேனோ பரமானந்தத் துதியயேனோ<br/>
        ஓவில் அருளைப் பதியேனோ உயர்ந்த தொழும்பில் கதியேனோ<br/>
        தாவில் சுகத்தை மதியேனோ சற்றும் பயனில் ஓதியேனே.<br/>
<br/>
 279.   வருந்தும் தனிமுன் மன்னாரோ வருத்தம் உனக்கேன் என்னரோ<br/>
        இருந்தென் இடத்தே துன்னாரோ இணைத்தாள் ஈய உன்னாரோ<br/>
        பொருந்திங் கயலார் அன்னாரோ பொருள்ஈ தென்று பன்னாரோ<br/>
        செருந்தி மலரும் திருத்தணிகைத் தேவர் எவர்க்கும் முன்னாரே.<br/>
<br/>
 280.   தணிகா சலம்போய்த் தழையேனோ சாமி திருத்தாள் விழையேனோ<br/>
        பணிகா தலித்துப் பிழையேனோ பாடி மனது குழையேனோ<br/>
        திணிகாண் உலகை அழையேனோ சேர்ந்தவ் வீட்டுள் நுழையேனோ<br/>
        பிணிகாண் உலகில் பிறந்துழன்றே பேதுற் றலையும் பழையேனே.<br/>
<br/>
 281.   மன்னும் குவளை ஈயாரோ மதவேள் மதத்தைக் காயாரோ<br/>
        இன்னும் கோபம் ஓயாரோ என்தாய் தனக்குத் தாயாரோ<br/>
        துன்னும் இரக்கம் தோயாரோ துகளேன் துயரை ஆயாரோ<br/>
        பன்னும் வளங்கள் செறிந்தோங்கும் பணைகொள் தணிகைத் தூயாரே.<br/>
<br/>
<br/>
<br/>
<br/>
                    21. ஏழைமையின் இரங்கல்<br/>
                எழுசீர்க் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
 282.   தேனே உளங்கொள் தெளிவே அகண்ட சிதம்மேவி நின்ற சிவமே<br/>
        கோனே கனிந்த சிவபோத ஞான குருவே விளங்கு குகனே<br/>
        தானே தனக்கு நிகராய் விளங்கு தணிகா சலத்தெம் அரசே<br/>
        நானே ழைஇங்கு மனம்நொந்து நொந்து தலிகின்ற செய்கை நலமோ.<br/>
<br/>
 283.   தலமேவு தொண்டர் அயன்ஆதி தேவர் நவைஏக நல்கு தணிகா<br/>
        சலமேவி உன்றன் இருதாள் புகழ்ந்து தரிசிப்ப தென்று புகலாய்<br/>
        நிலமேவு கின்ற சிவயோகர் உள்ளம் நிகழ்கின்ற ஞான நிறைவே<br/>
        வலமேவு வேல்கை ஒளிர்சேர் கலாப மயில்ஏறி நின்ற மணியே.<br/>
<br/>
 284.   மணியே கலாப மலைமேல் அமர்ந்த மதியே நினைச்சொல் மலரால்<br/>
        அணியேன் நல்அன்பும் அமையேன் மனத்தில் அடியார் அடிக்கண் மகிழ்வாய்ப்<br/>
        பணியேன் நினைந்து கதையேன் இருந்து பருகேன் உவந்த படியே<br/>
        எணியே நினைக்கில் அவமாம்இவ் வேலைழ எதுபற்றி உய்வ தரசே.<br/>
<br/>
 285.   உய்வண்ணம் இன்றி உலகா தரத்தில் உழல்கின்ற மாய மடவார்<br/>
        பொய்வண்ணம் ஒன்றின் மனமாழ்கி அண்மை புரிதந்து நின்ற புலையேன்<br/>
        மெய்வண்ணம் ஒன்று தணிகா சலத்து மிளிர்கின்ற தேவ விறல்வேல்<br/>
        கைவண்ண உன்றன் அருள்வண்ணம் ஆன கழல்வண்ணம் நண்ணல் உளதோ.<br/>
<br/>
 286.   நண்ணாத வஞ்சர் இடம்நாடி நெஞ்சம் நனிநொந்து நைந்து நவையாம்<br/>
        புண்ணாகி நின்ற எளியேனை அஞ்சல் புரியாது நம்பொன் அடியை<br/>
        எண்ணாத பாவி இவன்என்று தள்ளின் என்செய்வ துய்வ தறியேன்<br/>
        தண்ணார் பொழிற்கண் மதிவந் துலாவு தணிகா சலத்தி றைவனே.<br/>
<br/>
 287.   இறையேனும் உன்றன் அடிஎண்ணி அங்கிஇழுதென்ன நெஞ்சம் இளகேன்<br/>
        மறைஓதும் உன்றன் அருள்பெற்ற தொண்டர் வழிபட்டலங்கல் அணியேன்<br/>
        குறையோடும் இங்கு மயல்கொண்டு நின்ற கொடியேனை ஆளல் உளதோ<br/>
        நிறையோர் வணங்கு தணிகா சலத்தில் நிலைபெற் றிருக்கும் அவனே.<br/>
<br/>
 288.   அவம்நாள் கழிக்க அறிவேன் அலாதுன் அடிபேணி நிற்க அறியேன்<br/>
        தவம்நாடும் அன்ப ரோடுசேர வந்து தணிகா சலத்தை அடையேன்<br/>
        எவன்நான் எனக்கும் அவண்நீ இருக்கும் இடம்ஈயில் உன்றன் அடியார்<br/>
        இவன்ஆர் அவன்றன் இயல்பென்ன என்னில் எவன்என் றுரைப்பை எனையே.<br/>
<br/>
 289.   எனையான் அறிந்துன் அடிசேர உன்னை இறையேனும் நெஞ்சி னிதமாய்<br/>
        நினையேன் அயர்ந்து நிலையற்ற தேகம் நிசம்என் றுழன்று துயர்வேன்<br/>
        தனையே நின்அன்பன் எனவோதி லியாவர் தகும்என் றுரைப்பர் அரசே<br/>
        வனைஏர் கொளுஞ்செய் தணிகா சலத்து மகிழ்வோ டமர்த்த அமுதே.<br/>
<br/>
 290.   முதுவோர் வணங்கு தணிகா சலத்து முதலேஇவ் வேழை  முறியேன்<br/>
        மதுவால் மயங்கும் அளிபோல் மயங்கி மதியாது நின்ற பிழையால்<br/>
        விதுவாகி அன்பர் உளம்மேவும் நீகை விடில்ஏழை எங்கு மெலிவேன்<br/>
        இதுநீதி அல்ல எனஉன் றனக்கும் எவர்சொல்ல வல்லர் அரசே.<br/>
<br/>
                        திருச்சிற்றம்பலம்<br/>
<br/>
                    22.பணித்திறஞ் சாலாப் பாடிழிவு <br/>
                எண்சீர்க் கழிநெடிலடி ஆசிரிய விருத்தம்<br/>
                       திருச்சிற்றம்பலம்<br/>
<br/>
 291.   அடுத்திலேன் நின்அடியர் அவைக்குட் சற்றும்<br/>
          அன்பிலேன் நின்தொழும்பன் ஆகேன் வஞ்சம்<br/>
        தடுத்திலேன் தணிகைதனில் சென்று நின்னைத்<br/>
          தரிசனம்செய் தேதுரத் தமிழ்ச்சொல் மாலை<br/>
        தொடுத்திலேன் அழுதுநின் தருளை வேண்டித்<br/>
          தொழுதுதொழு தானந்தத் தூய்நீர் ஆடேன்<br/>
        எடுத்திலேன் நல்லன்எனும் பெயரை அந்தோ<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 292.   திரப்படுவேன் மைல்புரி மாய வாழ்வில்<br/>
          தியங்குவேன் சிறிதேனும் தெளிபொன் றில்லேன்<br/>
        மரப்படுவேன் சிதடருடன் திரிவேன் வீணே<br/>
          மங்கையர்தம் கண்கள்எனும் வலைக்குள் வீழ்வேன்<br/>
        கரப்பவர்க்கு முற்படுவேன் கருணை இல்லேன்<br/>
          கண்அனையாய் நின்தணிகை மலையைக் காணேன்<br/>
        இரப்பவர்க்கோர் அணுவளவும் ஈயேன் பேயேன்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 293.   செய்திலேன் நின்தொண்டர் அடிக்குற் றேவல்<br/>
          திருத்தணிகை மலையைவலஞ் செய்து கண்ணீர்ப்<br/>
        பெய்திலேன் புலன்ஐந்தும் ஒடுக்கி வீதல்<br/>
          பிறத்தல்எனும் கடல்நீந்தேன் பெண்கள் தம்மை<br/>
        வைதிலேன் மலர்கொய்யேன் மாலை சூட்டேன்<br/>
          மணியேநின் திருப்புகழை வழுத்தேன் நின்பால்<br/>
        எய்திலேன் இவ்வுடல்கொண் டேழை யேன்யான்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 294.   சீர்கொண்டார் புகழ்தணிகை மலையிற் சேரேன்<br/>
          சிவபொருமான் பெற்றபெருஞ் செல்வ மேநின்<br/>
        பேர்கொண்டார் தமைவணங்கி மகிழேன் பித்தேன்<br/>
          பெற்றதே அமையும்எனப் பிறங்கேன் மாதர்<br/>
        வார்கொண்டார் முலைமலைவீழ்ந் துருள்வேன் நாளும்<br/>
          வஞ்சமே செய்திடுவேன் மதிஒன் றில்லேன்<br/>
        ஏர்கொண்டார் இகழ்ந்திடஇங் கேழை யேன்யான்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 295.   காமாந்த காரியாய் மாதர் அல்குல்<br/>
          கடல்வீழ்ந்தேன் மதிதாழ்ந்தேன் கவலை சூழ்ந்தேன்<br/>
        நாமாந்த கனைஉதைத்த நாதன் ஈன்ற<br/>
          நாயகமா மணியேநல் நலமே உன்றன்<br/>
        பூமாந்தண் சேவடியைப் போற்றேன் ஓங்கும்<br/>
          பொழில்கொள்தணி காசலத்தைப் புகழ்ந்து பாடேன்<br/>
        ஏமாந்த பாவியேன் அந்தோ அந்தோ<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 296.   நன்றறியேன் தீங்கனைத்தும் பறியேன் பொல்லா<br/>
          நங்கையர்தம் கண்மாய நவையைச் சற்றும்<br/>
        வென்றறியேன் கொன்றறிவார் தம்மைக் கூடும்<br/>
          வேடனேன் திருத்தணிகை வெற்பின் நின்பால்<br/>
        சென்றறியேன் இலையென்ப தறிவேன் ஒன்றும்<br/>
          செய்தறியேன் சிவதருமம் செய்வோர் நல்லோர்<br/>
        என்றறியேன் வெறியேன்இங் கந்தோ அந்தோ<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 297.   அல்லார்க்கும் சூழலார்மேல் ஆசை வைப்பேன்<br/>
          ஐயாநின் திருத்தாள்மேல் அன்பு வையேன்<br/>
        செல்லார்க்கும் பொழில்தணிகை எங்கே என்று<br/>
          தேடிடேன் நின்புகழைச் சிந்தை செய்யேன்<br/>
        கல்லார்க்கும் கடுமனத்தேன் வன்க ணேன்புன்<br/>
          கண்ணினேன் உதவாத கையேன் பொய்யேன்<br/>
        எல்லார்க்கும் பொல்லாத பாவி யேன்யான்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 298.   அரும்பாய நகைமடவார்க் காளாய் வாயா<br/>
          அலைக்கின்றேன் அறிவென்ப தறியேன் நின்பால்<br/>
        திருப்பாத பாதகனேன் திருஒன் றில்லேன்<br/>
          திருத்தணிகை மலைக்கேகச் சிந்தை செய்யேன்<br/>
        கரும்பாய வெறுத்துவேம் பருந்தும் பொல்லாக்<br/>
          காக்கைஒத்தேன் சற்றேனும் கனிதல் இல்லா<br/>
        இடும்பாய வன்நெஞ்சக் கள்வ னேன்யான்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
 299.   அம்பாதல் நெடுங்கண்ணார்க் கிச்சை கொள்வேன்<br/>
          அகமலர முகமலர்வோ டருள்செய் உன்றன்<br/>
        செம்பாத மலர்ஏத்தேன் இலவு காத்தேன்<br/>
          திருத்தணிகை யேநமது செல்வம் என்றே<br/>
        நம்பாத கொடியேன்நல் லோரைக் கண்டால்<br/>
          நாணிலேன் நடுங்கிலேன் நாயிற் பொல்லேன்<br/>
        ஏன்பிறந்தேன் புவிச்சுமையா இருக்கின் றேனே.<br/>
<br/>
 300.   பண்ணேன்நின் புகழ்சொல்வோர் தமக்குப் பூசை<br/>
          பாடேன்நின் திருச்சீரைப் பரமன் ஈன்ற<br/>
        கண்ணேநின் தணிகைதனைக் கண்டு போற்றேன்<br/>
          கைகுவியேன் மெய்குளிரேன் கண்ணீர் பாயேன்<br/>
        உண்ணேன்நல் ஆனந்த அமுதை அன்பர்<br/>
          உடன்ஆகேன் ஏகாந்தத் துறஓர் எண்ணம்<br/>
        எண்ணேன்வன் துயர்மண்ணேன் மனஞ்செம் புண்ணேன்<br/>
          ஏன்பிறந்தேன் புவிச்சுமையா இருக்கின் றேனே.<br/>
<br/>
                     திருச்சிற்றம்பலம்<br/>
<br/>
                    23.பணித்திறஞ் சாலாப் பாடிழிவு<br/>
                எண்சீர்க் கழிநெடிலடி ஆசிரிய விருத்தம்<br/>
                      திருச்சிற்றம்பலம்<br/>
<br/>
 301.   வரங்கொள் அடியர் மனமலரில் மகிழ்வுற் றமர்ந்த மாமணியே<br/>
        திரைங்கொள் தணிகை மலைவாழும் செல்வப் பெருக்கே சிற்பரமே<br/>
        தரங்கொள் உலக மயல்அகலத் தாழ்ந்துன் உருக அழுதழுது<br/>
        கரங்கொள் சிரத்தோ டியாஉன்னைக் கண்கள் ஆரக் கண்டிலனே.<br/>
<br/>
 302.   வல்லி ஒருபால் வானவர்தம் மகளாண் டொருபால் வரமயில்மேல்<br/>
        எல்லின் இலங்கு நெட்டிலைவேல் ஏந்தி வரும்என் இறையவனே<br/>
        சொல்லி அடங்காத் துயர்இயற்றும் துகள்சேர் சனனப் பெருவேரைக்<br/>
        கல்லி எறிந்து நின்உருவைக் கண்கள் ஆரக் கண்டிலனே<br/>
<br/>
 303.   உருத்துள் இகலும் சூர்முதலை ஒழித்து வானத் தொண்பதியைத்<br/>
        திருத்தும் அரைசே தென்தணிகைத் தெய்வ மணியே சிவஞானம்<br/>
        அருத்தும் நினது திருவருள்கொண் டாடிப் பாடி அன்பதனால்<br/>
        கருத்துள் உருகி நின்உருவைக் கண்கள் ஆரக் கண்டிலனே.<br/>
<br/>
 304.   போதல் இருத்தல் எனநினையாய்ப புனிதர் சனனப் போரோடு<br/>
        சாதல் அகற்றும் திருத்தணிகைச் சைவக் கனியே தற்பரமே<br/>
        ஓதல் அறியா வஞ்சகர்பால் உழன்றே மாதர்க் குள்ளுருகும்<br/>
        காதல் அகற்றி நின்உருவைக் கண்கள் ஆரக் கண்டிலனே.<br/>
<br/>
 305.   வீட்டைப் பெறுவோர் உள்அகத்து விளங்கும் விளக்கே விண்ணோர்தம்<br/>
        நாட்டை நலஞ்செய் திருத்தணிகை நகத்தில் அமர்ந்த நாயகமே<br/>
        கேட்டைத் தருவஞ் சகஉலகில் கிடைத்த மாய வாழ்க்கைஎனும்<br/>
        காட்டைக் கடந்து நின்உருவைக் கண்கள் ஆரக் கண்டிலனே.<br/>
<br/>
 306.   மட்டித் தளறு படக்கடலை மலைக்கும் கொடிய மாஉருவைச்<br/>
        சட்டித் தருளும் தணிகையில்எந் தாயே தமரே சற்குருவே<br/>
        எட்டிக் கனியாம் இவ்வுலகத் திடர்விட் டகல நின்பதத்தைக்<br/>
        கட்டித் தழுவிநின்உருவைக் கண்கள் ஆரக் கண்டிலனே.<br/>
<br/>
 307.   இலக்கம் அறியா இருவினையால் இம்மா னிடம்ஒன் றெடுத்தடியேன்<br/>
        விலக்கம் அடையா வஞ்சகர்பால் வீணாட் போக்கி மேவிமனத்<br/>
        தலக்கண் இயற்றும் பொய்வாழ்வில் அலைந்தேன் தணிகை அரசேஅக்<br/>
        கலக்கம் அகன்று நின்உருவைக் கண்கள் ஆரக் கண்டிலனே.<br/>
<br/>
 308.   விரைவாய் கடப்பந் தார்அணிந்து விளங்கும் புயனே வேலோனே<br/>
        தரைவாய் தவத்தால் தணிகைஅமர் தருமக் கடலே தனிஅடியேன்<br/>
        திரைவாய் சனனக் கடற்படிந்தே தியங்கி அலைந்தேன் சிவஞானக்<br/>
        கரைவாய் ஏறி நின்உருவைக் கண்கள் ஆரக் கண்டிலனே.<br/>
<br/>
 309.   பள்ள உலகப் படுகுழியில் பரிந்திங் குழலா தானந்த<br/>
        வெள்ளத் தழுந்தும் அன்பர்விழி விருந்தே தணிகை வெற்பரசே<br/>
        உள்ளம் அகல அங்கும்இங்கும் ஓடி அலையும் வஞ்சநெஞ்சக்<br/>
        கள்ளம் அகற்றி நின்உருவைக் கண்கள் ஆரக் கண்டிலனே.<br/>
<br/>
 310.   அடலை அணிந்தோர் புறங்காட்டில் ஆடும் பெருமான் அளித்தருளும்<br/>
        விடலை எனமு வரும்புகழும் வேலோய் தணிகை மேலோயே<br/>
        நடலை உலக நடைஅளவற்றை நண்ணா தோங்கும் ஆனந்தக்<br/>
        கடலை அடுத்து நின்உருவைக் கண்கள் ஆரக் கண்டிலனே.<br/>
<br/>
                          திருச்சிற்றம்பலம்<br/>
<br/>
                    24.பணித்திறஞ் சாலாமை<br/>
                         கலி விருத்தம்<br/>
                        திருச்சிற்றம்பலம்<br/>
<br/>
 311.   வஞ்சகப் பேதையர் மயக்கில் ஆழ்ந்துழல்<br/>
        நெஞ்சகப் பாவியேன் நினைந்தி லேன்ஐயோ<br/>
        வெஞ்சகப் போரினை விட்டு ளோர்புகழ்<br/>
        தஞ்சகத் தணிகைவாழ் தரும வானையே.<br/>
<br/>
 312.   வான்நிகர் கூந்தலார் வன்க ணால்மிக<br/>
        மால்நிகழ் பேதையேன் மதித்தி லேனையோ<br/>
        தான்இரும் புகழ்கொளும் தணிகை மேல்அருள்<br/>
        தேன்இருந் தொழுகிய செங்க ரும்பையே.<br/>
<br/>
 313.   கருங்கடு நிகர்நெடுங் கண்ணி னார்மயல்<br/>
        ஒருங்குறு மனத்தினேன் உன்னி லேன்ஐயோ<br/>
        தரும்புகழ் மிகுந்திடுந் தணிகை மாமலை<br/>
        மருங்கமர்ந் தனப்ருள் மன்னும் வாழ்வையே.<br/>
<br/>
 314.   வைவளர் வாட்கணார் மயக்கில் வீழ்ந்தறாப்<br/>
        பொய்வளர் நெஞ்சினேன் போற்றி லேன்ஐயோ<br/>
        மெய்வளர் அன்பர்கள் மேவி ஏத்துறும்<br/>
        செய்வளர் தணிகையில் செழிக்கும் தேனையே.<br/>
<br/>
 315.   செழிப்படும் மங்கையர் தீய மாயையில்<br/>
        பழிப்படும் நெஞ்சினேன் பரவி லேன்ஐயோ<br/>
        வழிப்படும் அன்பர்கள் வறுமை நீக்கியே<br/>
        பொழிற்படும் தணிகையில் பொதிந்த பொன்னையே.<br/>
<br/>
 316.   பொதித்தரும் மங்கையர் புளகக் கொங்கைமேல்<br/>
        வதிதரும் நெஞ்சினேன் மதித்தி லேன்ஐயோ<br/>
        மதிதரும் அன்பர்தம் மனத்தில் எண்ணிய<br/>
        கதிதரும் தணிகைவாழ் கற்ப கத்தையே.<br/>
<br/>
                     திருச்சிற்றம்பலம்<br/>
<br/>
                    25. குறை நேர்ந்த பத்து<br/>
            எண்சீர்க் கழிநெடிலடி ஆசிரிய விருத்தம்<br/>
                       திருச்சிற்றம்பலம்<br/>
<br/>
 317.   வான்பிறந்தார் புகழ்தணிகை மலையைக் கண்டு<br/>
           வள்ளலே நின்புகழை மகிழ்ந்து கூறேன்<br/>
        தேன்பிறந்த மலர்க்குழலார்க் காளா வாளா<br/>
           திரிகின்றேன் புரிகின்றேன் தீமை நாளும்<br/>
        ஊன்பிறந்த உடல்ஓம்பி அவமே வாழ்நாள்<br/>
           ஒழிக்கின்றேன் பழிக்காளாய் உற்றேன் அந்தோ<br/>
        ஏன்பிறந்தேன் ஏன்பிறந்தேன் பாவி யேன்யான்<br/>
           என்குறையை எவர்க்கெடுத்திங் கியம்பு கேனே.<br/>
<br/>
 318.   மெய்யாவோ நற்றணிகை மலையைச் சார்ந்து<br/>
           மேன்மையுறும் நின்புகழை விரும்பி ஏத்தேன்<br/>
        உய்யாவோ வல்நெறியேன் பயன்ப டாத<br/>
           ஓதிஅனையேன் எட்டிதனை ஒத்தேன் அன்பர்<br/>
        பொய்யாஓ டெனமடவார் போகம் வேட்டேன்<br/>
           புலையனேன் சற்றேனும் புனிதம் இல்லேன்<br/>
        ஐயாவோ நாணாமல் பாவி யேன்யான்<br/>
           யார்க்கெடுத்தென் குறைதன்னை அறைகு வேனே.<br/>
<br/>
 319.   வாட்செல்லா நெடுங்கண்ணார் மயலில் வீழ்ந்து<br/>
           மனம்போன வழிசென்று வருந்தா நின்றேன்<br/>
        சேட்செல்லார் வரைத்தணிகைத் தேவ தேவே<br/>
           சிவபொருமான் பெற்றபெருஞ் செல்வ மேதான்<br/>
        நாட்செல்லா நின்றதினி என்செய் கேனோ<br/>
           நாயினேன் பிழைதன்னை நாடி நின்பால்<br/>
        கோட்சொல்லா நிற்பர்எனில் என்னா மோஎன்<br/>
           குறையைஎடுத் தெவர்க்கெளியேன் கூறு கேனே.<br/>
<br/>
 320.   பொல்லாத மங்கையர்தம் மயற்குள் ஆகும்<br/>
           புலையமனத் தால்வாடிப் புலம்பு கின்றேன்<br/>
        கல்லாத பாவிஎன்று கைவிட் டாயோ<br/>
           கருணைஉரு வாகியசெங் கரும்மே மேரு<br/>
        வில்லான்தன் செல்வமே தணிகை மேவும்<br/>
           மெய்ஞ்ஞான ஒளியேஇவ் வினையேன் துன்பம்<br/>
        எல்லாம்நீ அறிவாயே அறிந்தும் வாரா<br/>
           திருந்தால்என் குறையைஎவர்க் கியம்பு கேனே.<br/>
<br/>
 321.   முன்அறியேன் பின்அறியேன் மாதர் பால்என்<br/>
           முடமனம் இழுத்தோடப் பின்சென் றெய்த்தேன்<br/>
        புன்னெறியேன் பொய்யரொடும் பயின்றேன் நின்றன்<br/>
           புனிதஅருட் கடலாடேன் புளகம் முடேன்<br/>
        பொன்அரையன் தொழும்சடிலப் புனிதன் ஈன்ற<br/>
           புண்ணியமே தணிகைவளர் போத வாழ்வே<br/>
        என்அரைசே என்அமுதே நின்பால் அன்றி<br/>
           எவர்க்கெடுத்தென் குறைதன்னை இயம்பு கேனே.<br/>
<br/>
 322.   விடுமாட்டில் திரிந்துமட மாத ரார்தம்<br/>
           வெய்யநீர்க் குழிவீழ்ந்து மீளா நெஞ்சத்<br/>
        தடுமாற்றத் தொடும்புலைய உடலை ஓம்பிச்<br/>
           சார்ந்தவர்க்கோர் அணுஅளவும் தான்ஈ யாது<br/>
        படுகாட்டில் பலன்உதவாப் பனைபோல் நின்றேன்<br/>
           பாவியேன் உடற்சுமையைப் பலரும் கூடி<br/>
        இடுகாட்டில் வைக்குங்கால் என்செய் வேனோ<br/>
           என்குறையை எவர்க்கெடுத்திங் கியம்பு கேனே.<br/>
<br/>
 323.   மின்னைநேர் இடைமடவார் மயல்செய் கின்ற<br/>
           வெங்குழியில் வீழ்ந்தழுந்தி வெறுத்தேன் போலப்<br/>
        பின்னையே எழுந்தெழுந்து மீட்டும் மீட்டும்<br/>
           பேய்போல வீழ்ந்தாடி மயற்குள் முழ்கிப்<br/>
        பொன்னையே ஒத்தஉன தருளை வேண்டிப்<br/>
           போற்றாது வீணேநாள் போக்கு கின்ற<br/>
        என்னையே யான்சிரிப்பேன் ஆகில் அந்தோ<br/>
           என்குறையை எவர்க்கெடுத்திங் கியம்பு கேனே.<br/>
<br/>
 324.   முலைஒருபால் முகம்ஒருபால் காட்டும் பொல்லா<br/>
           முடமட வார்கள்தமை முயங்கி நின்றேன்<br/>
        இலைஒருபால் அனம்ஒருபால் மலஞ்சேர்த் துண்ணும்<br/>
           ஏழைமதி யேன்தணிகை ஏந்த லேபொன்<br/>
        மலைஒருபால் வாங்கியசெக வண்ண மேனி<br/>
           வள்ளல்தரு மருந்தேநின் மலர்த்தாள் ஏத்தேன்<br/>
        புலைஒருவா வஞ்சகநெஞ் சுடையேன் என்றன்<br/>
           புன்மைதனை எவர்க்கெடுத்துப் புகலு வேனே.<br/>
<br/>
 325.   வேய்ப்பால்மென் தோள்மடவார் மறைக்கும் மாய<br/>
           வெம்புழுச்சேர் வெடிப்பினிடை வீழ்ந்து நின்றேன்<br/>
        தாய்ப்பாலை உண்ணாது நாய்ப்பால் உண்ணும்<br/>
           தகையனேன் திருத்தணிகை தன்னைச் சார்ந்து<br/>
        ஆய்ப்பாலை ஒருமருங்கான் ஈன்ற செல்வத்<br/>
           தாரமுதே நின்அருளை அடையேன் கண்டாய்<br/>
        ஏய்ப்பாலை நடுங்கருங்கல் போல்நின் றெய்த்தேன்<br/>
           என்குறையை எவர்க்கெடுத்திங் கியம்பு கேனே.<br/>
<br/>
<br/>
 326.   வஞ்சமட மாதரார் போகம் என்னும்<br/>
           மலத்தினிடைக் கிருமிஎன வாளா வீழ்ந்தேன்<br/>
        கஞ்சமலர் மனையானும் மாலும் தேடக்<br/>
           காணாத செங்கனியில் கனிந்த தேனே<br/>
        தஞ்சம் என்போர்க் கருள்புரியும் வள்ளலேநல்<br/>
           தணிகைஅரை சேஉனது தாளைப் போற்றேன்<br/>
        எஞ்சல்இலா வினைச்சேம இடமாய் உற்றேன்<br/>
           என்குறையை எவர்க்கெடுத்திங் கியம்பு கேனே.<br/>
<br/>
                      திருச்சிற்றம்பலம்<br/>
<br/>
                    26. முறையிட்ட பத்து<br/>
             அறுசீர்க் கழிநெடிலடி ஆசிரிய விருத்தம்<br/>
                     திருச்சிற்றம்பலம்<br/>
<br/>
 327.   பொன்னைப் பொருளா நினைப்போர்பால் போந்து மிடியால் இரந்தலுத்தேன்<br/>
        நின்னைப் பொருள்என் றுணராத நீசன் இனிஓர் நிலைகாணேன்<br/>
        மின்னைப் பொருவும் சடைப்பவள வெற்பில் விளைந்த வியன்கரும்பே<br/>
        முன்னைப் பொருளே தணிகையனே முறையோ முறையோ முறையேயோ.<br/>
<br/>
 328.   மக்கட் பிறவி எடுத்தும்உனை வழுந்தாக் கொடிய மரம்அனையேன்<br/>
        துக்கக் கடலில் வீழ்ந்துமனம் சோர்கின் றேன்ஓர் துனைகாணேன்<br/>
        செங்கர்ப் பொருவு வடிவேற்கைத் தேவே தெவிட்டாத் தெள்ளமுதே<br/>
        முக்கட் கரும்பின் முழுமுத்தே முறையோ முறையோ ஆறையேயோ.<br/>
<br/>
 329.   அன்பின் உனது திருஅடிக்கே ஆளாய்த் தொண்டொன் றாற்றாதே<br/>
        துன்பின் உடையோர் பால்அணுகிச் சோர்ந்தேன் இனிஓர் துணைகாணேன்<br/>
        என்பில் மலிந்த மாலைபுனை எம்மான் தந்த பெம்மானே<br/>
        முன்பின் நடுவாய் முளைத்தோனே முறையோ முறையோ முறையேயோ.<br/>
<br/>
 330.   அருகா மலத்தில் அலைந்திரக்கம் அறியா வஞ்ச நெஞ்சகர்பால்<br/>
        உருகா வருந்தி உழன்றலைந்தேன் உன்தாள் அன்றித் துணைகாணேன்<br/>
        பெருகா தரவில் சிவன்பெறும்நற் பேறே தணிகைப் பெருவாழ்வே<br/>
        முருகா முகம்மு விரண்டுடையாய் முறையோ முறையோ முறையேயோ.<br/>
<br/>
 331.   பொன்னின் றொளிரும் மார்பன்அயன் போற்றும் உன்தாள் புகழ்மறந்தே<br/>
        கன்னின் றணங்கும் மனத்தார்பால் கனிந்தேன் இனிஓர் துணைகாணேன்<br/>
        மின்னின் றிலங்கு சடைக்கனியுள் விளைந்த நறவே மெய்அடியார்<br/>
        முன்னின் றருளும் தணிகையனே முறையோ முறையோ முறையேயோ.<br/>
<br/>
 332.   வெதிர்உள் ளவரின் மொழிகேளா வீண ரிடம்போய் மிகமெலிந்தே<br/>
        அதிரும் கழற்சே வடிமறந்தேன் அந்தோ இனிஓர் துணைகாணேன்<br/>
        எதிரும் குயில்மேல் தவழ்தணிகை இறையே முக்கண் இயற்கனியின்<br/>
        முதிரும் சுவையே முதற்பொருளே முறையோ முறையோ  முறையேயோ.<br/>
<br/>
 333.   ஈனத் திவறும் மனக்கொடியோர் இடம்போய் மெலிந்து நாள்தோறும்<br/>
        ஞானத் திருத்தாள் துணைசிறிதும் நாடேன் இனிஓர் துணைகாணேன்<br/>
        தானத் தறுகண் மலைஉரியின் சட்டை புனைந்தோன் தரும்பேறே<br/>
        மோனத் தவர்த்ம் அகவிளக்கே முறையோ முறையோ முறையேயோ.<br/>
<br/>
 334.   தேவே எனநிற் போற்றாத சிறிய ரிடம்போய்த் தியங்கிஎன்றன்<br/>
        கோவே நின்றன் திருத்தாளைக் குறிக்க மறந்தேன் துணைகாணேன்<br/>
        மாவே ழத்தின் உரிபுனைந்த வள்ளற் கினிய மகப்பேறே<br/>
        முவே தனையை அறுத்தருள்வோய் முறையோ முறையோ முறையேயோ.<br/>
<br/>
 335.   வேதா நந்த னொடுபோற்றி மேவப் படும்நின் பதம்மறந்தே<br/>
        ஈதா னம்தந் திடுவீர்என் றீன ரிடம்போய் இரந்தலைந்தேன்<br/>
        போதா னந்தப் பரசிவத்தில் போந்த பொருளே பூரணமே.<br/>
<br/>
 336.   வடியாக் கருணை வாரிதியாம் வள்ளல் உன்தாள் மலர்மறந்தே<br/>
        கொடியா ரிடம்போய்க்குறையிரந்தேன் கொடியேன் இனிஓர் துணைகாணேன்<br/>
        அடியார்க் கெளிய முக்கணுடை அம்மான் அளித்த அருமருந்தே<br/>
        முடியா முதன்மைப் பெரும்பொருளே முறையோ முறையோ முறையேயோ.<br/>
<br/>
                      திருச்சிற்றம்பலம்<br/>
<br/>
                    27. நெஞ்சவலங் கூறல்<br/>
             எண்சீர்க் கழிநெடிலடி ஆசிரிய விருத்தம்<br/>
                      திருச்சிற்றம்பலம்<br/>
<br/>
 337.   இழுதை நெஞ்சினேன் என்செய்வான் பிறந்தேன்<br/>
           ஏழை மார்முலைக் கேவிழைந் துழன்றேன்<br/>
        பழுதை பாம்பென மயங்கினன் கொடியேன்<br/>
           பாவி யேன்எந்தப் பரிசுகொண் டடைவேன்<br/>
        அழுது கண்கள்நீர் ஆர்ந்திடும் அடியர்<br/>
           அகத்துள் ஊறிய ஆனந்த அமுதே<br/>
        தொழுது மால்புகழ் தணிகைஎன் அரசே<br/>
           தோன்ற லேபரஞ் சுடர்தரும் ஒளியே.<br/>
<br/>
 338.   வஞ்ச நெஞ்சினேன் வல்விலங் கணையேன்<br/>
           மங்கை மார்முலை மலைதனில் உருள்வேன்<br/>
        பஞ்ச பாதகம் ஓர்உரு எடுத்தேன்<br/>
           பாவி யேன்எந்தப் பரிசுகொண் டடைவேன்<br/>
        கஞ்சன் மால்புகழ் கருணைஅங் கடலே<br/>
           கண்கள் முன்றுடைக் கரும்பொளிர் முத்தே<br/>
        அஞ்சல் அஞ்சல்என் றன்பரைக் காக்கும்<br/>
           அண்ண லேதணி காசலத் தரசே<br/>
<br/>
 339.   மையல் நெஞ்சினேன் மதிஇயிலேன் கொடிய<br/>
           வாட்க ணார்முலை மலைக்குப சரித்தேன்<br/>
        பைய பாம்பினை நிகர்த்தவெங் கொடிய<br/>
           பாவி யேன்எந்தப் பரிசுகொண் டடைவேன்<br/>
        மெய்யர் உள்ளகம் விளங்கொளி விளக்கே<br/>
           மேலை யோர்களும் விளம்பரும் பொருளே<br/>
        செய்ய மேனிஎன் சிவபிரான் அளித்த<br/>
           செல்வ மேதிருத் தணிகையந் தேவே.<br/>
<br/>
 340.   மதியில் நெஞ்சினேன் ஓதியினை அனையேன்<br/>
           மாதர் கண்எனும் வலையிடைப் பட்டேன்<br/>
        பதியில் ஏழையேன் படிற்றுவஞ் சகனேன்<br/>
           பாவி யேன்எந்தப் பரிசுகொண் டடைவேன்<br/>
        பொதியில் ஆடிய சிவபிரான் அளித்த<br/>
           புண்ணி யாஅருட் போதக நாதா<br/>
        துதிஇ ராமனுக் கருள்செயும் தணிகைத்<br/>
           துஎய னேபசுந் தோகைவா கனனே.<br/>
<br/>
 341.   துட்ட நெஞ்சினேன் எட்டியை அனையேன்<br/>
           துயர்செய் மாதர்கள் சூழலுன் தினமும்<br/>
        பட்ட வஞ்சனேன் என்செய உதித்தேன்<br/>
           பாவியேன் எந்தப் பரிசுகொண் டடைவேன்<br/>
        நட்டம் ஆடிய நாயகன் அளித்த<br/>
           நல்ல மாணிக்க நாயக மணியே<br/>
        மட்ட றாப்பொழில் சூழ்திருத் தணிகை<br/>
           வள்ள லேமயில் வாகனத் தேவே<br/>
<br/>
 342.   காயும் நெஞ்சினேன் பேயினை அனையேன்<br/>
           கடிகொள் கோதையர் கண்வலைப் பட்டேன்<br/>
        பாயும் வெம்புலி நிகர்த்தவெஞ் சினத்தேன்<br/>
           பாவி யேன்எந்தப் பரிசுகொண் டடைவேன்<br/>
        தாயும் தந்தையும் சாமியும் எனது<br/>
           சார்பும் ஆகிய தணிகையங் குகனே<br/>
        ஆயும் கொன்றைசெஞ் சடைக்கணிந் தாடும்<br/>
           ஐயர் தந்தருள் ஆனந்தப் பேறே.<br/>
<br/>
 343.   தீங்கு நெஞ்சினேன் வேங்கையை அனையேன்<br/>
           தீய மாதர்தம் திறத்துழல் கின்றேன்<br/>
        பாங்கி லாரொடும் பழகிய வெறியேன்<br/>
           பாவி யேன்எந்தப் பரிசுகொண் டடைவேன்<br/>
        தெங்கு கங்கையைச் செஞ்சடை இருத்தும்<br/>
           சிவபி ரான்செல்வத் திருஅருட் பேறே<br/>
        ஓங்கு நல்தணி காசலத் தமர்ந்த<br/>
           உண்மை யேஎனக் குற்றிடும் துணையே.<br/>
<br/>
 344.   கள்ள நெஞ்சினேன் நஞ்சினை அனையேன்<br/>
           கடிய மாதர்தங் கருக்குழி எனும்ஓர்<br/>
        பள்ளம் ஆழ்ந்திடு புலையனேன் கொலையேன்<br/>
           பாவி யேன்எந்தப் பரிசுகொண் டடைவேன்<br/>
        வெள்ள வார்சடை வித்தகப் பெருமான்<br/>
           வேண்ட நற்பொருள் விரித்துரைத் தோனே<br/>
        புள்அ லம்புதண் வாவிசூழ் தணிகைப்<br/>
           பொருப்ப மர்ந்திடும் புனிதபூ ரணனே.<br/>
<br/>
 345.   மத்த நெஞ்சினேன் பித்தரில் திரிவேன்<br/>
           மாதர் கண்களின் மயங்கிநின் றலைந்தேன்<br/>
        பத்தி என்பதோர் அணுவும்உற் றில்லேன்<br/>
           பாவி யேன்எந்தப் பரிசுகொண் டடைவேன்<br/>
        பித்த நாயகன் அருள்திருப் பேறே<br/>
           பிரமன் மாலுக்கும் பேசரும் பொருளே<br/>
        தத்தை பாடுறும் பொழிற்செறி தணிகா<br/>
           சலத்தின் மேவிய தற்பர ஒளியே.<br/>
<br/>
 346.   அழுக்கு நெஞ்சினேன் பொய்யல தறியேன்<br/>
           அணங்க னார்மயல் ஆழத்தில் விழுந்தேன்<br/>
        பழுக்கும் முடருள் சேர்ந்திடுங் கொடியேன்<br/>
           பாவி யேன்எந்தப் பரிசுகொண் டடைவேன்<br/>
        மழுக்கை ஏந்திய மாசிலா மணிக்குள்<br/>
           மன்னி ஓங்கிய வளர்ஒளிப் பிழம்பே<br/>
        வழுக்கி லார்புகழ் தணிகைஎன் அரசே<br/>
           வள்ள லேஎன்னை வாழ்விக்கும் பொருளே.<br/>
<br/>
                   திருச்சிற்றம்பலம்<br/>
<br/>
                    28. ஆற்றாப் புலம்பல்<br/>
                      கொச்சகக் கவிப்பா<br/>
                     திருச்சிற்றம்பலம்<br/>
<br/>
 347.   அண்ணாவோ என் அருமை ஐயாவோ பன்னிரண்டு<br/>
        கண்ணாவோ வேல்பிடித்த கையாவோ செம்பவன<br/>
        வண்ணாவோ துன்பத் திருங்கடற்குள் மன்னின்னே<br/>
<br/>
 348.   மன்னப்பார் போற்று மணியேநின் பொன்னருளைத்<br/>
        துன்னப்பா ராது சுழன்றேன் அருணைகிரி<br/>
        தன்னப்பா நற்றணிகை தன்னில் அமர்ந்தருளும்<br/>
        என்னப்பா இன்னும் இந்த ஏழைக் கிரங்காயோ<br/>
<br/>
 349.   காய்நின்ற நெஞ்சக் கடையேன் திருத்தணிகை<br/>
        வாய்நின் றுனதுபுகழ் வாய்பாடக் கைகுவித்துத்<br/>
        தூய்நின்றே நாளைத்தொழுதாடித் துன்பம்எலாம்<br/>
        போய்நின் நடைவேனோ புண்ணியநின் பொன்னருளே<br/>
<br/>
 350.   பொன்பிணிக்கும் நெஞ்சப் புலையேனை இவ்வுலகில்<br/>
        வன்பிணிக்கோ பெற்று வளர்த்தாய் அறியேனே<br/>
        என்பிணைத்தார் வள்ளற் கினிமை பெறும்மணியே<br/>
        அன்பிணைத்தோர் போற்றும் அருட்டணிகை மன்னவனே.<br/>
<br/>
 351.   வன்நோயும் வஞ்சகர்தம் வன்சார்பும் வன்துயரும்<br/>
        என்னோயுங் கொண்டதனை எண்ணி இடிவேனோ<br/>
        அன்னோ முறைபோகி ஐயா முறையேயோ<br/>
        மன்னோ முறைதணிகை வாழ்வே முறையேயோ.<br/>
<br/>
                      திருச்சிற்றம்பலம்.<br/>
<br/>
                    29. திருவருள் விழைதல்.<br/>
                அறுசீர்க் கழிநெடிலடி ஆசிரிய விருத்தம்<br/>
                      திருச்சிற்றம்பலம்.<br/>
<br/>
 352.   தாணு ஈன்றருள் செல்வமே தணிகையில் சாமியே நினைஏத்திக்<br/>
        காணு வேன்இலை அருள்இவண் புன்மையில் காலங்கள் கழிக்கின்றேன்<br/>
        மாணும் அன்பர்கள் என்சொலார் ஐயநீ வந்தெனக் கருள்வாயேல்<br/>
        நாணு வேன்அலன் நடுங்கலன் ஒடுங்கலன் நாயினும் கடையேனே.<br/>
<br/>
 353.   கடைப்பட் டேங்கும்இந் நாயினும் கருள்தரக் கடவுள்நீ வருவாயேல்<br/>
        மடைப்பட் டோ ங்கிய அன்பகத் தொண்டர்கள் வந்துனைத் தடுப்பாரேல்<br/>
        தடைப்பட் டாய்எனில் என்செய்வேன் என்செய்வேன் தளர்வது தவிரேனே<br/>
        அடைப்பட் டோ ங்கிய வயல்திருத் தணிகையம் பதிஅமர்ந் திடுதேவே.<br/>
<br/>
 354.   தேவ ரேமுதல் உலகங்கள் யாவையும் சிருட்டிஆ தியசெய்யும்<br/>
        முவ ரேஎதிர் வருகினும் மதித்திடேன் முரகநின் பெயர்சொல்வோர்<br/>
        யாவ ரேனும்என் குடிமுழு தாண்டெனை அளித்தவர் அவரேகாண்<br/>
        தாவ நாடொணாத் தணிகையம் பதியில்வாழ் சண்முகப் பெருமானே.<br/>
<br/>
                       திருச்சிற்றம்பலம்.<br/>
<br/>
                    30. புண்ணியநீற்று மான்மியம்<br/>
                      லண்ணக் கலி விருத்தம்<br/>
                       திருச்சிற்றம்பலம்<br/>
<br/>
 355    திவசங்கள் தொறும்கொண்டிடு தீமைப்பிணி தீரும்<br/>
        பவசங்கடம் அறும்இவ்விக பரமும்புகழ் பரவும்<br/>
        கவசங்கள்எ னச்சூழ்ந்துறு கண்ணேறது தவிரும்<br/>
        சிவசண்முக எனவேஅருள் திருநீறணிந் திடிலே.<br/>
<br/>
 356.   மால்ஏந்திய சூழலார்தரு மயல்போம்இடர் அயல்போம்<br/>
        கோல்ஏந்திய அரசாட்சியும் கூடும்புகழ் நீடும்<br/>
        மேல்ஏந்திய வானாடர்கள் மெலியாவிதம் ஒருசெவ்<br/>
        வேல்ஏந்திய முருகாஎன வெண்ணீறணித் திடிலே.<br/>
<br/>
 357.   தவம்உண்மையொ டுறும்வஞ்சகர் தம்சார்வது தவிரும்<br/>
        நவம்அண்மிய அடியாரிடம் நல்கும்திறன் மல்கும்<br/>
        பவனன்புனல் கனல்மண்வெளி பலவாகிய பொருளாம்<br/>
        சிவசண்முக எனவேஅருள் திருநீறனிந் திடிலே.<br/>
<br/>
 358.   துயில்ஏறிய சோர்வும்கெடும் துயரம்கெடும் நடுவன்<br/>
        கையில்ஏறிய பாசம்துணி கண்டேமுறித் திடுமால்<br/>
        குயில்ஏறிய பொழில்சூழ்திருக் குன்றேறி நடக்கும்<br/>
        மயில்ஏறிய மணியேஎன வளர்நீறணிந் திடிலே.<br/>
<br/>
 359.   தேறாப்பெரு மனமானது தேறுந்துயர் மாறும்<br/>
        மாறாப்பிணி மாயும்திரு மருவும்கரு ஓருவும்<br/>
        வீறாப்பொடு வருசூர்முடி வேறாக்கிட வரும்ஓர்<br/>
        ஆறாக்கரப்9 பொருளேஎன அருள்நீறணிந் திடிலே.<br/>
<br/>
 360.   அமராவதி இறையோடுநல் அயனுந்திரு மாலும்<br/>
        தமராகுவர் சிவஞானமுந் தழைக்குங்கதி சாரும்<br/>
        எமராஜனை வெல்லுந்திறல் எய்தும்புகழ் எய்தும்<br/>
        குமராசிவ குருவேஎனக் குளிர்நீறணிந் திடிலே.<br/>
<br/>
 361.   மேலாகிய உலகத்தவர் மேவித்தொழும் வண்ணம்<br/>
        மாலாகிய இருள்நீங்கிநல் வாழ்வைப்பெறு வார்காண்<br/>
        சீலாசிவ லீலாபர தேவாஉமை யவள்தன்<br/>
        பாலாகதிர் வேலாஎனப் பதிநீறணிந் திடிலே.<br/>
<br/>
 362.   அகமாறிய நெறிசார்குவர் அறிவாம்உரு அடைவார்<br/>
        மிகமாறிய பொறியின்வழி மேவாநல மிகுவார்<br/>
        சகமாறினும் உயர்வானிலை தாமாறினும் அழியார்<br/>
        முகமாறுடை முதல்வாஎன முதிர்நீறணிந் திடிலே.<br/>
<br/>
 363.   சிந்தாமணி நிதிஐந்தரு செழிக்கும்புவே னமும்ஓர்<br/>
        நந்தாஎழில் உருவும்பெரு நலனும்கதி நலனும்<br/>
        இந்தாஎனத் தருவார்தமை இரந்தார்களுக் கெல்லாம்<br/>
        கந்தாசிவன் மைந்தாஎனக் கனநீறணிந் திடிலே.<br/>
<br/>
 364.   எண்ணார்புரம் எரித்தார்அருள் எய்தும்திரு நெடுமால்<br/>
        நண்ணாததோர் அடிநீழலில் நண்ணும்படி பண்ணும்<br/>
        பண்ணார்மொழி மலையாள்அருள் பாலாபனி ரண்டு<br/>
        கண்ணாஎம தண்ணஎனக் கனநீறணிந் திடிலே.<br/>
<br/>
                      திருச்சிற்றம்பலம்<br/>
<br/>
 9. ஆறக்கரம் என்பது ஆறாக்கரம் என நீட்டும் வழி நீட்டல்.தொ.வே.<br/>
<br/>
<br/>
<br/>
                    31. உறுதி உணர்த்தல்<br/>
                     கட்டளைக் கலித்துறை<br/>
                        திருச்சிற்றம்பலம்<br/>
<br/>
 365.   மஞ்சேர் பிணிமடி யாதியை நோக்கி வருந்துறும்என்<br/>
        நெஞ்சே தணிகையன் ஆறெழுத் துண்டுவெண் ணீறுண்டுநீ<br/>
        எஞ்சேல் இரவும் பகலும் துதிசெய் திடுதிகண்டாய்<br/>
        அஞ்சேல் இதுசத் தியம்ஆம்என் சொல்லை அறிந்துகொண்டே.<br/>
<br/>
 366.   அறியாத நம்பிணி ஆதியை நீக்கும் அருள்மருந்தின்<br/>
        நெறியாம் தணிகையன் ஆறெழுத் துண்டுவெண் ணீறுண்டுநீ<br/>
        எறியா திரவும் பகலும் துதிசெய் திடுதிகண்டாய்<br/>
        குறியா திருக்கலை என்ஆணை என்றன் குணநெஞ்சமே.<br/>
<br/>
 367.   என்றே பிணிகள் ஒழியும்என் றேதுயர் எய்தியிடேல்<br/>
        நின்றே தணிகையன் ஆறெழுத் துண்டுவெண் ணீறுண்டுநீ<br/>
        நன்றேஎக் காலமும் வாழிய நன்னெஞ்சமே.<br/>
<br/>
                     திருச்சிற்றம்பலம்<br/>
<br/>
                    32. எண்ணத் தேங்கல்<br/>
             எழுசீர்க் கழிநெடிலடி ஆசிரிய விருத்தம்<br/>
                     திருச்சிற்றம்பலம்<br/>
<br/>
 368.   போதுகொண் டவனும் மாலும்நின் றேத்தும்<br/>
           புண்ணிய நின்திரு அடிக்கே<br/>
        யாதுகொண் டடைகேன் யாதுமேற் செய்கேன்<br/>
           யாதுநின் திருஉளம் அறியேன்<br/>
        தீதுகொண் டவன்என் றெனக்கருள் சிறிதும்<br/>
           செய்திடா திருப்பையோ சிறியோன்<br/>
        ஏதிவன் செயல்ஒன் றிலைஎனக் கருதி<br/>
           ஈவையோ துணிகைவாழ் இறையே.<br/>
<br/>
 369.   வாழ்வனோ நின்பொன் அடிநிழல் கிடைத்தே<br/>
           வயங்கும்ஆ னந்தவெள் ளத்துள்<br/>
        ஆழ்வனோ எளியேன் அல்லதிவ் வுலகில்<br/>
           அறஞ்செயாக் கொடியர்பாற் சென்றே<br/>
        தாழ்வனோ தாழ்ந்த பணிபுரிந் தவமே<br/>
           சஞ்சரித் துழன்றுவெங் நரகில்<br/>
        வீழ்வனோ இஃதென் றறிகிலேன் தணிகை<br/>
           வெள்பினுள் ஒளிர்அருள் விளக்கே.<br/>
<br/>
                      திருச்சிற்றம்பலம்<br/>
<br/>
                    33. கையடை முட்டற் கிரங்கல்<br/>
                      கட்டளைக் கலித்துறை<br/>
                       திருச்சிற்றம்பலம்<br/>
<br/>
 370.   கார்பூத்த கண்டத் தொடுமேவு முக்கட் கனிகனிந்து<br/>
        சீர்பூத் தொழுகுசெந் தேனே தணிகையில் தெள்அமுதே<br/>
        பேர்பூத்த ஒற்றியில் நின்முன்னர் ஏற்றிடப் பேதையனேன்<br/>
        ஏர்பூத்த ஒண்பளி தம்10 காண் கிலன்அதற் கென்செய்வனே.<br/>
<br/>
 371.   கருமருந் தாய மணிகண்ட நாகன் கண்மணியாம்<br/>
        அருமருந் தேதணி காசலம் மேவுன்என் ஆருயிரே<br/>
        திருமருங் கார்ஒற்றி யூர்மே வியநின் திருமுன்னராய்<br/>
        ஒருமருங் கேற்றஎன் செய்கேன் கற்பூர ஒளியினுக்கே.<br/>
<br/>
 372.   பால்எடுத் தேத்தும்நற் பாம்பொடு வேங்கையும் பார்த்திடஓர்<br/>
        கால்எடுத் தம்பலத் தாடும் பிரான்திருக் கண்மணியே<br/>
        வேல்எடுத் தோய்தென் தணிகா சலத்தமர் வித்தகநின்<br/>
        பால்எடுத் தேற்றக் கிடைக்குங் கொலோவெண் பளிதம்எதற்கே.<br/>
<br/>
 373.   கண்ணப்பன் என்னும் திருப்பெய ரால்உல கம்புகழும்<br/>
        திண்ணப்பன் ஏத்தும் சிவனார் மகனுக்குத் தெண்டன்இட்ட<br/>
        விண்ணப்பம் ஒன்றிந்த மேதினி மாயையில் வீழ்வதறுத்<br/>
        தெண்ணப் படும்நின் திருவருள் ஈகஇவ் வேழையற்கே.<br/>
<br/>
                         திருச்சிற்றம்பலம்<br/>
        10. பளிதம் = கர்ப்பூரம்<br/>
<br/>
                    34. அடியார்பணி அருளவேண்டல்<br/>
                         கட்டளைக் கலித்துறை<br/>
                           திருச்சிற்றம்பலம்<br/>
<br/>
 374.   எப்பா லவரும் இறைஞ்சும் தணிகை இருந்தருள்என்<br/>
        அப்பாஎன் பொன்னடிக் கென்நெஞ் சகம்இட மாக்கிமிக்க<br/>
        வெப்பான நஞ்சன வஞ்சகர் பாற்செலும் வெந்துயர்நீத்<br/>
        திப்பாரில் நின்அடி யார்க்கேவல் செய்ய எனக்கருளே.<br/>
<br/>
 375.   எய்யா தருள்தணி காசலம் மேவிய என்அருமை<br/>
        ஐயா நினது திருவடி ஏத்திஅன் றோஅயனும்<br/>
        செய்யாள் மருவூம் பூயனுடைத் தேவனும் சேணவனும்<br/>
        நையாத ஆயூளும் செல்வமும் வண்மையூம் நண்ணினரே.<br/>
<br/>
 376.   வாளாருங் கண்ணியர் மாயையை நீக்கி மலிகரணக்<br/>
        கோளாகும் வாதனை நீத்துமெய்ஞ் ஞானக் குறிகொடுநின்<br/>
        தாளாகும் நீழல் அதுசார்ந்து நிற்கத் தகுந்ததிரு<br/>
        நாளாகும் நாள்எந்த நாள்அறி யேன்தணி காசலனே.<br/>
<br/>
 377.   ஊன்பார்க்கும் இவ்வூடற் பொய்மையைத் தேர்தல் ஒழிந்தவமே<br/>
        மான்பார்க்கும் கண்ணியர் மையலில் வீழும் மயக்கம்அற்றே<br/>
        தேன்பார்க்கும் சோலைத் தணிகா சலத்துன் திருஅழகை<br/>
        நான்பார்க்கும் நாள்எந்த நாள்மயில் ஏறிய நாயகனே.<br/>
<br/>
 378.   என்னே குறைநமக் கேழைநெஞ் சேமயில் ஏறிவரும்<br/>
        மன்னே எனநெடு மாலும் பிரமனும் வாழ்த்திநிற்கும்<br/>
        தன்னேர் தணிகைத் தடமலை வாழும்நற் றந்தைஅருள்<br/>
        பொன்னேர் திருவடிப் போதுகண் டாய்நம் பூகலிடமே.<br/>
<br/>
 379.   பேதைநெஞ் சேஎன்றன் பின்போந் திடுதிஇப் பேயூலக<br/>
        வாதைஅஞ் சேல்பொறி வாய்க்கலங் கேல்இறை யூம்மயங்கேல்<br/>
        போதையெஞ் சேல்தணி காசலம் போய்அப் பொருப்பமர்ந்த<br/>
        தாதைஅஞ் சேவடிக் கீழ்க்குடி யாகத் தயங்குவமே.<br/>
<br/>
                      திருச்சிற்றம்பலம்<br/>
<br/>
                    35. நாள் அவம்படாமை வேண்டல்<br/>
                   எழுசீர்க் கழிநெடிலடி ஆசிரியவிருத்தம்<br/>
                        திருச்சிற்றம்பலம்<br/>
<br/>
 380.   குன்றமொத் திலங்கு பணைமுலை நெடுங்கண்<br/>
            கோதையர் பால்விரைந் தோடிச்<br/>
        சென்றஇப் பூலையேன் மனத்தினை மீட்டுன்<br/>
            திருவடிக் காக்கும்நாள் உளதோ<br/>
        என்தனி உயிரே என்னுடைப் பொருளே<br/>
            என்உளத் திணிதெழும் இன்பே<br/>
        மன்றலம் பொழில்குழி தணிகையம் பொருப்பில்<br/>
            வந்தமர்ந் தருள்செயூம் மணியே.<br/>
<br/>
 381.   மணிக்குழை அடர்ந்து மதர்த்தவேற் கண்ணார்<br/>
            வஞ்சக மயக்கினில் ஆழ்ந்து<br/>
        கணிக்கரும் துயர்கொள் மனத்தினை மீட்டுன்<br/>
            கழலடிக் காக்கநாள் உளதோ<br/>
        குணிக்கரும் பொருளே குணப்பெருங்குன்றே<br/>
            குறிகுணங் கடந்ததோர் நெறியே<br/>
        எணிக்கரும் மாலும் அயனும்நின் றேத்தும்<br/>
            எந்தையே தணிகைஎம் இறையே.<br/>
<br/>
 382.   இறைக்குளே உலகம் அடங்கலும் மருட்டும்<br/>
            இலைநெடு வேற்கணார் அளகச்<br/>
        சிறைக்குளே வருந்தும் மனத்தினை மீட்டுன்<br/>
            திருவடிக் காக்குநாள் உளதோ<br/>
        மறைக்குளே மறைந்தம் மறைக்கரி தாய<br/>
            வள்ளலே உள்ளகப் பொருளே<br/>
        மறைக்குளே மடவார்க் கனநடை பயிற்றும்<br/>
            அணிதிருத் தணிகைவாழ் அரைசே.<br/>
<br/>
 383.   அரைமதிக் குறழும் ஒண்ணுதல் வாட்கண்<br/>
            அலர்முலை அணங்கனார் அல்குல்<br/>
        பூரைமதித் துழலும் மனத்தினை மீட்டுன்<br/>
            பொள்ளாடிக் காக்குநாள் உளதோ<br/>
        பரைமதித் திடஞ்சேர் பராபரற் கருமைப்<br/>
            பாலனே வேலுடை யவனே<br/>
        விரைமதித் தோங்கும் மலர்ப்பொழில் தணிகை<br/>
            வெற்பினில் ஒளிரும்மெய் விளக்கே.<br/>
<br/>
 384.   விளக்குறழ் அணிப்பூண் மேல்அணிந் தோங்கி<br/>
            விம்முறும் இளமுலை மடவார்<br/>
        களக்கினில் ஆழ்ந்த மனத்தினை மீட்டுன்<br/>
            கழல்அடிக் காக்கும்நாள் உளதோ<br/>
        அளக்கருங் கருணை வாரியே ஞான<br/>
            அமுதமே ஆனந்தப் பெருக்கே<br/>
        கிளக்கரும் பூகழ்கொள் தணிகையம் பொருப்பில்<br/>
            கிளர்ந்தருள் பூரியூம்என் கிளையே.<br/>
<br/>
 385.   கிளைக்குறும் பிணிக்கோர் உறையூளாம் மடவார்<br/>
            கீழுறும் அல்குல்என் குழிவீழ்ந்<br/>
        திளைக்கும்வன் கொடிய மனத்தினை மீட்டுன்<br/>
            இணைஅடிக் காக்கும்நாள் உளதோ<br/>
        விளைக்கும்ஆ னந்த வியன்தனி வித்தே<br/>
            மெய்அடி யவர்உள விருப்பே<br/>
        திளைக்கும்மா தவத்தோர்க் கருள்செயூந் தணிகைத்<br/>
            தெய்வமே அருட்செழுந் தேனே.<br/>
<br/>
 386.   தேன்வழி மலர்ப்பூங் குழல்துடி இடைவேல்<br/>
            திறல்விழி மாதரார் பூணர்ப்பாம்<br/>
        கான்வழி நடக்கும் மனத்தினை மீட்டுன்<br/>
            கழல்வழி நடத்தும்நாள் உளதோ<br/>
        மான்வழி வரும்என் அம்மையை வேண்டி<br/>
            வண்பூனத் தடைந்திட்ட மணியே<br/>
        வான்வழி அடைக்கும் சிகரிசூழ் தணிகை<br/>
            மாமலை அமர்ந்தருள் மருந்தே<br/>
<br/>
387.   மருந்தென மயக்கும் குதலைஅந் தீஞ்சொல்<br/>
           வாணுதல் மங்கையர் இடத்தில்<br/>
       பொருந்தென வலிக்கும் மனத்தினை மீட்டுன்<br/>
           பொன்னடிக் காக்கும்நாள் உளதோ<br/>
       அருந்திட தருந்த அடியருள் ஓங்கும்<br/>
           ஆனந்தத் தேறலே அமுதே<br/>
       இருந்தரு முனிவர் பூகழ்செயூம் தணிகை<br/>
           இனிதமர்ந் தருளிய இன்பமே.<br/>
<br/>
388.   இன்பமற் றுறுகண் வினைவழி நிலமாம்<br/>
           ஏந்திழை யவர்பூழுக் குழியில்<br/>
       துன்பமுற் றுழலும் மனத்தினை மீட்டுன்<br/>
           துணையடிக் காக்கும்நாள் உளதோ<br/>
       அன்பர்முற் றுணர அருள்செயூம் தேவே<br/>
           அரிஅயன் பணிபெரி யவனே<br/>
       வன்பதை அகற்றி மன்பதைக் கருள்வான்<br/>
           மகிழ்ந்துறும் தணிகையின் வாழ்வே.<br/>
<br/>
389.   வாழும்இவ் வூலக வாழ்க்கையை மிகவூம்<br/>
           வலித்திடும் மங்கையர் தம்பால்<br/>
       தாமும்என் கொடிய மனத்தினை மீட்டுன்<br/>
           தாள்மலர்க் காக்கும்நாள் உளதோ<br/>
       சூழும்நெஞ் சிருளைப் போழும்மெய் ஒளியே<br/>
           தோற்றம்ஈ றற்றசிற் சுகமே<br/>
       ஊழும்உற் பவம்ஓர் ஏழும்விட் டகல<br/>
           உதவூசீர் அருட்பெருங் குன்றே.<br/>
<br/>
                திருச்சிற்றம்பலம்<br/>
<br/>
                   36. அன்பிற் பேதுறல்<br/>
           எழுசீர்க் கழிநெடிலடி ஆசிரிய விருத்தம்<br/>
                திருச்சிற்றம்பலம்<br/>
<br/>
390.   முடர்கள் தமக்குள் முற்படுங் கொடிய<br/>
          முறியனேன் தனக்குநின் அடியாம்<br/>
       ஏடவிழ் கமலத் திருநற வருந்த<br/>
          என்றுகொல் அருள்புரிந் திடுவாய்<br/>
       ஆடர வணிந்தே அம்பலத் தாடும்<br/>
          ஐயருக் கொருதவப் பேறே<br/>
       கோடணி தருக்கள் குலவும்நற் றணிகைக்<br/>
          குற்றமர்ந் திடுகுணக் குன்றே<br/>
<br/>
391.   கற்றவர் புகழ்நின் திருவடி மலரைக்<br/>
          கடையனேன் முடிமிசை அமர்த்தி<br/>
       உற்றஇவ் வுலக மயக்கற மெய்மை<br/>
          உணர்த்தும்நாள் எந்தநாள் அறியேன்<br/>
       நற்றவர் உணரும் பரசிவத் தெழுந்த<br/>
          நல்அருட் சோதியே நவைதீர்<br/>
       கொற்றவேல் உகந்த குமரனே தணிகைக்<br/>
          குன்றமர்ந் திடுகுணக் குன்றே.<br/>
<br/>
392.   ஞாலவாழ் வெனும்புன் மலமிசைந் துழலும்<br/>
          நாயினும் கடையஇந் நாய்க்குன்<br/>
       சீலவாழ் வளிக்கும் திருவடிக் கமலத்<br/>
          தேன்தரு நாளும்ஒன் றுண்டோ <br/>
       ஆலவாய் உகந்த ஒருசிவ தருவில்<br/>
          அருள்பழுத் தளிந்தசெங் கனியே<br/>
       கோலவா னவர்கள் புகழ்திருத் தணிகைக்<br/>
          குன்றமர்ந் திடுகுணக் குன்றே.<br/>
<br/>
393.   பவம்எனுங் கடற்குள் வீழ்ந்துழன் றேங்கும்<br/>
          பாவியேன் தன்முகம் பார்த்திங்<br/>
       கெவையும்நா டாமல் என்னடி நிழற்கீழ்<br/>
          இருந்திடென் றுரைப்பதெந் நானோ<br/>
       சிவம்எனும் தருமக் கடல்அகத் தெழுந்த<br/>
          தெள்ளிய அமுதமே தேனே<br/>
       குவிமுலை வல்லிக் கொடியொடுந் தணிகைக்<br/>
          குன்றமர்ந் திடுகுணக் குன்றே.<br/>
<br/>
394.   முலைமுகங் காட்டி மயக்கிடும் கொடியார்<br/>
          முன்புழன் றேங்கும்இவ் எளியேன்<br/>
       நிலைமுகங் காட்டும் நின்திருப் பாத<br/>
          நீழல்வத் தடையும்நாள் என்றோ<br/>
       மலைமுகம் குழைய வளைத்திடும் தெய்வ<br/>
          மணிமகிழ் கண்ணினுள் மணியே<br/>
       கொலைமுகம் செல்லார்க் கருள்தருந் தணிகைக்<br/>
          குன்றமர்ந் திடுகுணக் குன்றே,<br/>
<br/>
395.   வருபயன் அறியா துழன்றிடும் ஏழை<br/>
          மதியினேன் உய்ந்திடும் வண்ணம்<br/>
       ஒருவரும் நினது திருவடிப் புகழை<br/>
          உன்னும்நாள் எந்தநாள் அறியேன்<br/>
       அருவுரு ஆகும் சிவபிரான் அளித்த<br/>
          அரும்பெறல் செல்வமே அமுதே<br/>
       குருவுரு ஆகி அருள்தரும் தணிகைக்<br/>
           குன்றமர்ந் திடுகுணக் குன்றே.<br/>
<br/>
396.   அழிதரும் உலக வாழ்வினை மெய்யென்<br/>
           றலைந்திடும் பாவியேன் இயற்றும்<br/>
       பழிதரும் பிழையை எண்ணுறேல் இன்று<br/>
           பாதுகாத் தளிப்பதுன் பரமே<br/>
       மொழிதரும் முக்கட் செங்கரும் பீன்ற<br/>
           முத்தமே முக்தியின் முதலே<br/>
       கொழிதரும் அருவி பொழிதருந் தணிகைக்<br/>
           குன்றமர்ந் திடுகுணக் குன்றே.<br/>
<br/>
397.   நின்நிலை அறியா வஞ்சகர் இடத்தில்<br/>
           நின்றுநின் றலைதரும் எளியேன்<br/>
       தன்நிலை அறிந்தும் ஐயகோ இன்னும்<br/>
           தயைஇலா திருந்தனை என்னே<br/>
       பொன்நிலைப் பொதுவில் நடஞ்செயும் பவளப்<br/>
           பொருப்பினுள் மலர்ந்திடும் பூவே<br/>
       கொல்நிலை வேங்கைக் கொளும்திருத் தணிகைக்<br/>
           குன்றமர்ந் திடுகுணக் குன்றே.<br/>
<br/>
398.   பாடிநின் திருச்சீர் புகழ்ந்திடாக் கொடிய<br/>
           பதகர்பால் நாள்தொறும் சென்றே<br/>
       வாடிநின் றேங்கும் எழையேன் நெஞ்ச<br/>
           வாட்டம்இங் கறிந்திலை என்னே<br/>
       ஆடிநீ றாடி அருள்செயும் பரமன்<br/>
           அகம்மகிழ் அரும்பெறல் மருந்தே<br/>
       கோடிலங் குயர்வான் அணிதிருத் தணிகைக்<br/>
           குன்றமர்ந் திடுகுணக் குன்றே.<br/>
<br/>
399.   வன்பொடு செருக்கும் வஞ்சர்பால் அலையா<br/>
           வண்ணம்இன் றருள்செயாய் என்னில்<br/>
       துன்பொடு மெலிவேன் நின்திரு மலர்ந்தாள்<br/>
           துணைஅன்றித் துணைஒன்றும் காணேன்<br/>
       அன்பொடும் பரமன் உமைகையில் கொடுக்க<br/>
           அகமகிழ்ந் தணைக்கும்ஆர் அமுதே<br/>
       கொன்பெறும் இலைவேல் கரத்தொடும் தணிகைக்<br/>
           குன்றமர்ந் திடுகுணக் குன்றே.<br/>
<br/>
                 திருச்சிற்றம்பலம்<br/>
<br/>
                   37. கூடல் விழைதல்<br/>
         எழுசீர்க் கழிநெடிலடி ஆசிரிய விருத்தம்<br/>
                 திருச்சிற்றம்பலம்<br/>
<br/>
400.   சகம்ஆ றுடையார் அடையா நெறியார்<br/>
          சடையார் விடையார் தனிஆனார்<br/>
       உகமா ருடையார் உமைஓர் புடையார்<br/>
          உதவும் உரிமைத் திருமகனார்<br/>
       முகம்ஆ றுடையார் முகம்மா றுடையார்<br/>
          எனவே எனது முன்வந்தார்<br/>
       அகமா ருடையேன் பதியா தென்றேன்<br/>
          அலைவாய் என்றார் அஃதென்னே.<br/>
<br/>
401.   விதுவாழ் சடையார் விடைமேல் வருவார்<br/>
          விதிமால் அறியா விமலனார்<br/>
       மதுவாழ் குழலாள் புடைவாழ் உடையார்<br/>
          மகனார் குகனார் மயில்ஊர்வார்<br/>
       முதுவாழ் வடையா தவமே அலைவேன்<br/>
          முன்வந்த திடயான் அறியாதே<br/>
       புதுவாழ் வுடையார் எனவே மதிபோய்<br/>
          நின்றேன் அந்தோ பொல்லேனே.<br/>
<br/>
402.   காயோ டுடனாய் கனல்கை ஏந்திக்<br/>
          காடே இடமாக் கணங்கொண்ட<br/>
       பேயோ டாடிப் பலிதேர் தரும்ஓர்<br/>
          பித்தப் பெருமான் திருமகனார்<br/>
       தாயோ டுறழும் தணிகா சலனார்<br/>
          தகைசேர் மயிலார் தனிவேலார்<br/>
       வேயோ டுறழ்தோள் பாவையர் முன்என்<br/>
          வெள்வளை கொண்டார் வினவாமே.<br/>
<br/>
403.   பொன்னார் புயனார் புகழும் புகழார்<br/>
          புலியின் அதளார் புயம்நாலார்<br/>
       தென்னார் சடையார் கொடிமேல் விடையார்<br/>
          சிவனார் அருமைத் திருமகனார்<br/>
       என்நா யகனார் என்னுயிர் போல்வார்<br/>
          எழின்மா மயிலார் இடையோர்கள்<br/>
       தந்நா யகனார் தணிகா சலனார்<br/>
          தனிவந் திவண்மால் தந்தாரே.<br/>
<br/>
404.   கல்லால் அடியார் கல்லடி உண்டார்<br/>
          கண்டார் உலகங் களைவேதம்<br/>
       செல்லா நெறியார் செல்லுறும் முடியார்<br/>
          சிவனார் அருமைத் திருமகனார்<br/>
       எல்லாம் உடையார் தணிகா சலனார்<br/>
          என்னா யகனார் இயல்வேலார்<br/>
       நல்லார் இடைன் வெள்வளை கொடுபின்<br/>
          நண்ணார் மயில்மேல் நடந்தாரே.<br/>
<br/>
405.   காருர் சடையார் கனலார் மழுவார்<br/>
          கலவார் புரமுன் றெரிசெய்தார்<br/>
       ஆருர் உடையார் பலிதேர்ந் திடும்எம்<br/>
          அரனார் அருமைத் திருமகனார்<br/>
       போருர் உறைவார் தணிகா சலனார்<br/>
          புதியார் எனஎன் முனம்வந்தார்<br/>
       ஏருர் எமதுஎ ரினில்வா என்றார்<br/>
          எளியேன் ஏமாந் திருந்தேனே.<br/>
<br/>
406.   கண்ணார் நுதலார் விடமார் களனார்<br/>
          கரமார் மழுவார் களைகண்ணார்<br/>
       பெண்ணார் புயனார் அயன்மாற் கரியார்<br/>
          பெரியார் கைலைப் பெருமானார்<br/>
       தணிகா சலனார் தணிவேலார்<br/>
          எண்ணார் எளியாள் இவள்என் றெனையான்<br/>
       என்செய் கேனோ இடர்கொண்டே.<br/>
<br/>
407.   மழுவார் தருகைப் பெருமான் மகனார்<br/>
          மயில்வா கனனார் அயில்வேலார்<br/>
       தழுவார் வினையைத் தணியார் அணியார்<br/>
          தணிகா சலனார் தம்பாதம்<br/>
       தொழுவார் அழுவார் விழுவார் எழுவார்<br/>
          துதியா நிற்பார் அவர்நிற்கப்<br/>
       புழுவார் உடலோம் பிடும்என் முனர்வந்<br/>
          தருள்தந் தருளிப் போனாரே.<br/>
<br/>
408.   திருத்தம் பயின்றார் கடல்நஞ் சயின்றார்<br/>
          நினைவார் தங்கள் நெறிக்கேற்க<br/>
       அருத்தம் பகர்வார் அருமைப் புதல்வர்<br/>
          அறுமா முகனார் அயில்வேலார்<br/>
       திருத்தம் பெறுவார் புகழும் தணிகைத்<br/>
          திருமா மலையார் ஒருமாதின்<br/>
       வருத்தம் பாரார் வளையும் தாரார்<br/>
          வாரார் அவர்தம் மனம்என்னே.<br/>
<br/>
409.   பிரமன் தலையில் பலிகொண் டெருதில்<br/>
          பெயரும் பிச்சைப் பெருமானார்<br/>
       திரமன் றினிலே நடனம் புரிவார்<br/>
          சிவனார் மகனார் திறல்வேலார்<br/>
       தரமன் றலைவான் பொழில்சார் எழில்சேர்<br/>
          தணிகா சலனார் தமியேன்முன்<br/>
       வரமன் றவும்மால் கொளநின் றன்னால்<br/>
          மடவார் அலரால் மனநொந்தே.<br/>
<br/>
                திருச்சிற்றம்பலம்<br/>
<br/>
                   38. தரிசனை வேட்கை<br/>
            எழுசீர்க் கழிநெடிலடி ஆசிரிய விருத்தம்<br/>
                       திருச்சிற்றம்பலம்<br/>
<br/>
410.   வேல்கொளும் கமலக் கையனை எனையாள்<br/>
           மெய்யனை ஐயனை உலக<br/>
       மால்கொளும் மனத்தர் அறிவரும் மருந்தை<br/>
           மாணிக்க மணியினை மயில்மேல்<br/>
       கால்கொளும் குகனை எந்தையை எனது<br/>
           கருத்தனை அயன்அரி அறியாச்<br/>
       சால்கொளும் கடவுள் தனிஅருள் மகனைத்<br/>
           தணிகையில் கண்டிறைஞ் சுவனே.<br/>
<br/>
411.   கண்ணனை அயனை விண்ணவர் கோனைக்<br/>
           காக்கவைத் திட்டவேற் கரனைப்<br/>
       பண்ணனை அடியர் பாடலுக் கருளும்<br/>
           பதியினை மதிகொள்தண் அருளாம்<br/>
       வண்ணனை எல்லா வண்ணமும் உடைய<br/>
           வரதன்ஈன் றெடுத்தருள் மகனைத்<br/>
       தண்ணனை எனது கண்ணனை அவனைத்<br/>
           தணிகையில் கண்டிறைஞ் சுவனே.<br/>
<br/>
412.   என்னுடை உயிரை யான்பெறும் பேற்றை<br/>
           என்னுடைப் பொருளினை எளியேன்<br/>
       மன்னுடைக் குருவின் வடிவினை என்கண்<br/>
           மணியினை அணியினை வரத்தை<br/>
       மின்னுடைப் பவள வெற்பினில் உதித்த<br/>
           மிளிர்அருள் தருவினை அடியேன்<br/>
       தன்னுடைத் தேவைத் தந்தையைத் தாயைத்<br/>
           தணிகையில் கண்டிறைஞ் சுவனே.<br/>
<br/>
413.   பரங்கிரி அமருங் கற்பகத் தருவைப்<br/>
           பராபரஞ் சுடரினை எளியேற்<br/>
       கிரங்கிவந் தருளும் ஏரகத் திறையை<br/>
           எண்ணுதற் கரியபேர் இன்பை<br/>
       உரங்கினர் வானோர்க் கொருதனி முதலை<br/>
           ஒப்பிலா தோங்கிய ஒன்றைத்<br/>
       தாங்கினார் அருண கிரிக்கருள் பவனைத்<br/>
           தணியையில் கண்டிறைஞ் சுவனே.<br/>
<br/>
414.   அரும்பெறல் மணியை அமுதினை அன்பர்<br/>
           அன்பினுக் கெளிவரும் அரசை<br/>
       விரும்புமா தவத்தோர் உள்ளகத் தொளிரும்<br/>
           விளக்கினை அளக்கரும் பொருளைக்<br/>
       கரும்பினை என்னுட் கனிந்திடும் கனியை<br/>
           முனிந்திடா தருள்அருட் கடலைத்<br/>
       தரும்பர சிவத்துள் கிளர்ந்தொளிர் ஒளியைத்<br/>
           தணிகையில் கண்டிறைஞ் சுவனே.<br/>
<br/>
415.   மாரனை எரித்தோன் மகிழ்தரு மகனை<br/>
           வாகையம் புயத்தனை வடிவேல்<br/>
       தீரனை அழியாச் சீரனை ஞானச்<br/>
           செல்வனை வல்வினை நெஞ்சச்<br/>
       சூரனைத் தடிந்த வீரனை அழியாச்<br/>
           சுகத்தனைத் தேன்துளி கடப்பந்<br/>
       தாரனைக் குகன்என் பேருடை யவனைத்<br/>
           தணிகையில் கண்டிறைஞ் சுவனே.<br/>
<br/>
416.   வேதனைச் சிறைக்குள் வேதனை படச்செய்<br/>
           விமலனை அமலனை அற்பர்<br/>
       போதனைக் கடங்காப் போதனை ஐந்தாம்<br/>
           பூதனை மாதவர் புகழும்<br/>
       பாதனை உமையாள் பாலனை எங்கள்<br/>
           பரமனை மகிழ்விக்கும் பரனைத்<br/>
       தரதனை உயிர்க்குள் உயிரனை யவனைத்<br/>
           தணிகையில் கண்டிறைஞ் சுவனே.<br/>
<br/>
417.   குழகனை அழியாக் குமரனை அட்ட<br/>
           குணத்தனைக் குறித்திடல் அறிதாம்<br/>
       அழகனைச் செந்தில் அப்பனை மலைதோ<br/>
           றாடல்வாழ் அண்ணலைத் தேவர்<br/>
       கழகனைத் தண்டைக் காலனைப் பிணிக்கோர்<br/>
           காலனை வேலனை மனதில்<br/>
       சழகிலார்க் கருளும் சாமிநா தனைத்தென்<br/>
           தணிகையில் கண்டிறைஞ் சுவனே.<br/>
<br/>
418.   முத்தனை முத்திக் கொருதனி வித்தை<br/>
           முதல்வனை முருகனை முக்கண்<br/>
       பித்தனை அத்தன் எனக்கொளும் செல்வப்<br/>
           பிள்ளையைப் பெரியவர் உளஞ்சேர்<br/>
       சுத்தனைப் பத்தி வலைப்படும் அவனைத்<br/>
           துரியனைத் துரியமும் கடந்த<br/>
       சத்தனை நித்த நின்மலச் சுடரைத்<br/>
           தணிகையில் கண்டிறைஞ் சுவனே.<br/>
<br/>
419.   வள்அயில் கரங்கொள் வள்ளலை இரவில்<br/>
           வள்ளிநா யகிதனைக் கவர்ந்த<br/>
       கள்ளனை அடியர் உள்ளகத் தவனைக்<br/>
           கருத்தனைக் கருதும்ஆ னந்த<br/>
       வெள்ளம்நின் றாட அருள்குரு பரனை<br/>
           விருப்புறு பொருப்பனை வினையைத்<br/>
       தள்ளவந் தருள்செய் திடுந்தயா நிதியைத்<br/>
           தணிகையில் கண்டிறைஞ் சுவனே.<br/>
<br/>
                திருச்சிற்றம்பலம்<br/>
<br/>
                   39. நாள் எண்ணி வருந்தல்<br/>
              அறுசீர்க் கழிநெடிலடி ஆசிரிய விருத்தம்<br/>
                         திருச்சிற்றம்பலம்<br/>
<br/>
420.   இன்னும் எத்தனை நாள்செலும் ஏழையேன் இடர்க்கடல் விடுத்தேற<br/>
       மின்னும் வேற்படை மிளிர்தரும் கைத்தல வித்தகப் பெருமானே<br/>
       துன்னும் நற்றணி காசலத் தமர்ந்தருள் தோன்றலே மயில்ஏறி<br/>
       மன்னும் உத்தம வள்ளலே நின்திரு மனக்கருத் தறியேனே.<br/>
<br/>
421.   ஈறி லாதநின் அருள்பெற எனக்கினும் எத்தனை நாட்செல்லும்<br/>
       மாறி லாதவர் மனத்தொளிர் சோதியே மயில்மிசை வரும்வாழ்வே<br/>
       துஎறி லாவளச் சோலைசூழ் தணிகைவாழ் சுத்தசின் மயத்தேவே<br/>
       ஊறி லாப்பெரு நிலையஆ னந்தமே ஒப்பிலான் அருட்பேறே.<br/>
<br/>
422.   கூழை மாமுகில் அனையவர் முலைத்தலைக் குளித்துழன் றலைகின்ற<br/>
       ஏழை நெஞ்சினேன் எத்தனை நாள்செல்லும் இடர்க்கடல் விடுத்தேற<br/>
       மாழை மேனியன் வழுத்துமா ணிக்கமே வாழ்த்துவா ரவர்பொல்லா<br/>
       ஊழை நீக்கிநல் அருள்தருத் தெய்வமே உத்தமச் சுகவாழ்வே.<br/>
<br/>
423.   ஐய இன்னும்நான் எத்தனை நாள்செலும் அல்லல்விட் டருள்மேவத்<br/>
       துய்ய நன்னெறி மன்னிய அடியர்தம் துயர்தவிர்த் தருள்வோனே<br/>
       வெய்ய நெஞ்சினர் எட்டொனா மெய்யனே வேல்கொளும் கரத்தோனே<br/>
       செய்ய மேனிஎஞ் சிவபிரான் பெற்றநற் செல்வனே திறலோனே.<br/>
<br/>
424.   பாவி யேன் இன்னும் எத்தனை நாள்செலும் பருவரால்  விடுத்துய்யக்<br/>
       கூவி யேஅன்பர்க் கருள்தரும் வள்ளலே குணப்பெருங் குன்றேஎன்<br/>
       ஆவி யேஎனை ஆள்குரு வடிவமே ஆனந்தப் பெருவாழ்வே<br/>
       வாவி ஏர்தரும் தணிகைமா மலைமிசை மன்னிய அருள்தேனே.<br/>
<br/>
425.   எளிய னேன்இன்னும் எத்தனை நாள்செலும் இடர்க்கடல் விடுத்தேற<br/>
       ஒளிஅ னேகமாய்த் திரண்டிடும் சிற்பர உருவமே உருவில்லா<br/>
       வெளிய தாகிய வத்துவே முத்தியின் மெய்ப்பயன் தருவித்தே<br/>
       அளிய தாகிய நெஞ்சினார்க் கருள்தரும் ஆறுமா முகத்தேவே.<br/>
<br/>
426.   தொண்ட னேன்இன்னும் எத்தனை நாள்செலும் துயர்க்கடல் விடுத்தேற<br/>
       அண்ட னேஅண்டர்க் கருள்தரும் பரசிவன் அருளிய பொருவாழ்வே<br/>
       கண்ட னேகர்வந் தனைசெய அசுரனைக் களைந்தருள் களைகண்ணே<br/>
       விண்ட னேர்புகுஞ் சிகரிசூழ் தணிகையில் விளங்கிய வேலோனே.<br/>
<br/>
427.   வீண னேன்இன்னும் எத்தனை நாள்செல்லும் வெந்துயர்க் கடல்நீத்தக்<br/>
       காண வானவர்க் கரும்பெருந் தலைவனே கருணையங் கண்ணானே<br/>
       துஎண நேர்புயச் சுந்தர வடிவனே துளக்கிலார்க் கருள்ஈயும்<br/>
       ஏண னேஎனை ஏன்றுகொள் தேசிக இறைவனே இயலோனே.<br/>
<br/>
428.   கடைய னேன்இன்னும் எத்தனை நாள்செலும் கடுந்துயர்க் கடல்நீந்த<br/>
       விடையின் ஏறிய சிவபிரான் பெற்றருள் வியன்திரு மகப்பேறே<br/>
       உடைய நாயகிக் கொருபெருஞ் செல்வமே உலகமெலாம் அளிப்போனே<br/>
       அடைய நின்றவர்க் கருள்செயுந் தணிகைவாழ் ஆனந்தத் தெளிதேனே.<br/>
<br/>
429.   பேய னேன்இன்னும் எத்தனை நாள்செலும் பெருந்துயர்க் கடல்நீந்த<br/>
       மாய னேமுதல் வானவர் தமக்கருள் மணிமிடற் றிறையோர்க்குச்<br/>
       சேய னேஅகந் தெளிந்தவர்க் கினியனே செல்வனே எனைக்காக்குந்<br/>
       தாய னேஎன்றன் சற்குரு நாதனே தணிகைமா மலையானே.<br/>
<br/>
                        திருச்சிற்றம்பலம்<br/>
<br/>
                   40. ஏத்தாப் பிறவி இழிவு<br/>
                எண்சீர் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
430.   கல்லை ஒத்தஎன் நெஞ்சினை உருக்கேன்<br/>
          கடவுள் நின்அடி கண்டிட விழையேன்<br/>
       அல்லை உத்தகோ தையர்க்குளங் குழைவேன்<br/>
          அன்பி லாரொடும் அமர்ந்தவம் உழல்வேன்<br/>
       தில்லை அப்பன்என் றுலகெடுத் தேத்தும்<br/>
          சிவபி ரான்தருஞ் செல்வநின் தணிகை<br/>
       எல்லை உற்றுனை ஏத்தின் றாடேன்<br/>
          என்செய் வான்பிறந் தேன்எளி யேனே.<br/>
<br/>
431.   மையல் நெஞ்சினேன் மதிசிறி தில்லேன்<br/>
          மாத ரார்முலை மலைஇவர்ந் துருள்வேன்<br/>
       ஐய நின்திரு அடித்துணை மறவா<br/>
          அன்பர் தங்களை அடுத்துளம் மகிழேன்<br/>
       உய்ய நின்திருத் தணிகையை அடையேன்<br/>
          உடைய நாயகன் உதவிய பேறே<br/>
       எய்ய இவ்வெறும் வாழ்க்கையில் உழல்வேன்<br/>
          என்செய் வான்பிறந் தேன்எளி யேனே.<br/>
<br/>
432.   புலைய மாதர்தம் போகத்தை விழைந்தேன்<br/>
          புன்மை யாவைக்கும் புகலிடம் ஆனேன்<br/>
       நிலைய மாம்திருத் தணிகையை அடையேன்<br/>
          நிருத்தன் ஈன்றருள் நின்மலக் கொழுந்தே<br/>
       விலையி லாதநின் திருவருள் விழையேன்<br/>
          வீணர் தங்களை விரும்பிநின் றலைந்தேன்<br/>
       இலைஎ னாதணு வளவும் ஒன்றீயேன்<br/>
          என்செய் வான்பிறந் தேன்எளி யேனே.<br/>
<br/>
433.   மருட்டு மங்கையர் புழுக்குழி ஆழ்ந்து<br/>
          வருந்தி நாள்தொறும் மனம்இளைக் கின்றேன்<br/>
       தெருட்டும் நின்திருத் தணிகையை அடையேன்<br/>
          சிவபி ரான்பெற்ற செல்வமே நினது<br/>
       அருட்டி றத்தினை நினைந்துநெக் குருகி<br/>
          அழுது கண்கள்நீர் ஆர்ந்திட நில்லேன்<br/>
       இருட்டு வாழ்க்கையில் இடறிவீழ் கின்றேன்<br/>
          என்செய் வான்பிறந் தேன்எளி யேனே.<br/>
<br/>
434.   நச்சி லேபழ கியகருங் கண்ணால்<br/>
          நலத்தை வேட்டுநற் புலத்தினை இழந்தேன்<br/>
       பிச்சி லேமிக மயங்கிய மனத்தேன்<br/>
          பேதை யேன்கொடும் பேயனேன் பொய்யேன்<br/>
       சச்சி 11லேசிவன் அளித்திடும் மணியே<br/>
          தங்கமே உன்றன் தணிகையை விழையேன்<br/>
       எச்சி லேவிழைந் திடர்உறு கின்றேன்<br/>
          என்செய் வான்பிறந் தேன்எளி யேனே.<br/>
<br/>
435.   மின்னை அன்னநுண் இடைஇள மடவார்<br/>
          வெய்ய நீர்க்குழி விழுந்திளைத் துழன்றேன்<br/>
       புன்னை யஞ்சடை முன்னவன் அளித்த<br/>
          பொன்னை அன்னநின் பூங்கழல் புகழேன்<br/>
       அன்னை என்னநல் அருள்தரும் தணிகை<br/>
          அடைந்து நின்றுநெஞ் சகம்மகிழ்ந் தாடேன்<br/>
       என்னை என்னைஇங் கென்செயல் அந்தோ<br/>
          என்செய் வான்பிறந் தேன்எளி யேனே.<br/>
<br/>
436.   பட்டி மாடெனத் திரிதரும் மடவார்<br/>
          பாழ்ங்கு ழிக்குள்வீழ்ந் தாழ்ந்திளைக் கின்றேன்<br/>
       தட்டி லார்புகழ் தணிகையை அடையேன்<br/>
         சம்பு என்னும்ஓர் தருஒளிர் கனியே<br/>
       ஒட்டி லேன்நினை உளத்திடை நினையேன்<br/>
         உதவு றாதுநச் சுறுமரம் ஆனேன்<br/>
       எட்டி என்முனம் இனிப்புறும் அந்தோ<br/>
         என்செய் வான்பிறந் தேன்எளி யேனே.<br/>
<br/>
437.   ஓங்கி நீண்டவாள் உறழ்கருங் கண்ணார்<br/>
         உவர்ப்புக் கேணியில் உழைத்தகம் இளைத்தேன்<br/>
       வீங்கி நீண்டதோர் ஓதிஎன நின்றேன்<br/>
         விழலுக் கேஇறைத் தலைந்தனன் வீணே<br/>
       தாங்கி னேன்உடற் சுமைதனைச் சிவனார்<br/>
         தனய நின்திருத் தணிகையை அடையேன்<br/>
       ஏங்கி னேன்சுழற் படுதுரும் பெனவே<br/>
         என்செய் வான்பிறந் தேன்எளி யேனே.<br/>
<br/>
438.   பண்அ ளாவிய மொழியினால் மயக்கும்<br/>
         படிற்று மங்கையர் பால்விழை வுற்றேன்<br/>
       தன்அ ளாவிய சோலைசூழ் தணிகைத்<br/>
         தடத்த ளாவிய தருமநல் தேவே<br/>
       பெண்அ ளாவிய புடையுடைப் பெருமான்<br/>
         பெற்ற செல்வமே அற்றவர்க் கமுதே<br/>
       என்அ ளாவிய வஞ்சக நெஞ்சோ<br/>
         டென்செய் வான்பிறந் தேன்எளி யேனே.<br/>
<br/>
439.   கான்அ றாஅள கத்தியர் அளக்கர்<br/>
          காமத் தாழ்ந்தகங் கலங்குற நின்றேன்<br/>
       வான மேவுறும் பொழில்திருத் தணிகை<br/>
          மலையை நாடிநின் மலர்ப்பதம் புகழேன்<br/>
       ஞான நாயகி ஒருபுடை அமர்ந்த<br/>
          நம்ப னார்க்கொரு நல்தவப் பேறே<br/>
       ஈனன் ஆகிஇங் கிடர்ப்படு கின்றேன்<br/>
          என்செய் வான்பிறந் தேன்எளி யேனே.<br/>
<br/>
                  திருச்சிற்றம்பலம்<br/>
<br/>
 11. வித்து = விச்சு, என்றாற்போல, சத்து = சச்சு எனப் போலியாயிற்று.<br/>
                                                தொ.வே.<br/>
<br/>
<br/>
<br/>
                   41. பவனிச் செருக்கு<br/>
                      கலி விருத்தம்<br/>
                     திருச்சிற்றம்பலம்<br/>
<br/>
440.   பூவுண்டவெள் விடைஏறிய புனிதன் மகனார்<br/>
       பாவுண்ணதொர் அமுதன்னவர் பசுமாமயில் மேல்வத்<br/>
       தாவுண்டனர் எனதின்னலம் அறியார்என இருந்தால்<br/>
       நாவுண்டவர் திருமுன்பிது நலம் அன்றுமக் கெனவே.<br/>
<br/>
441.   ஒன்றார்புரம் எரிசெய்தவர் ஒற்றித்திரு நகரார்<br/>
       மன்றார்நடம் உடையார்தரு மகனார்பசு மயில்மேல்<br/>
       நின்றார்அது கண்டேன்கலை நில்லாது கழன்றே<br/>
       தென்றாரொடு சொல்வேன்எனை யானேமறந் தேனே.<br/>
<br/>
442.   வாரார்முலை உமையாள்திரு மணவாளர்தம் மகனார்<br/>
       ஆராஅமு தனையார்உயிர் அனையார்அயில் அவனார்<br/>
       நேரார்பணி மயிலின்மிசை நின்றார்அது கண்டேன்<br/>
       நீரார்விழி இமைநீங்கின நிறைநீங்கிய தன்றே.<br/>
<br/>
443.   ஒன்றோடிரண் டெனுங்கண்ணினர் உதவுந்திரு மகனார்<br/>
       என்றோடிகல் எழிலார்மயில் ஏறிஅங் குற்றார்<br/>
       நன்றோடினன் மகிழ்கூர்ந்தவர் நகைமாமுகங் கண்டேன்<br/>
       கன்றோடின பசுவாடின கலைஊடின அன்றே.<br/>
<br/>
444.   மலைவாங்குவில் அரனார்திரு மகனார்பசு மயிலின்<br/>
       நிலைதாங்குற நின்றார்அவர் நிற்கும்நிலை கண்டேன்<br/>
       அலைநீங்கின குழல்து஑ங்கின அகம்ஏங்கின அரைமேல்<br/>
       கலைநீங்கின முலைவீங்கின களிஓங்கின அன்றே.<br/>
<br/>
445.   மான்கண்டகை உடையார்தரு மகனார்தமை மயில்மேல்<br/>
       நான்கண்டனன் அவர்கண்டனர் நகைகொண்டனம் உடனே<br/>
       மீன்கண்டன விழியார்அது பழியாக விளைத்தார்<br/>
       ஏன்கண்டனை என்றாள்அனை என்என்றுரைக் கேனே.<br/>
<br/>
446.   செங்கன்விடை தனில்ஏறிய சிவனார்திரு மகனார்<br/>
       எங்கண்மணி அனையார்மயி லின்மீதுவந் திட்டார்<br/>
       அங்கண்மிக மகிழ்வோடுசென் றவர்நின்றது கண்டேன்<br/>
       இங்கண்வளை இழந்தேன்மயல் உழந்தேன்கலை எனவே.<br/>
<br/>
447.   தண்தேன்பொழி இதழிப்பொலி சடையார்தரு மகனார்<br/>
       பண்தேன்புரி தொடையார்தமைப் பசுமாயில் மீதில்<br/>
       கண்டேன்வளை காணேன்கலை காணேன்மிகு காமம்<br/>
       கொண்டேன்துயில் விண்டேன்ஒன்றும் கூறேன்வரு மாறே.<br/>
<br/>
448.   மாவீழ்ந்திடு விடையார்திரு மகனார்பசு மயில்மேல்<br/>
       நீவீழ்ந்திட நின்றார்அது கண்டேன்என்றன் நெஞ்சே<br/>
       பூவிழ்ந்தது வண்டேமதி போய்வீழ்ந்தது வண்டே<br/>
       நாவீழ்ந்தது மலரேகழை நாண்வீழ்ந்தது மலரே.<br/>
<br/>
449.   வெற்றார்புரம் எரித்தார்தரும் மேலார்மயில் மேலே<br/>
       உற்றார்அவர் எழில்மாமுகத் துள்ளேநகை கண்டேன்<br/>
       பொற்றார்புயங் கண்டேன்துயர் விண்டேன்எனைப் போல<br/>
       மற்றார்பெறு வாரோஇனி வாழ்வேன்மனம் மகிழ்ந்தே.<br/>
<br/>
                        திருச்சிற்றம்பலம்<br/>
<br/>
                   42. திருவருள் விலாசப் பத்து<br/>
           எண்சீர்க் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
450.   ஆறுமுகப் பெருங்கருணைக் கடலே தெய்வ<br/>
          யானைமகிழ் மணிக்குன்றே அரசே முக்கட்<br/>
       பேறுமுகப் பெருஞ்சுடர்க்குட் சுடரே செவ்வேல்<br/>
          பிடித்தருளும் பெருந்தகையே பிரம ஞானம்<br/>
       வீறுமுகப் பெருங்குணத்தோர் இதயத் தோங்கும்<br/>
          விளக்கமே ஆனந்த வெள்ள மேமுன்<br/>
       தேறுமுகப் பெரியஅருட் குருவாய் என்னைச்<br/>
          சிறுகாலை ஆட்கொண்ட தேவ தேவே.<br/>
<br/>
451.   கண்ணிமதி புனைந்தசடைக் கனியே முக்கட்<br/>
          கரும்பேஎன் கண்ணேமெய்க் கருணை வாழ்வே<br/>
       புண்ணியநல் நிலைஉடையோர் உளத்தில் வாய்க்கும்<br/>
          புத்தமுதே ஆனந்த போக மேஉள்<br/>
       எண்ணியமெய்த் தவர்க்கெல்லாம் எளிதில் ஈந்த<br/>
          என்அரசே ஆறுமுகத் திறையாம் வித்தே<br/>
       திண்ணியஎன் மனம்உருக்கிக் குருவாய் என்னைச்<br/>
          சிறுகாலை ஆட்கொண்ட தேவ தேவ.<br/>
<br/>
452.   நின்னிருநாள் துணைபிடித்தே வாழ்கின் றேன்நான்<br/>
          நின்னைஅலால் பின்னைஒரு நேயம் காணேன்<br/>
       என்னைஇனித் திருவுளத்தில் நினைதி யோநான்<br/>
          ஏழையினும் ஏழைகண்டாய் எந்தாய் எந்தாய்<br/>
       பொன்னைஅன்றி விரும்பாத புல்லர் தம்மால்<br/>
          போகல்ஒழிந் துன்பதமே போற்றும் வண்ணம்<br/>
       சின்னம்அளித் தருட்குருவாய் என்னை முன்னே<br/>
          சிறுகாலை ஆட்கொண்ட தேவ தேவ.<br/>
<br/>
453.   கல்விஎலாம் கற்பித்தாய் நின்பால் நேயம்<br/>
          காணவைத்தாய் இவ்வுலகம் கானல் என்றே<br/>
       ஒல்லும்வகை அறிவித்தாய் உள்ளே நின்றென்<br/>
          உடையானே நின்அருளும் உதவு கின்றாய்<br/>
       இல்லைஎனப் பிறர்பால்சென் றிரவா வண்ணம்<br/>
          ஏற்றம்அளித் தாய்இரக்கம் என்னே என்னே<br/>
       செல்வஅருட் குருவாகி நாயி னேனைச்<br/>
          சிறுகாலை ஆட்கொண்ட தேவ தேவ.<br/>
<br/>
454.   எந்தைபிரான் என்இறைவன் இருக்க இங்கே<br/>
          என்னகுறை நமக்கென்றே இறுமாப் புற்றே<br/>
       மந்தஉல கினில்பிறரை ஒருகா சுக்கும்<br/>
          மதியாமல் நின்அடியே மதிக்கின் றேன்யான்<br/>
       இந்தஅடி யேனிடத்துன் திருவு ளந்தான்<br/>
          எவ்வாறோ அறிகிலேன் ஏழை யேனால்<br/>
       சிந்தைமகிழ்ந் தருட்குருவாய் என்னை முன்னே<br/>
          சிறுகாலை ஆட்கொண்ட தேவ தேவ.<br/>
<br/>
455.   மாறாத பெருஞ்செல்வ யோகர் போற்றும்<br/>
          மாமணியே ஆறுமுக மணியே நின்சீர்<br/>
       கூறாத புலைவாய்மை உடையார் தம்மைக்<br/>
          கூடாத வண்ணம்அருட் குருவாய் வந்து<br/>
       தேறாத நிலைஎல்லாம் தேற்றி ஓங்கும்<br/>
          சிவஞானச் சிறப்படைந்து திகைப்பு நீங்கிச்<br/>
       சீறாத வாழ்விடைநான் வாழ என்னைச்<br/>
          சிறுகாலை ஆட்கொண்ட தேவ தேவே.<br/>
<br/>
456.   கற்றறிந்த மெய்உணர்ச்சி உடையோர் உள்ளக்<br/>
          கமலத்தே ஓங்குபெருங் கடவு ளேநின்<br/>
       பொற்றகைமா மலரடிச்சீர் வழுத்து கின்ற<br/>
          புண்ணியர்தங் குழுவில்எனைப் புகுத்தி என்றும்<br/>
       உற்றவருள் சிந்தனைதந் தின்ப மேவி<br/>
          உடையாய்உன் அடியவன்என் றோங்கும் வண்ணம்<br/>
       சிறறறிவை அகற்றிஅருட் குருவாய் என்னைச்<br/>
          சிறுகாலை ஆட்கொண்ட தேவ தேவே.<br/>
<br/>
457.   ஞாலம்எலாம் படைத்தவனைப் படைத்த முக்கண்<br/>
          நாயகனே வடிவேற்கை நாத னேநான்<br/>
       கோலம்எலாம் கொயேன்நற் குணம்ஒன் றில்லேன்<br/>
          குற்றமே விழைந்தேன்இக் கோது ளேனைச்<br/>
       சாலம்எலாம் செயும்மடவார் மயக்கின் நீக்கிச்<br/>
          சன்மார்க்கம் அடையஅருள் தருவாய் ஞானச்<br/>
       சீலம்எலாம் உடையஅருட் குருவாய் வந்து<br/>
          சிறுகாலை ஆட்கொண்ட தேவ தேவே.<br/>
<br/>
458.   கற்பனையே எனும்உலகச் சழக்கில் அந்தோ<br/>
          கால்ஊன்றி மயங்குகின்ற கடையே னேனைச்<br/>
       சொற்பனம்இவ் வுலகியற்கை என்று நெஞ்சம்<br/>
          துணவுகொளச் செய்வித்துன் துணைப்பொற் றாளை<br/>
       அற்பகலும் நினைந்துகனிந் துருகி ஞான<br/>
          ஆனந்த போகம்உற அருளல் வேண்டும்<br/>
       சிற்பரசற் குருவாய்வத் தென்னை முன்னே<br/>
          சிறுகாலை ஆட்கொண்ட தேவ தேவே.<br/>
<br/>
459.   பன்னிருகண் மலர்மலர்ந்த கடலே ஞானப்<br/>
          பரஞ்சுடரே ஆறுமுகம் படைத்த கோவே<br/>
       என்னிருகண் மணினேஎந் தாயே என்னை<br/>
          ஈன்றானே என்அரசே என்றன் வாழ்வே<br/>
       மின்னிருவர் புடைவிளங்க மயில்மீ தேறி<br/>
          விரும்பும்அடி யார்காண மேவுந் தேவே<br/>
       சென்னியில்நின் அடிமலர்வைத் தென்னை முன்னே<br/>
          சிறுகாலை ஆட்கொண்ட தேவ தேவே.<br/>
<br/>
                     திருச்சிற்றம்பலம்<br/>
<br/>
                   43. திருவருட் பேற்று விழைவு<br/>
              அறுசீர்க்12 கழிநெடிலடி ஆசிரிய விருத்தம்<br/>
                          திருச்சிற்றம்பலம்<br/>
<br/>
460.   உலகம் பரவும் பரஞ்சோதி உருவாம் குருவே உம்பரிடைக்<br/>
       கலகம் தருசூர்க் கிளைகளைந்த கதிர்வேல் அரசே கவின்தருசீர்த்<br/>
       திலகம் திகழ்வாள் நுதற்பரையின் செல்வப் புதல்வா திறல்அதனால்<br/>
       இலகும் கலப மயிற்பரிமேல் ஏறும் பரிசென் இயம்புகவே.<br/>
<br/>
461.   புகுவா னவர்தம் இடர்முழுதும் போக்கும் கதிர்வேல் புண்ணியனே<br/>
       மிகுவான் முதலாம் பூதம்எலம் விதித்தே நடத்தும் விளைவனைத்தும்<br/>
       தகுவான் பொருளாம் உனதருளே என்றால் அடியேன் தனைஇங்கே<br/>
       நகுவான் வருவித் திருள்நெறிக்கே நடத்தல் அழகோ நவிலாயே.<br/>
<br/>
462.   அழகா அமலா அருளாளா அறிவா அறிவார் அகம்மேவும்<br/>
       குழகா குமரா எனைஆண்ட கோவே நின்சீர் குறியாரைப்<br/>
       பழகா வண்ணம் எனக்கருளிப் பரனே நின்னைப் பணிகின்றோர்க்<br/>
       கழகா தரவாம் பணிபுரிவார் அடியார்க் கடிமை ஆக்குகவே.<br/>
<br/>
463.   ஆக்கும் தொழிலால் களித்தானை அடக்குந் தொழிலால் அடக்கிப்பின்<br/>
       காக்கும் தொழிலால் அருள்புரிந்த கருணைக் கடலே கடைநோக்கால்<br/>
       நோக்கும் தொழில்ஓர் சிறிதுன்பால் உளதேல் மாயாநொடிப்பெல்லாம்<br/>
       போக்கும் தொழில்என் பால்உண்டாம் இதற்கென் புரிவேன் புண்ணியனே.<br/>
<br/>
464.   புரிவேன் விரதம் தவந்தானம் புரியா தொழிவேன் புண்ணியமே<br/>
       பரிவேன் பாவம் பரிவேன்இப் பரிசால் ஒன்றும் பயன்காணேன்<br/>
       திரிவேன் நினது புகழ்பாடிச் சிறியேன் இதனைத் தீர்வேனேல்<br/>
       எரிவேன் எரிவாய் நரகத்தே இருப்பேன் இளைப்பேன் விளைப்பேனே.<br/>
<br/>
465.   விளைப்பேன் பவமே அடிச்சிறியேன் வினையால் விளையும் வினைப்போகம்<br/>
       திளைப்பேன் எனினும் கதிர்வடிவேல் தேவே என்னும் திருமொழியால்<br/>
       இளைப்பேன் அலன்இங் கியம்புகிற்பேன் எனக்கென் குறையுண் டெமதூதன்<br/>
       வளைப்பேன் எனவந் திடில்அவனை மடிப்பேன் கருணை வலத்தாலே.<br/>
<br/>
466.   வலத்தால் வடிவேல் கரத்தேந்தும் மணியே நின்னை வழுத்துகின்ற<br/>
       நலத்தால் உயர்ந்த பெருந்தவர்பால் நண்ணும் பரிசு நல்கினையேல்<br/>
       தலத்தால் உயர்ந்த வானவரும் தமியேற் கிணையோ சடமான<br/>
       மலத்தால் வருந்தாப் பெருவாழ்வால் மகிழ்வேன் இன்பம் வளர்வேனே.<br/>
<br/>
467.   இன்பப் பெருக்கே அருட்கடலே இறையே அழியா இரும்பொருளே<br/>
       அன்பர்க் கருளும் பெருங்கருணை அரசே உணர்வால் ஆம்பயனே<br/>
       வன்பர்க் கரிதாம் பரஞ்சோதி வடிவேல் மணியே அணியேஎன்<br/>
       துன்பத் திடரைப் பொடியாக்கிச் சுகந்தந் தருளத் துணியாயே.<br/>
<br/>
468.   சுகமே அடியர் உளத்தோங்கும் சுடரே அழியாத் துணையேஎன்<br/>
       அகமே புகுந்த அருள்தேவே அருமா மணியே ஆரமுதே<br/>
       இகமே பரத்தும் உனக்கின்றி எத்தே வருக்கும் எமக்கருள<br/>
       முகமே திலைஎம் பெருமானே நினக்குண் டாறு முகமலரே.<br/>
<br/>
469.   ஆறு முகமும் திணிதோள்ஈ ராறும் கருணை அடித்துணையும்<br/>
       வீறு மயிலும் தனிக்கடவுள் வேலும் துணைஉண் டெமக்கிங்கே<br/>
       சீறும் பிணியும் கொடுங்கோளும் தீய வினையும் செறியாவே<br/>
       நாறும் பகட்டான் அதிகாரம் நடவா துலகம் பரவுறுமே.<br/>
<br/>
                         திருச்சிற்றம்பலம்<br/>
       12. எழுசீர்.தொ.வே. அறுசீர் ச.மு.க. ஆ.பா.<br/>
<br/>
                   44. செல்வச் சீர்த்தி மாலை<br/>
             பன்னிருசீர்க் கழிநெடிலடி ஆசிரிய விருத்தம்<br/>
                          திருச்சிற்றம்பலம்<br/>
<br/>
470.   அடியார்க் கெளியர் எனும்முக்கன் ஐயர் தமக்கும் உலகீன்ற<br/>
          அம்மை தனக்கும் திருவாய்முத் தளித்துக் களிக்கும் அருமருந்தே<br/>
       கடியார் கடப்ப மலர்மலர்ந்த கருணைப் பொருப்பே கற்பகமே<br/>
          கண்ணுள் மணியே அன்பர்மனக் கமலம் விரிக்கும் கதிரொளியே<br/>
       படியார் வளிவான் தீமுதல்ஐம் பகுதி யாய பரம்பொருளே<br/>
          பகர்தற் கரிய மெய்ஞ்ஞானப் பகே அசுரப் படைமுழுதும்<br/>
       தடிவாய் என்னச் சுரர்வேண்டத் தடிந்த வேற்கைத் தனிமுதலே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
471.   காயா தளியக் கனிந்தன்பால் கல்லால் அடிநின் றருள்ஒழுகும்<br/>
          கனியுட் சுவையே அடியர்மனக் கவலை அகற்றும் கற்பகமே<br/>
       ஓயா துயிர்க்குள் ஒளித்தெவையும் உணர்த்தி அருளும் ஒன்றேஎன்<br/>
          உள்ளக் களிப்பே ஐம்பொறியும் ஒடுக்கும் பெரியோர்க் கோர்உறவே<br/>
       தேயாக் கருணைப் பாற்கடலே தெளியா அசுரப் போர்க்கடலே<br/>
          தெய்வப் பதியே முதற்கதியே திருச்செந் துஎரில் திகழ்மதியே<br/>
       தாயாய் என்னைக் காக்கவரும் தனியே பரம சற்குருவே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
472.   நாணும் அயன்மால் இந்திரன்பொன் நாட்டுப் புலவர் மணம்வேட்ட<br/>
          நங்கை மார்கள் மங்கலப்பொன் நாண்காத் தளித்த நாயகமே<br/>
       சேணும் புவியும் பாதலமும் தித்தித் தொழுகும் செந்தேனே<br/>
          செஞ்சாற் சுவையே பொருட்சுவையே சிவன்கைப் பொருளே செங்கழுநீர்ப்<br/>
       பூணும் தடந்தோட்பெருந் தகையே பொய்யர் அறியாப் புண்ணியமே<br/>
          போகங் கடந்த யோகியர்முப் போகம் விளைக்கும் பொற்புலமே<br/>
       தாணு என்ன உலகமெலாம் தாங்கும் தலைமைத் தயாநிதியே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
473.   முன்னைப் பொருட்கு முதற்பொருளே முடியா தோங்கும் முதுமறையே<br/>
          முக்கட் கரும்பீன் றெடுத்தமுழு முத்தே முதிர்ந்த முக்கனியே<br/>
       பொன்னைப் புயங்கொண் டவன்போற்றும் பொன்னே புனித பூரணமே<br/>
          போத மணக்கும் புதுமலரே புலவர் எவரும் புகும்பதியே<br/>
       மின்னைப் பொருவும் உலகமயல் வெறுத்தோர் உள்ள  விளக்கொளியே<br/>
          மேலும் கீழும் நடுவும்என விளங்கி நிறைந்த மெய்த்தேவே<br/>
       தன்னைப் பொருவும் சிவயோகம் தன்னை உடையோர் தம்பயனே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
474.   பித்தப் பெருமாள் சிவபெருமாள் பெரிய பெருமான் தனக்கருமைப்<br/>
          பிள்ளைப் பெருமான் எனப்புலவர் பேசிக் களிக்கும் பெருவாழ்வே<br/>
       மத்தப் பெருமால் நீக்கும்ஒரு மருந்தே எல்லாம் வல்லோனே<br/>
          வஞ்சச் சமண வல்இருளை மாய்க்கும் ஞான மணிச்சுடரே<br/>
       அத்தக் கமலத் தயிற்படைகொள் அரசே முவர்க் கருள்செய்தே<br/>
          ஆக்கல் அளித்தல் அழித்தல்எனும் அம்முத் தொழிலும் தருவோனே<br/>
       சத்த உலக சராசரமும் தாளில் ஒடுக்கும் தனிப்பொருளே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
475.   ஏதம் அகற்றும் என்அரசே என்ஆ ருயிரே என்அறிவே<br/>
          என்கண் ஒளியே என்பொருளே என்சற் குருவே என்தாயே<br/>
       காத மணக்கும் மலர்கடப்பங் கண்ணிப் புயனே காங்கெயனே<br/>
          கருணைக் கடலே பன்னிருகண் கரும்பே இருவர் காதலனே<br/>
       சீத மதியை முடித்தசடைச் சிவனார் செல்வத் திருமகனே<br/>
          திரமா லுடன்நான் முகன்மகவான் தேடிப் பணியும் சீமானே<br/>
       சாதல் பிறத்தல் தவிர்த்தரளும் சரணாம் புயனே சத்தியனே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
476.   வன்பில் பொதிந்த மனத்தினர்பால் வருந்தி உழல்வேன் அல்லால்உன்<br/>
          மலர்த்தாள் நினையேன் என்னேஇம் மதியி லேனும் உய்வேனோ<br/>
       அன்பிற் கிரங்கி விடமண்டோ ன் அருமை மகனே ஆரமுதே<br/>
          அகிலம் படைத்தோன் காத்தோன்றின் றிழித்தோன் ஏத்த அளித்தோனே<br/>
       துன்பிற் கிடனாம் வன்பிறப்பைத் தொலைக்கும் துணையே சுகோதயமே<br/>
          தோகை மயில்மேல் தோன்றுபெருஞ்சுடரே இடராற் சோர்வுற்றே<br/>
       தன்பிற் படும்அச் சுரர்ஆவி தரிக்க வேலைத் தரித்தோனே<br/>
          தணிகா சலமாந் தலைத்தமர்ந்த சைவ மணியே சண்முகனே.<br/>
<br/>
477.   மாலும் அயனும் உருத்திரனும் வானத் தவரும் மானிடரும்<br/>
          மாவும் புள்ளும் ஊர்வனவும் மலையும் கடலும் மற்றவையும்<br/>
       ஆலும் கதியும் சதகோடி அண்டப் பரப்புந் தானாக<br/>
          அன்றோர் வடிவம் மேருவிற்கொண் டருளுந் தூய அற்புதமே<br/>
       வேலும் மயிலும் கொண்டுருவாய் விளையாட் டியற்றும் வித்தகமே<br/>
          வேதப் பொருளே மதிச்சடைகேல் விமலன் தனக்கோர் மெய்ப்பொருளே<br/>
       சாலும் சுகுணத் திருமலையே தவத்தோர் புகழும் தற்பரனே<br/>
          தணிகா சலமாம் தலத்தமர்ந்த சைவ மணியே சண்முகனே.<br/>
<br/>
478.   ஏதம் நிறுத்தம் இவ்வுலகத் தியல்பின் வாழ்க்கை யிடத்தெளியேன்<br/>
          எண்ணி அடங்காப் பெருந்துயர்கொண் டெந்தாய் அந்தோ இளைக்கின்றேன்<br/>
       வேதம் நிறுத்தும் நின்கமல மென்நாள் துணையே துணைஅல்லால்<br/>
          வேறொன் றறியேன் அஃதறிந்திவ் வினையேற் கருள வேண்டாவோ<br/>
       போத நிறுத்தும் சற்குருவே புனித ஞானத் தறிவுருவே<br/>
          பொய்யர் அறியாப் பரவெளியே புரம்முன் றெரித்தோன் தரும்ஒளியே<br/>
       சாதல் நிறுத்தும் அவருள்ளளத் தலம்தாள் நிறுத்தும் தயாநிதியே<br/>
          தணிகா சலமாந் தலத்தமர்ந்த சைவ மணியே சண்முகனே.<br/>
<br/>
479.   முருகா எனநின் றேத்தாத முடரிடம்போய் மதிமயங்கி<br/>
          முன்னும் மடவார் முலைமுகட்டின் முயங்கி அலைந்தே நினைமறந்தேன்<br/>
       உருகா வஞ்ச மனத்தேனை உருத்தீர்த் தியமன் ஒருபாசத்<br/>
          துடலும் நடுங்க விசிக்கல்அவர்க் குரைப்ப தறியேன் உத்தமனே<br/>
       பருகா துள்ளத் தினித்திருக்கும் பாலே தேனே பகர்அருட்செம்<br/>
          பாகே தோகை மயில்நடத்தும் பரமே யாவும் படைத்தோனே<br/>
       தருகா தலித்தோன் முடிகொடுத்த தரும துரையே தறப்ரனே<br/>
          தணிகா சலமாந் தலத்தமர்ந்த சைவ மணியே சண்முகனே.<br/>
<br/>
                   45. செவி அறிவுறுத்தல்<br/>
                       கலி விருத்தம்<br/>
                      திருச்சிற்றம்பலம்<br/>
<br/>
480.   உலகியற் கடுஞ்சுரத் துழன்று நாள்தொறும்<br/>
       அலகில்வெந் துயர்கிளைத் தழுங்கு நெஞ்சமே<br/>
       இலகுசிற் பரகுக என்று நீறிடில்<br/>
       கலகமில் இன்பமாம் கதிகி டைக்குமே.<br/>
<br/>
481.   மருளுறும் உலகிலாம் வாழ்க்கை வேண்டியே<br/>
       இருளுறு துயர்க்கடல் இழியும் நெஞ்சமே<br/>
       தெருளுறு நீற்கனைச் சிவஎன் றுட்கொளில்<br/>
       அருளுறு வாழ்க்கையில் அமர்தல் உண்மையே.<br/>
<br/>
482.   வல்வினைப் பகுதியால் மயங்கி வஞ்சர்தம்<br/>
       கொல்வினைக் குழியிடைக் குதிக்கும் நெஞ்சமே<br/>
       இல்வினைச் சண்முக என்று நீறிடில்<br/>
       நல்வினை பழுக்கும்ஓர் நாடு வாய்க்குமே.<br/>
<br/>
483.   கடும்புலைக் கருத்தர்தம் கருத்தின் வண்ணமே<br/>
       விடும்புனல் எனத்துயர் விளைக்கும் நெஞ்சமே<br/>
       இடும்புகழ்ச் சண்முக என்று நீறிடில்<br/>
       நடுங்கும்அச் சம்நினை நண்ணற் கென்றுமே.<br/>
<br/>
484.   அன்பிலா வஞ்சர்தம் அவலச் சூழலில்<br/>
       என்பிலாப் புழுஎன இரங்கு நெஞ்சமே<br/>
       இன்பறாச் சண்முக என்று நீறிடில்<br/>
       துன்புறாத் தணிக்கதிச் சூழல் வாய்க்குமே.<br/>
<br/>
485.   செறிவிலா வஞ்சகச் செல்வர் வாயிலில்<br/>
       அறிவிலா துழலும்என் அவல நெஞ்சமே<br/>
       எறிவிலாச் சண்முக என்று நீறிடில்<br/>
       மதிவிலாச் சிவகதி வாயில் வாய்க்குமே.<br/>
<br/>
486.   மறிதரு கண்ணினார் மயக்கத் தாழ்ந்துவீண்<br/>
       வறியொடு மலைந்திடர் விளைக்கும் நெஞ்சமே<br/>
       நெறிசிவ சண்முக என்று நீறிடில்<br/>
       முறிகொளீஇ நின்றஉன் முடம் தீருமே.<br/>
<br/>
487.   காயமாம் கானலைக் கருதி நாள்தொறும்<br/>
       மாயமாம் கானிடை வருந்தும் நெஞ்சமே<br/>
       நேயமாம் சண்முக என்று நீறிடில்<br/>
       தோயமாம் பெரும்பிணித் துன்பம் நீங்குமே.<br/>
<br/>
488.   சதிசெயும் மங்கையர் தமது கண்வலை<br/>
       மதிகெட அழுந்தியே வணங்கும் நெஞ்சமே<br/>
       நிதிசிவ சண்முக என்று நீறிடில்<br/>
       வதிதரும் உலகில்உன் வருத்தம் தீருமே.<br/>
<br/>
489.   பசையறு வஞ்சகர் பாற்சென் றேங்கியே<br/>
       வசைபெற நாள்தொறும் வருந்து நெஞ்சமே<br/>
       இசைசிவ சண்ம என்று நீறிடில்<br/>
       திசைபெற மதிப்பர்உன் சிறுமை நீங்குமே.<br/>
<br/>
                    திருச்சிற்றம்பலம்<br/>
                   46. தேவ ஆசிரியம்<br/>
            அறுசீர்க் கழிநெடிலடி ஆசிரிய விருத்தம்<br/>
                    திருச்சிற்றம்பலம்<br/>
<br/>
490.   யாரை யுங்கடு விழியினால் மயக்குறும் ஏந்திழை அவர்வெந்நீர்த்<br/>
       தாரை தன்னையும் விரும்பிவீழ்த் தாழ்ந்தஎன் தனக்கருள் உண்டேயோ<br/>
       காரை முட்டிஅப் புறம்செலும் செஞ்சுடர்க் கதிரவன் இவர்ஆழித்<br/>
       தேரை எட்டுறும் பொழில்செறி தணிகையில் தேவர்கள் தொழும்தேவே.<br/>
<br/>
491.   மறிக்கும் வேற்கணார் மலக்குழி ஆழ்ந்துழல் வன்த஀ அறும்என்பைக்<br/>
       கறிக்கும் நாயினும் கடைநாய்க் குன்திருக் கருணையும் உண்டேயோ<br/>
       குறிக்கும் வேய்மணி களைக்கதிர் இரதவான் குதிரையைப் புடைத்தெங்கும்<br/>
       தெறிக்கும் நல்வளம் செறிதிருத் தணிகையில் தேவர்கள்  தொழும்தேவே.<br/>
<br/>
492.   பிரியம் மேயவன் மடந்தையர் தங்களைப் பிடித்தலைத் திடுவஞ்சக்<br/>
       கரிய பேயினும் பெரியபேய்க் குன்திருக் கருணையும் உண்டேயோ<br/>
       அரிய மால்அயன் இந்திரன் முதலினோர் அமர்உல கறிந்தப்பால்<br/>
       தெரிய ஓங்கிய சிகரிசூழ் தணிகையில் தேவர்கள் தொழும்தேவே.<br/>
<br/>
                   48. போற்றித் திருவிருத்தம்<br/>
              அறுசீர்க் கழிநெடிலடி ஆசிரிய விருத்தம்<br/>
                        திருச்சிற்றம்பலம்<br/>
<br/>
505.   கங்கையஞ் சடைசேர் முக்கட் கரும்பருள் மணியே போற்றி<br/>
       அங்கையங் கனியே போற்றி அருட்பெருங் கடலே போற்றி<br/>
       பங்கையன் முதலோர் போற்றும் பரம்பரஞ் சுடரே போற்றி<br/>
       சங்கைதீர்த் தருளும் தெய்வச் சரவண பவனே போற்றி.<br/>
<br/>
506.   பனிப்புற அருளும் முக்கட் பரஞ்சுடர் ஒளியே போற்றி<br/>
       இனிப்புறு கருணை வான்தேன் எனக்கருள் புரிந்தாய் போற்றி<br/>
       துனிப்பெரும் பவந்தீர்த் தென்னைச் சுகம்பெற வைத்தோய் போற்றி<br/>
       தனிப்பெருந் தவமே போற்றி சண்முகத் தரசே போற்றி.<br/>
<br/>
507.   மணப்புது மலரே தெய்வ வான்சுவைக் கனியே போற்றி<br/>
       தணப்பற அடியர்க் கின்பம் தரும்ஒரு தருவே போற்றி<br/>
       கணப்பெருந் தலைவர் ஏத்தும் கழற்பதத் தரசே போற்றி<br/>
       குணப்பெருங் குன்றே போற்றி குமரசற் குருவே போற்றி.<br/>
<br/>
508.   தவம்பெறு முனிவருள்ளத் தாமரை அமர்ந்தோய் போற்றி<br/>
       பவம்பெறுஞ் சிறியேன் தன்னைப் பாதுகாத் தளித்தோய் போற்றி<br/>
       நவம்பெறு நிலைக்கும் மேலாம் நண்ணிய நலமே போற்றி<br/>
       சிவம்பெறும் பயனே போற்றி செங்கதிர் வேலோய் போற்றி.<br/>
<br/>
509.   முவடி வாகி நின்ற முழுமுதற் பரமே போற்றி<br/>
       மாவடி அமர்ந்த முக்கண் மலைதரு மணியே போற்றி<br/>
       சேவடி வழுத்தும் தொண்டர் சிறுமைதீர்த் தருள்வோய் போற்றி<br/>
       துஎவடி வேல்கைக் கொண்ட சுந்தர வடிவே போற்றி<br/>
<br/>
510.   விண்ணுறு சுடரே என்னுள் விளங்கிய விளக்கே போற்றி<br/>
       கண்ணுறு மணியே என்னைக் கலந்தநற் களிப்பே போற்றி<br/>
       பண்ணுறு பயனே என்னைப் பணிவித்த மணியே போற்றி<br/>
       எண்ணுறும் அடியார் தங்கட் கினியதெள் அமுதே போற்றி.<br/>
<br/>
511.   மறைஎலாம் பரவ நின்ற மாணிக்க மலையே போற்றி<br/>
       சிறைஎலாம் தவிர்ந்து வானோர் திருவுறச் செய்தோய் போற்றி<br/>
       குறைஎலாம் அறுத்தே இன்பம் கொடுத்தஎன் குருவே போற்றி<br/>
       துறைஎலாம் விளங்கு ஞானச் சோதியே போற்றி போற்றி.<br/>
<br/>
512.   தாருகப் பதகன் தன்னைத் தடிந்தருள் செய்தோய் போற்றி<br/>
       வேருகச் சூர மாவை வீட்டிய வேலோய் போற்றி<br/>
       ஆருகச் சமயக் காட்டை அழித்தவெங் கனலே போற்றி<br/>
       பொருகத் தகரை ஊர்ந்த புண்ணிய முர்த்தி போற்றி.<br/>
<br/>
513.   சிங்கமா முகனைக் கொன்ற திறலுடைச் சிம்புள் போற்றி<br/>
       துங்கவா ரணத்தோன் கொண்ட துயர்தவிர்த் தனித்தோய் போற்றி<br/>
       செங்கண்மால் மருக போற்றி சிவபிரான் செல்வ போற்றி<br/>
       எங்கள்ஆர் அமுதே போற்றி யாவர்க்கும் இறைவ போற்றி<br/>
<br/>
514.   முத்தியின் முதல்வ போற்றி முவிரு முகத்த போற்றி<br/>
       சத்திவேற் கரத்த போற்றி சங்கரி புதல்வ போற்றி<br/>
       சித்திதந் தருளும் தேவர் சிகாமணி போற்றி போற்றி<br/>
       பத்தியின் விளைந்த இன்பப் பரம்பர போற்றி போற்றி.<br/>
<br/>
515.   தெருளுடை யோர்க்கு வாய்த்த சிவானந்தத் தேனே போற்றி<br/>
       பொருளுடை மறையோர் உள்ளம் புகுந்தபுண் ணியமே போற்றி<br/>
       மருளுடை மனத்தி னேனை வாழ்வித்த வாழ்வே போற்றி<br/>
       அருளுடை அரசே எங்கள் அறுமுகத் தமுதே போற்றி.<br/>
<br/>
516.   பொய்யனேன் பிழைகள் எல்லாம் பொறுத்திடல் வேண்டும் போற்றி<br/>
       கையனேன் தன்னை இன்னும் காத்திடல் வேண்டும் போற்றி<br/>
       மெய்யனே மெய்யர் உள்ளம் மேவிய விளைவே போற்றி<br/>
       ஐயனே அப்ப னேஎம் அரசனே போற்றி போற்றி<br/>
<br/>
517.   முருகநின் பாதம் போற்றி முளரியங் கண்ணற் கன்பாம்<br/>
       மருகநின் கழல்கள் போற்றி வானவர் முதல்வ போற்றி<br/>
       பெருகருள் வாரி போற்றி பெருங்குணப் பொருப்பே போற்றி<br/>
       தருகநின் கருணை போற்றி சாமிநின் அடிகள் போற்றி.<br/>
<br/>
518.   கோதிலாக் குணத்தோய் போற்றி குகேசநின் பாதம் போற்றி<br/>
       தீதிலாச் சிந்தை மேவும் சிவபரஞ் சோதி போற்றி<br/>
       போதில்நான் முகனும் காணாப் பூரண வடிவ போற்றி<br/>
       ஆதிநின் தாள்கள் போற்றி அநாதிநின் அடிகள் போற்றி.<br/>
<br/>
519.   வேதமும் கலைகள் யாவும் விளம்பிய புலவ போற்றி<br/>
       நாதமும் கடந்து நின்ற நாதநின் கருணை போற்றி<br/>
       போதமும் பொருளும் ஆகும் புனிதநின் பாதம் போற்றி<br/>
       ஆதரம் ஆகி என்னுள் அமர்ந்தஎன் அரசே போற்றி<br/>
<br/>
                       திருச்சிற்றம்பலம்<br/>
<br/>
                   50. சண்முகர் கொம்மி<br/>
                          தாழிசை<br/>
                      திருச்சிற்றம்பலம்<br/>
<br/>
523.   குறவர் குடிசை நுழைந்தாண்டி - அந்தக்<br/>
            கோமாட்டி எச்சில் விழைந்தாண்டி<br/>
       துறவர் வணங்கும் புகழாண்டி - அவன்<br/>
            தோற்றத்தைப் பாடி அடியுங்கடி.<br/>
<br/>
524.   மாமயில் ஏறி வருவாண்டி - அன்பர்<br/>
            வாழ்த்த வரங்கள் தருவாண்டி<br/>
       தீமையி லாத புகழாண்டி - அவன்<br/>
            சீர்த்தியைப் பாடி அடியுங்கடி.<br/>
<br/>
525.   பன்னிரு தோள்கள் உடையாண்டி - கொடும்<br/>
            பாவிகள் தம்மை அடையாண்டி<br/>
       என்னிரு கண்கள் அனையாண்டி - அவன்<br/>
            ஏற்றத்தைப் பாடி அடியுங்கடி<br/>
<br/>
526.   வேங்கை மரமாகி நின்றாண்டி - வந்த<br/>
            வேடர் தனைஎலாம் வென்றாண்டி<br/>
       தீங்குசெய் சூரனைக் கொன்றாண்டி - அந்தத்<br/>
            தீரனைப் பாடி அடியுங்கடி.<br/>
<br/>
527.   சீர்திகழ் தோகை மயில்மேலே - இளஞ்<br/>
            செஞ்சுடர் தோன்றுந் திறம்போலே<br/>
       கூர்வடி வேல்கொண்டு நம்பெருமான் - வருங்<br/>
            கோலத்தைப் பாருங்கள் கோதையர்காள்.<br/>
<br/>
528.   ஆறு முகங்களில் புன்சிரிப்பும் - இரண்<br/>
            டாறு புயந்திகழ் அற்புதமும்<br/>
       வீறு பரஞ்சுடர் வண்ணமும்ஓர் - திரு<br/>
            மேனியும் பாருங்கள் வெள்வளைகாள்.<br/>
<br/>
529.   ஆனந்த மான அமுதனடி - பர<br/>
             மானந்த நாட்டுக் கரசனடி<br/>
       தானந்த மில்லாச் சதுரனடி - சிவ<br/>
             சண்முகன் நங்குரு சாமியடி.<br/>
<br/>
530.   வேதமுடி சொல்லும் நாதனடி - சதுர்<br/>
             வேதமு டிதிகழ் பாதனடி<br/>
       நாத வடிவுகொள் நீதனடி - பர<br/>
             நாதங் கடந்த நலத்தனடி.<br/>
<br/>
531.   தத்துவத் துள்ளே அடங்காண்டி - பர<br/>
             தத்துவம் அன்றித் துடங்காண்டி<br/>
       சத்துவ ஞான வடிவாண்டி - சிவ<br/>
             சண்முக நாதனைப் பாடுங்கடி.<br/>
<br/>
532.   சச்சிதா னந்த உருவாண்டி - பர<br/>
             தற்பர போகந் தருவாண்டி<br/>
       உச்சிதாழ் அன்பர்க் குறவாண்டி - அந்த<br/>
             உத்தம தேவனைப் பாடுங்கடி.<br/>
<br/>
533.   அற்புத மான அழகனடி - துதி<br/>
             அன்பர்க் கருள்செய் குழகனடி<br/>
<br/>
534.   சைவந் தழைக்க தழைத்தாண்டி -<br/>
             ஞான சம்பந்தப் பேர்கொண் டழைத்தாண்டி<br/>
       பொய்வந்த உள்ளத்தில் போகாண்டி - அந்தப்<br/>
             புண்ணியன் பொன்னடி போற்றுங்கடி.<br/>
<br/>
535.   வாசி நடத்தித் தருவாண்டி - ஒரு<br/>
             வாசியில் இங்கே வருவாண்டி<br/>
       ஆசில் கருணை உருவாண்டி - அவன்<br/>
             அற்புதத் தாள்மலர் ஏத்துங்கடி.<br/>
<br/>
536.   இராப்பகல் இல்லா இடத்தாண்டி - அன்பர்<br/>
             இன்ப உளங்கொள் நடத்தாண்டி<br/>
       அராப்பளி ஈந்த திடத்தாண்டி - அந்த<br/>
             அண்ணலைப் பாடி அடியுங்கடி.<br/>
<br/>
537.   ஒன்றிரண் டான உளவாண்டி - அந்த<br/>
             ஒன்றிரண் டாகா அளவாண்டி<br/>
       மின்திரண் டன்ன வடிவாண்டி - அந்த<br/>
             மேலவன் சீர்த்தியைப் பாடுங்கடி.<br/>
<br/>
                  திருச்சிற்றம்பலம்<br/>
-----------<br/>
<hr/>
This file was last revised on 5 September 2002.<br/>
</p></www.vallalar.com></body></html>