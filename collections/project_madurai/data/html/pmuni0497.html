<!DOCTYPE HTML PUBLIC "-//W3C//DTD HTML 4.01 Transitional//EN"
     "http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2015 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title> tiruviLaiyATaR purANam of paranjcOti munivar - canto 3 part 1 (in tamil script, unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue"> பரஞ்சோதி முனிவர் அருளிய<br/>
திருவிளையாடற் புராணம்<br/>  (திருவாலவாய் மான்மியம்)<br/>
3.  திருவாலவாய்க் காண்டம்  (படலம் 49-65) </font></h2>
<h2> tiruviLaiyATaR purANam <br/> 
of paranjcOti munivar : canto 3 <br/>
In tamil script, unicode/utf-8 format</h2></center>
<hr noshade="" width="50%"/> <br/>
<hr noshade=""/><ul>
<strong>Acknowledgements: </strong><br/>
Our Sincere thanks go to the Ms. Kalaivani Ganesan of Singapore for her help
in the preparation of this etext for Saivam.org and <br/>Mr. S. Ganesan for providing
an electronic version of this work for inclusion as part of Project Madurai collections.<br/>
Preparation of HTML and PDF versions: Dr. K. Kalyanasundaram, Lausanne, Switzerland.
<br/><br/>
© Project Madurai, 1998-2015.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. 
<br/>
Details of Project Madurai are available at the website <br/>
<b><a href="http://www.projectmadurai.org/">http://www.projectmadurai.org/</a></b>
<br/>You are welcome to freely distribute this file, provided this header page is kept intact.
</ul><hr noshade=""/>
<center> <h3><font color="blue"> பரஞ்சோதி முனிவர் அருளிய<br/>
திருவிளையாடற் புராணம்  (திருவாலவாய் மான்மியம்)<br/>
மூன்றாவது - திருவாலவாய்க் காண்டம் - பாகம் 1 ( படலம் 49- 65) </font></h3>
</center><br/>
<ul>
<strong> உள்ளடக்கம் </strong> <br/>
<center>
<strong>  மூன்றாவது - திருவாலவாய்க் காண்டம்</strong><br/>
<ul>
<table border="0"><tr><td width="500"><td width="200"></td></td></tr>
<tr><td width="500">49. திருவாலவாயான படலம் <td width="200"> (2322- 2349 )</td></td></tr>
<tr><td width="500">50. சுந்தரப் பேரம்பெய்த படலம் <td width="200">  (2350 - 2393)</td></td></tr>
<tr><td width="500">51. சங்கப் பலகை கொடுத்த படலம் <td width="200"> (2394 -2432 )</td></td></tr>
<tr><td width="500">52. தருமிக்குப் பொற்கிழி அளித்த படலம்  <td width="200"> (2433- 2539 )</td></td></tr>
<tr><td width="400">53. கீரனைக் கரையேற்றிய படலம் <td idth="200" w=""> (2540 -2566 )</td></td></tr>
<tr><td width="400">54. கீரனுக்கு இலக்கணம் உபதேசித்த படலம் <td width="200"> (2567 - 2596 )</td></td></tr>
<tr><td width="400">55. சங்கத்தார் கலகம் தீர்த்த படலம் <td width="200">  (2597 -2610 )</td></td></tr>
<tr><td width="400">56. இடைக் காடன் பிணக்குத் தீர்த்த படலம்  <td width="200"> (2611- 2648 )</td></td></tr>
<tr><td width="400">57. வலை வீசின படலம் <td width="200"> (2649 - 2712 )</td></td></tr>
<tr><td width="400">58. வாதவூரடிகளுக்கு உபதேசித்த படலம் <td width="200"> (2713 - 2798 )</td></td></tr>
<tr><td width="400">59. நரி பரியாக்கிய படலம் <td width="200"> (2799 -2925 )</td></td></tr>
<tr><td width="400">60. பரி நரியாக்கி வைகை அழைத்த படலம் <td width="200"> ( 2926- 2991 )</td></td></tr>
<tr><td width="400">61. மண் சுமந்த படலம் சுபம் <td width="200"> (2992- 3105 )</td></td></tr>
<tr><td width="400">62. பாண்டியன் சுரம் தீர்த்த படலம் <td width="200"> (3106 -3173 )</td></td></tr>
<tr><td width="400">63. சமணரைக் கழுவேற்றிய படலம் <td width="200">  (3174 -3255 )</td></td></tr>
<tr><td width="400">64. வன்னியும் கிணறும் இலிங்கமும் அழைத்த படலம் <td width="200"> (3256 - 3310)</td></td></tr>
<tr><td width="400">65.  அருச்சனைப் படலம் <td width="200"> (3311-3363 )</td></td></tr>
</table>--------------------<br/>
</ul></center><br/>
<center><h3>
49. திருவாலவாயான படலம்  (2322 - 2349)</h3></center>
<br/>
2322.	பாய் உடையார் விடுத்த பழி அழல் வழுதி உடல் குளிப்பப் <br/>
                பதிகம் ஓதும் <br/>
சேய் உடையார் அணைந் திளைக்கும் செவியுடையார் <br/>
          அளவு இறந்த திசைகள் எட்டும் <br/>
தோய் உடையார் பொன் இதழித் தொடையுடையார் விட <br/>
                        அரவும் சுற்றும் ஆல <br/>
வாய் உடையார் புகழ் பாடப் பெறு வேமேல் வேண்டுவது <br/>
            இம் மனித யாக்கை. 	<br/>
<br/>
2323.	வேதன் நெடு மால் ஆதி விண் நாடர் மண் நாடர் விரத <br/>
                       யோகர் <br/>
மாதவர் யாவரும் காண மணி முறுவல் சிறிது அரும்பி <br/>
                           மாடக் கூடல் <br/>
நாதன் இரு திருக் கரம் தொட்டு அம்மியின் மேல்<br/>
             வைத்தகையான் நாட்டச் செல்வி <br/>
பாதமலர் எழுபிறவிக் கடல் நீந்தும் புணை என்பர் பற்று <br/>
                                             இலாதோர். 	<br/>
<br/>
2324.	ஓலவாய் மறைகள் தேறா ஒருவன் தன் உலகம் தன்னைச் <br/>
சேலவாய் உழலும் நாரைக்கு அருளிய செயல் ஈது அம்ம <br/>
நீலவாய் மணி நேர் கண்ட நெடிய நான் மாடக் கூடல் <br/>
ஆலவாய் ஆகச் செய்த அருள் திறம் எடுத்துச் சொல்வாம். 	<br/>
<br/>
2325.	சித்திர மேரு வென்ற திரண்ட தோள் சுகுணன் பின்பு <br/>
சித்திர விரதன் சித்ர பூடணன் திண்தேர் வல்ல <br/>
சித்திர துவசன் வென்றிச் சித்திர வருமன் வன் தோள் <br/>
சித்திர சேனன் சீர்சால் சித்ர விக்கிரமன் என் போன்.	<br/>
<br/>
2326.	மணி கெழு தேரி இராச மார்த்தாண்டன் இராச சூடா <br/>
மணி அணி முடி இராச சார்த்தூல வழுதி சிந்தா <br/>
மணி நிகர் துவிசராச குலோத்தமன் மடங்கா வென்றி <br/>
மணிதிகழ் பொலம் பூண் ஆய் அயோதனப் பிரவீணன்
         மன்னோ. 	<br/>
<br/>
2327.	இயம்பரும் திறலி ராச குஞ்சரன் பரவி ராச <br/>
பயங்கரன் கைக்கும் பைந்தார் உக்கிர சேனன் பாரைச் <br/>
சயம் கெழு தோள் மேல் ஏந்து சத்துரும் சஞ்சயன் வீமத்தேர் <br/>
வயம் கெழு மன்னன் வீம பராக்கிரம வழுதி மாதோ. 	<br/>
<br/>
2328.	பெய் வளை விந்தை சேர்ந்த பிரதாப மார்த்தாண்டப் பேர்த் <br/>
தெவ்வடு சிலையான் தேர் விக்கிரம கஞ்சுகன் தேரார்
      போர்த் <br/>
வெளவிய சமர கோலாகலன் எனும் வாகை வேலான் <br/>
அவ்வியம் அவித்த சிந்தை அதுல விக்கிரமன் என்போன். <br/>
<br/>
2329.	எழில் புனை அதுல கீர்த்தி என இருபத்திரண்டு <br/>
வழி வழி மைந்தர் ஆகி வையகம் காத்த வேந்தர் <br/>
பழி தவிர் அதுல கீர்த்தி பாண்டியன் தன்பால் இன்பம் <br/>
பொழிதர உதித்த கீர்த்தி பூடணன் புரக்கும் நாளில்.	<br/>
<br/>
2330.	கரும் கடல் ஏழும் காவல் கரை கடந்து ஆர்த்துப்
    பொங்கி <br/>
ஒருங்கு எழுந்து உறுத்துச் சீறி உம்பரோடு இம்பர் எட்டுப் <br/>
பொரும் கட கரியும் எட்டுப் பொன் னெடும் கிரியும் நேமிப் <br/>
பெருங் கடி வரையும் பேரப் பிரளயம் கோத்தது அன்றே. 	<br/>
<br/>
2331.	அப்பெரும் சலதி வெள்ளத்து அழிந்தன அழி விலாத <br/>
எப்பெரும் பொழிலும் ஏழு திபமும் இவற்றுள் தங்கி <br/>
நிற்பன செல்வ ஆன திணைகளும் நீண்ட சென்னி <br/>
பர்ப்பத வகையும் ஈறு பட்டன ஆக அம் கண். 	<br/>
<br/>
2332.	தேன் இழி குதலைத் தீம் சொல் சேல் நெடும் கண்ணி 
    கோயில் <br/>
வன் இழி விமானம் பொன் தாமரை விளையாட்டின் வந்த <br/>
கான் இழி இடபக் குன்றம் கரிவரை நாகக் குன்றம் <br/>
ஆன் இழி வரை வராக வரை முதல் அழிவு இலாத. 	<br/>
<br/>
2333.	வெள்ளநீர் வறப்ப ஆதி வேதியன் ஞாலம் முன்போல் <br/>
உள்ளவாறு உதிப்ப நல்கி உம்பரோடு இம்பர் ஏனைப் <br/>
புள்ளடு விலங்கு நல்கிக் கதிர் உடல் புத்தேள் மூவர் <br/>
தள்ளரு மரபின் முன் போல் தமிழ் வேந்தர் தமையும் 
               தந்தான். 	<br/>
<br/>
2334.	அங்கியை மதி மரபு எனும் ஆழியுள் <br/>
தங்கிய கலை எண் நான்கு இரட்டி தன்னொடும் <br/>
பொங்கிய நிலா மதி போலத் தோன்றினான் <br/>
வங்கிய சேகர வழுதி மன்னனே.	<br/>
<br/>
2335.	தாள் அணி கழலினான் தங்கள் நாயகன் <br/>
கோள் அணி புரிசை சூழ் கோயில் சூழ ஓர் <br/>
வாள் அணி கடி நகர் சிறிது வைக வைத்து <br/>
ஆள் அரி யேறு என அவனி காக்கும் நாள்.	<br/>
<br/>
2336.	செய்யகோன் மனு வழி செலுத்து நீர்மையால் <br/>
பொய் கெழு கலிப்பகை புறம் தந்து ஓடத்தன் <br/>
வையகம் பல்வளம் சுரப்ப வைகலும் <br/>
மெய் கெழு மன்பதை மிக்காஅல் அரோ. 	<br/>
<br/>
2337.	பல்கு உறு மானுடப் பரப்பு எலாம் ஒருங்கு <br/>
கல் குற விடங்குறைவாக வாய் மதுப் <br/>
பில்குறு தாரினான் பிறை முடித்தவன் <br/>
மல்குறு கோயிலின் மருங்கர் எய்தினான்.	<br/>
<br/>
2338.	கறை அணி கண்டனைத் தாழ்ந்து கை தொழுது <br/>
இறையவ நின் அருள் வலியின் இந்நிலப் <br/>
பொறையது ஆற்று வேற்கு ஈண்டு இப்போது ஒரு <br/>
குறையது உண்டாயினது என்று கூறுவான்.	<br/>
<br/>
2339.	இத்தனை மாக்களும் இருக்கத் தக்கதாப் <br/>
பத்தனம் காணவிப் பதிக்கண் ஆதியே <br/>
வைத்து அறை செய்திடும் வரம்பு காண்கிலேன் <br/>
அத்தம் அற்று அதனை இன்று அறியக் காட்டு என்றான். 	<br/>
<br/>
2340.	நுண்ணிய பொருளினும் நுண்ணிது ஆயவர் <br/>
விண் இழி விமான நின்று எழுந்து மீனவன் <br/>
திண்ணிய அன்பினுக்கு எளிய சித்தராய்ப் <br/>
புண்ணிய அருட் கடல் ஆகிப் போதுவார்.	<br/>
<br/>
2341.	பாம்பினால் கடி சூத்திரம் கோவணம் பசும் தாள் <br/>
பாம்பினால் புரிநூல் சன்ன வீரம் வெம் பகு வாய்ப் <br/>
பாம்பினால் குழை குண்டலம் பாத கிண் கிணி நாண் <br/>
பாம்பினால் கர கங்கணம் பரித்தனர் வந்தார்.	<br/>
<br/>
2342.	வந்த யோகர் மா மண்டப மருங்கு நின்று அம்கைப் <br/>
பந்த ஆலவாய் அரவினைப் பார்த்து நீ இவனுக்குக் <br/>
இந்த மாநகர் எல்லையை அளந்து காட்டு என்றார் <br/>
அந்த வாள் அரா அடிபணிந்து அடிகளை வேண்டும்.	<br/>
<br/>
2343.	பெரும் இந் நகர் அடியனேன் பெயரினால் விளங்கக் <br/>
கருணை செய்தி என்று இரந்திடக் கருணை அம் கடலும் <br/>
அருள் நயந்து நேர்ந்து அனையதே ஆகெனப் பணித்தான் <br/>
உருகெழும் சின உரகமும் மெல் எனச் செல்லா. 	<br/>
<br/>
2344.	கீழ்த் திசைத் தலைச் சென்று தன் கேழ் கிளர் வாலை <br/>
நீட்டி மா நகர் வலம் பட நிலம் படிந்து உடலைக் <br/>
கோட்டி வாலை வாய் வைத்து வேல் கொற்றவற்கு எல்லை <br/>
காட்டி மீண்டு அரன் கங்கணம் ஆனது கரத்தில். 	<br/>
<br/>
2345.	சித்தர் தம் சின கரத்து எழுந்து அருளினார் செழியன் <br/>
பைத்த ஆலவாய் கோலிய படி சுவர் எடுத்துச் <br/>
சுத்த நேமிமால் வரையினைத் தொட்டு அகழ்ந்து எடுத்து <br/>
வைத்தது ஆம் என வகுத்தனன் மஞ்சு சூழ் இஞ்சி. 	<br/>
<br/>
2346.	தென் திசைப் பரங் குன்றமும் வடதிசை இடபக் <br/>
குன்றமும் குடக் கேடக நகரமும் குணபால் <br/>
பொன்றல் அம் கிழித்து எழு பொழில் பூவண நகரும் <br/>
என்று நால் பெரு வாயில் கட்கு எல்லையாய் வகுத்தான். 	<br/>
<br/>
2347.	அனைய நீள் மதில் ஆலவாய் மதில் என அறைவர் <br/>
நனைய வார் பொழில் நகரமும் ஆலவாய் நாமம் <br/>
புனையல் ஆயது எப்போதும் அப் பொன்னகர் தன்னைக் <br/>
கனைய வார் கழல் காலினான் பண்டு போல் கண்டான். 	<br/>
<br/>
2348.	கொடிகள் நீள் மதில் மண்டபம் கோபுரம் வீதி <br/>
கடி கொள் பும் பொழில் இன்னவும் புதியவாக் கண்டு <br/>
நெடிய கோளகை கிரீடம் வாள் நிழல் மணியால் செய்து <br/>
அடிகள் சாத்திய கலன்களும் வேறு வேறு அமைத்தான். <br/>
<br/>
2349.	பல்வகைப் பெரும் குடிகளின் பரப்பு எலாம் நிரப்பிச் <br/>
செல்வ வானவர் புரந்தரன் புரத்தினும் சிறப்ப <br/>
மல்லன் மா நகர் பெருவளம் துளும் பிட வளர்த்தான் <br/>
தொல்லை நாள் குலசேகரன் போல் வரு தோன்றல்.	<br/>
<br/>
திருவாலவாயான படலம் சுபம் 	 	 <br/>
----------------------<br/>
<center><h3>
50. சுந்தரப் பேரம்பெய்த படலம்   (2350 -2393 )</h3></center><br/>
<br/>
2350.	அம் கணர் உரகம் அணிந்து அருள் வடிவம் அடைந்து <br/>
                                                அரசு அகம் மகிழக் <br/>
கங்கண விட அரவம் கொடு கடி நகர் கண்டு அருண் <br/>
                                                   முறை இதுவாம் <br/>
சங்கு அணி குழையினர் பஞ்சவன் வழிபடு தம் பெயர் <br/>
                                                       எழுதிய கூர் <br/>
வெம் கணை கொடு வன் படை முடுகிய வென்றியை <br/>
                                                   இனி மொழிவாம். <br/>
<br/>
2351.	வெம் கயல் நீள் கொடி வங்கிய சேகரன் வெண்குடை <br/>
                                                        நீழலின் வாய் <br/>
வங்கம் உலாவிய தெண் கடல் ஞாலம் அடைந்து ஐயுள் <br/>
                                                        மாசு அறு சீர்ச் <br/>
செம் கமல ஆலய மங்கையும் வாலிய திண் பதும அலயம் <br/>
                                                        மேல் <br/>
நங்கையும் ஓவற மங்கல மான நயம் பெற வாழ்வு உறு <br/>
                                                        நாள். 	<br/>
<br/>
2352.	வேழ மறப்படை சூழ எதிர்த்தவர் வீறு கொடுத்து அடியில் <br/>
தாழ அடர்த்தி கல் வாகை தொடுத்து அலர் தார் புனை 
                                    விக்கிரமச் <br/>
சோழன் மதிக்குல நாயகனைப் பொரு சூள் கருதிக் 
                                    தொலையா <br/>
ஆழ் கடலுக்கு இணை ஆம் அனிகத் தொடு மாட 
                               அமருக்கு எழுவான். 	<br/>
<br/>
2353.	கயபதி காய்சின நரபதி பாய் துரகத பதியே முதலா <br/>
வயமிகு தோள் வட திசையின் நராதிபர் வலி கெழு 
                                 சேனையினோடு <br/>
இயம் இடி ஏரி இமிழ் இசை என வாய்விட விரதம் ஏறி
                                       நடாய்ப் <br/>
பயன் மலி காவிரி நதி அருகே உறை பதி கொடு 
                                 மேயினன் ஆல். 	<br/>
<br/>
2354.	சிலைத்து எழு செம்பியன் வெம் படை மள்ளர் செயிர்த்து <br/>
                                                       மதிக் கடவுள் <br/>
குலத்தவன் நாட்டில் இருந்து எழில் ஆன் நிரை கொண்டு <br/>
                                                       குறும்பு செய்து <br/>
மலர்த்தம் ஏரி உடைத்து நகர்க்கு வரும் பல பண்டமும் <br/>
                                                       ஆறு <br/>
அலைத்து முடுக்கி நடுக்கம் விளைத்து அமர்க்கு அடி <br/>
                                                       இட்டனர் ஆல். 	<br/>
<br/>
2355.	மாறன் அறிந்து இனி என் செய்தும் நேரியன் வன் <br/>
                                            படையோ அளவு இன்று <br/>
ஏறி எதிர்ந்து அமர் ஆடல் எனக்கு அரிது இக் குறையைப் <br/>
                                                          பிறையோடு <br/>
ஆறு அணி பூரண சுந்தரன் எந்தை அடித்தல முன் <br/>
                                                          குருகாக் <br/>
கூறி இரந்து வரம் பெறுகென் இறை கோயில் அடைந்தனன் <br/>
                                                          ஆல். 	<br/>
<br/>
2356.	அடைந்து பணிந்து அருள் நாயகனே அடியேனொடு <br/>
                                                     விக்கிரமன் <br/>
தொடர்ந்து அமர் ஆடல் அயல் புல மன்னர் <br/>
                                       தொகையொடு பாசறை வாய்ப் <br/>
படர்ந்து இறை கொண்டனனே பொர ஒத்த பதாதி எனக்கு <br/>
                                                     இலையே <br/>
மிடைந்து வரும் படை மிக்க விடத்து அரண் வேறு <br/>
                                                     உளதோ இறைவா. 	<br/>
<br/>
2357.	என்னை இனிச் செயும் ஆறு என மாறன் இரந்து <br/>
                                                       மொழிந்திடலும் <br/>
முன்னவன் வான் இடை நின்று அசரீரி மொழிந்து <br/>
                                                  அருள்வான் முதல் நீ <br/>
அன்னவனோடு அமர் ஆடு பின் நாமும் அடைந்து <br/>
                                                  உதவித் துணையாய் <br/>
நின்னது வாகை எனப் பொருகின்றனன் நீ இனி அஞ்சல் <br/>
                                                       என. 	<br/>
<br/>
2358.	சிந்தை களித்து இரு கண் துளித்து இரு செம்கை குவித்து 
                                       இறைவன் <br/>
அந்தி மதிச்சடை அந்தணனைத் தொழுது அன்று புறப்பட
                                       முன் <br/>
வந்தனன் ஒற்றுவன் அந்தி வரைக்கயல் வந்தது விக்கிரமன் <br/>
வெம் தறு கண் படை என்று அரசற்கு விளம்பினன் 
                                    அப்பொழுதே. 	<br/>
<br/>
2359.	அரசனின் இயம் பல அதிர வலம்புரி அலற வலங்கு உளை <br/>
                                                           மான் <br/>
இரதம் அணைந்திட விசை கொடு சிந்தை பினிட வலவன் <br/>
                                                           கடவப் <br/>
புரசை நெடும் கரி திரை எறியும் கடல் பொரு <br/>
                                                   பரிவிண்தொடு தேர் <br/>
விரைசெய் நறும் தொடை விருதர் கணம் புடைவிரவ <br/>
                                                   நடந்தனன் ஆல். 	<br/>
<br/>
2360.	அளந்து சூழ் திரு ஆலவாய் மதில் இன்புறத் தக <br/>
                                                        ஆழிபோல் <br/>
வளைந்த சோழ நெடும் படைக்கு எதிர் வஞ்சி வேய்ந்து <br/>
                                                        எழு பஞ்சவன் <br/>
கிளர்ந்த சேனை அதிர்ந்து கிட்டின கிட்டி அவ் இரு <br/>
                                                        படைஞரும் <br/>
களம் சிறந்திட வஞ்சினம் கொடு கை வகுத்து அமர் <br/>
                                                        செய்வர் ஆல். 	<br/>
<br/>
2361.	சையம் ஒத்து எழு தேரினாரொடு சையம் ஒத்து எழு    தேரரும் <br/>
மையன் மைக்கரி வீர ரோடு எதிர் மையன் மைக்கரி வீரரும் <br/>
கொய்யுளைப் பரி வயவரோடு இகல் கொய்யுளைப் பரி வயவரும் <br/>
கை அழல் படை வீசி மின் விடு கார் எனப் பொருவார்   அரோ. 	<br/>
<br/>
2362.	முடங்கு வெம் சிலை வில்லவ ரோடு முடங்க வெம் சிலை   வில்லரும் <br/>
விடங்கலுழ்ந்திடு வேலரோடு விடம் கலுழ்ந்திடும் வேலரும் <br/>
இடம்கை தோல் வல வாளரோடு இடங்கை தோல் வல  வாளரும் <br/>
மடங்கல் ஏறு மடங்கல் ஏறு மலைப் பது என்ன மலைப்பர் ஆல். 	<br/>
<br/>
2363.	அரவினன் நில அம்புயம் பொறை ஆற்று மீனவன்
                                    ஆற்றல் கூர் <br/>
புரவியின் நிரை வையம் மேல் கொடு போந்த நேரியர்
                                    வேந்தன் நேர் <br/>
விரவி மின்னிய முரசு இயம்ப மிடைந்து வெம்சமர் ஆடு 
                                           மாறி <br/>
இரவி தன்னொடு மதியவன் பொர ஏகினான் நிகர் ஆகும் 
                                           ஆல். 	<br/>
<br/>
2364.	துள்ளு மா ஒலி தான யாரு துளும்பும் மா ஒலி தூண்டு 
                                         தேர் <br/>
தெள்ளு மா ஒலி படையொடும் படை தாக்கும் மா ஒலி 
                              பொருநர் ஆர்த்து <br/>
தெள்ளு மா ஒலி மள்ளர் பைம் கழல் ஏங்கு மா ஒலி 
                                   வீங்கி அந் <br/>
தெள்ளு மா ஒலி வேறு பாடு திரிந்து கல் எனல் ஆயதே. <br/>
<br/>
2365.	துடித்த வாள் அரவு என்ன வீசிய தூங்கு கையின வீங்கு <br/>
                                                          நீர் <br/>
குடித்த காரொடு கார் மலைந்திடும் கொள்கை போல <br/>
                                                      உடன்று உடன்று <br/>
இடித்த ஆயின அசனி ஏறு இன் இருப்பு உலக்கை எடுத்து <br/>
                                                          எறிந்து <br/>
அடித்த சோரி யொடு ஆவி சோர விழுந்த வெம் சின <br/>
                                                          ஆனையே. 	<br/>
<br/>
2366.	எய்த வாளி விலக்குவார் பிறிது எய்யும் வாளிதம் மார்பு 
                                    தோள் <br/>
செய்த போது அவர் ஆண்மை கண்டு சிரித்து வென்றி 
                                    வியப்பரால் <br/>
வைத வா வடி வேல் எறிந்திட வருவதைக் குறி வழியினால் <br/>
கொய்த தார் மற வாள் எறிந்து குறைத்து வேறு படுத்துவார். 	<br/>
<br/>
2367.	பின்னிடாது இருபடையும் ஒத்து அமர் ஆடும் எல்லை <br/>
                                                       பெரும் படைச் <br/>
சென்னி தன் துணை ஆன உத்தர தேய மன்னவர் <br/>
                                                       படையொடும் <br/>
துன்னி ஞாலம் முடிக்கு நாள் எழு சூறை தள்ள அதிர்ந்து <br/>
                                                       எழும் <br/>
வன்னி என்ன உடன்று எதிர்ந்தனன் வழுதி சேனை <br/>
                                                       உடைந்ததே. <br/>
<br/>
2368.	மின்னல் அங்கு இலை வாளடும் சிலை வில் இழந்தனர் <br/>
                                                         வீரரே <br/>
பன்னல் அம் புனை தேரொடும் கரி பரி இழந்தனர் <br/>
                                                         பாகரே <br/>
தென்னவன் பொருவலி இழந்தனன் என்று செம்பியன் <br/>
                                                         வாகையும் <br/>
தன்னது என்று தருக்கு மேல் கொடு சங்கு எடுத்து <br/>
                                                         முழக்கினான். 	<br/>
<br/>
2369.	அந்த வேலையின் முன் அரும் தமது அருள் எனக்குளிர் கடிபுனல் <br/>
பந்தர் நீழல் அளித்தும் ஓடை படுத்தியும் பகை சாயவே <br/>
வந்த வேடர் அவ்வண்ணமே ஒரு மான வேட அரசாய்  வலம் <br/>
சிந்த ஆகுலம் மூழ்கு மீனவன் சேனை காவலர் ஆயினார். 	<br/>
<br/>
2370.	குன்ற வில் வேடன் சாபம் குழைவித்துச் சுந்தரேசன் <br/>
என்ற தன் நாமம் தீட்டி இட்ட கூர்ங் கணைகள் தூண்டி <br/>
வென்றனம் என்று வாகை மிலைந்து வெண்சங்கம் ஆர்த்து <br/>
நின்றவன் சேனைமீது நெறி படச் செலுத்தா நின்றான். 	<br/>
<br/>
2371.	அம் முனை வாளி ஒவ் ஒன்று அடல் புனை நூற்று நூறு <br/>
தெம் முனைவீரர் தம்மைச் செகுத்து உயிர் உண்ண நோக்கி <br/>
இம்முனை வாளி ஒன்றுக்கு இத்துணை வலியாது என்னா <br/>
வெம் முனை மற வேல் சென்னி வியந்து அனுமானம் 
            எய்தா. 	<br/>
<br/>
2372.	அன்ன கூர் வாளி தன்னைக் கொணர்க என அதனை 
          வாசித்து <br/>
இன்னது சுந்தரேசன் என வரைந்திருப்பது ஈது <br/>
தென்னவற்கு ஆலவாயன் துணை செய்த செயல் என்று    அஞ்சிப் <br/>
பொன்னி நாடு உடையான் மீண்டு போகுவான்     போகுவானை. <br/>
<br/>
2373.	செருத்துணை ஆகி வந்த உத்தர தேயத்து உள்ளார் <br/>
துருக்கர் ஒட்டியர் வேறு உள்ளார் யாவரும் சூழ்ந்து நில்  என்று <br/>
உருத்தனர் வைது நீ போர்க்கு உடைந்தனை போதி ஈது உன் <br/>
கருத்து எனின் ஆண்மை யாவர் கண்ணது உன் மானம் <br/>
                                        என்னாம். 	<br/>
<br/>
2374.	செல்லலை வருதி என்னாச் செயிர்த்து எழுந்து இடியின்    ஆர்த்துக் <br/>
கல் எழு அனைய திண்தோள் கௌரியன் மடைமேல்  சென்று <br/>
வில் இற வலித்து வாங்கி வேறு வேறு ஆகி நின்று <br/>
சொல்லினும் கடிய வாளி தொடுத்தனர் விடுத்தார் தூர்த்தார். 	<br/>
<br/>
2375.	வடுத்தவா மருமச் செம்புண் மற மகனாகி நின்ற <br/>
கடுத்தவா மிடற்று முக்கண் கண்ணுதல் சாமி தான் முன் <br/>
எடுத்தவா அக வில் என்ன இரும் சிலை வாளி ஒன்று <br/>
தொடுத்த ஆடவர் தாம் விட்ட சுடு சரம் தொலைத்துப்  பின்னும். 	<br/>
<br/>
2376.	பத்து அம்பு தொடுத்து நூற்றுப் பத்து மான் தேரைச் <br/>
                                                       சாய்த்தான் <br/>
பத்து அம்பு தொடுத்து நூற்று பத்து வெம் களிற்றை <br/>
                                                       மாய்த்தான் <br/>
பத்து அம்பு தொடுத்து நூற்றுப் பத்து வாம் பரியைக் <br/>
                                                       கொன்றான் <br/>
பத்து அம்பு தொடுத்து நூற்றுப் பத்து மானுடரை <br/>
                                                        வென்றான். 	<br/>
<br/>
2377.	நூறு அம்பு தொடுத்து நூற்று நூறு வெம் பரிமேல் எய்தான் <br/>
நூறு அம்பு தொடுத்து நூற்று நூறு வெம் கரிமேல் பெய்தான் <br/>
நூறு அம்பு தொடுத்து நூற்று நூறு தேர் சிதைய விட்டான் <br/>
நூறு அம்பு தொடுத்து நூற்று நூறு சேவகரை அட்டான். 	<br/>
<br/>
2378.	ஆயிரம் வாளியான் நூறு ஆயிரம் பரியைக் கொன்றான் <br/>
ஆயிரம் வாளியான் நூறு ஆயிரம் கரியை வென்றான் <br/>
ஆயிரம் வாளியான் நூறு ஆயிரம் தேரைச் சாய்த்தான் <br/>
ஆயிரம் வாளியான் நூறு ஆயிரம் பேரைத் தேய்த்தான். 	<br/>
<br/>
2379.	தடிந்தன தோளும் தாளும் தகர்ந்தன சென்னி மண்ணில் <br/>
படிந்தன மடிந்தோர் யாக்கை பரிந்தன தும்பைத் தாமம் <br/>
மடிந்தன மையல் யானை மாண்டன தாண்டும் பாய்மான் <br/>
ஒடிந்தன கொடிஞ்சி மான் தேர் ஒதுங்கின ஒழிந்த சேனை. 	<br/>
<br/>
2380.	ஆவி முன் ஏகத் தாமும் அருக்க மண்டலத்து ஆரு ஏகத் <br/>
தாவுவ என்ன ஆடும் தலை பல சிலைவாள் பட்டுக் <br/>
கூவிளி எழுத்து விழும் குறைத்தலை ஆடப் பாதிச் <br/>
சாவு உடல் நின்று கைகள் கொட்டுவ தாளம் என்ன. 	<br/>
<br/>
2381.	தறை விழத் தனது சென்னி வீட்டினர் தம்மை நின்ற <br/>
குறை உடல் கை வேல் குத்தி நூக்குவ குரவை பாடி <br/>
எறி பது தலைகள் வாய்மென்று எயிறது கறித்து வீழ்ந்து <br/>
கருவின மார்பம் தட்டி நிற்பன கவந்தயாக்கை.	<br/>
<br/>
2382.	ஒரு வழிப் பட்டு வீழும் இருதலை ஒன்றற்கு ஒன்று <br/>
மருவிய கேண்மைத்து ஆகி வால் எயிறு இலங்க நக்குப் <br/>
பிரிவு அற வந்தாய் நீயும் என்று எதிர் பேசிப் பேசிப் <br/>
பரிவு உற மொழிந்து மோந்து பாடி நின்று ஆடல் செய்த. 	<br/>
<br/>
2383.	மாக வாறு இயங்கு சேனம் வல் இருட் குவை இன் 
        அன்ன <br/>
காகம் வன் கழுகு வெம்போர்க் களன் இடை அவிந்து    வீழ்ந்தோர் <br/>
ஆகம் மேல் சிறகு ஆதிக் கொண்டு அசைவன வேடை 
        நீக்கப் <br/>
பாகம் நின்று ஆல வட்டம் பணிப்பன போன்ற அன்றே. 	<br/>
<br/>
2384.	வெள்ளமாச் சோரி ஈர்ப்ப மிதக்கின்ற தேர்கள் 
    வெம்பேய்ப் <br/>
பிள்ளைகள் மூழ்கிக் கீழ் போய் மறித்து என வீழ்வ <br/>
தெள்ளுநீர்க் கடலின் மீதூர் சிதைக்கல நிரையும் தாக்கித் <br/>
துள்ளி மற்று அவற்றைச் சாய்க்கும் சுறவமும் போன்ற 
                                   அன்றே. 	<br/>
<br/>
2385.	கத்தி நின்று ஒருபால் ஈர்ப்பக் கருங் கொடி சேனம் 
   துண்டம் <br/>
கொத்தி நின்று ஒருபால் ஈர்ப்பக் குட வயிற்று அழல் 
                                   கண் பூதப் <br/>
பத்தி நின்று ஒருபால் ஈர்ப்பப் பட்டவர் ஆகம் கூளி <br/>
பொத்தி நின்று ஒருபால் ஈர்ப்ப அம் பொறி போல 
                                    மன்னோ. 	<br/>
<br/>
2386.	துடுவை வான் முறம் கால் தள்ளும் துணைச் செவி அரிசி 
   கோட்டின் <br/>
உடுவை நேர் மணியின் குப்பை உரல் அடி உலக்கை 
   திண்கோ <br/>
அடுகலம் கடம் திச் சோரி மத்தக அடுப்பு என்று யானைப் <br/>
படுகளம் விசயச் செல்வி அடுமடைப் பள்ளி மானும். 	<br/>
<br/>
2387.	பிணத்தினைக் கோலி புண் நீர் ஆற்றினை பெருக்கி <br/>
                                                       உண் பேய்க்<br/>
கணத்தினை உதைத்து நூக்கிக் கரை உடைத்து ஒருவன் <br/>
                                                             பூதம் <br/>
நிணத்தொடும் வரும் அந் நீத்தம் நேர் பட விருந்து <br/>
                                                          கையால் <br/>
அணைத்து வாய் மடுக்கும் வைகை அருந்திய பூதம் <br/>
                                                           என்ன. 	<br/>
<br/>
2388.	புரத்தினுள் உயர்ந்த கூடல் புண்ணியன் எழுதி எய்த <br/>
சரத்தினுள் அவிந்தார் சென்னிக்கு உற்றுழிச் சார்வாய்    வந்த <br/>
அரத்தினை அறுக்கும் வை வேல் அயல் புல வேந்தர் நச்சு <br/>
மரத்தினை அடுத்து சந்துங் கதழ் எரி மடுத்தது என்ன. 	<br/>
<br/>
2389.	மாசு அறு காட்சியான் தன் வாளியால் அவிந்தோர்  தம்மை <br/>
மூசு வண்டு என்னச் சூழ்ந்து மொய்த்தன பைத்த கூளி <br/>
காய் சினச் சேனம் காகம் கழுகு இனம் பற்றி ஈர்த்துப் <br/>
பூசல் இட்டு ஒன்றோடு ஒன்று போர் செய்வான்  தொடங்கிற்று அம்ம. 	<br/>
<br/>
2390.	வெம்சின மறக்கோன் நம்பி விடுகணை வெள்ளத்து  ஆழ்ந்து <br/>
வஞ்சினம் உரு தன் சேனை மடிந்தது கண்டு மாழாந்து <br/>
எஞ்சின படையும் சூழ ஏதிலார் நகையும் சூழத் <br/>
துஞ்சின மறமும் சூழச் சோழனும் உடைந்து போனான். 	<br/>
<br/>
2391.	வில்லொடு மேகம் அன்ன வெம்சிலை வேட வேந்தன் <br/>
மல்லொடு பயின்ற தென்னவன் மலர் முகச் செவ்வி   நோக்கி <br/>
அல்லொடு மதி வந்தது என்ன அருள் நகை சிறிது பூத்துச் <br/>
செல்லொடு பகை போல் கொண்ட திரு உரு மறைந்து போனான். 	<br/>
<br/>
2392.	பாடுவாய் அளி தேன் ஊட்டும் பைந்தொடைச் செழியன்  வென்றிக் <br/>
கோடுவாய் வைத்திட்டு ஆர்த்துக் குஞ்சர முகட்டில் ஏறித் <br/>
தோடுவாய் கிழிக்கும் கண்ணார் மங்கலம் துவன்றி ஏந்த <br/>
நீடுவார் திரை நீர் வேலி நீள் மதி நகரில் புக்கான். 	<br/>
<br/>
2393.	சிலைவில் சேவகம் செய்து வாகை வாங்கித் திரு அளித்த <br/>
                                               சேவகற்குச் சிறந்த பூசை <br/>
நிலை நித்தாய் மணிப் பொலம் பூண் இறு விச் சாத்தி <br/>
                         நிழல் விரிக்கும் வெயில் மணியான் நெடிய மேரு <br/>
மலைவில் தான் என்ன வரிச் சிலையும் நாமம் நாமம் <br/>
                         வரைந்த கடும் கூர்ங் கணையும் வனைந்து சாத்தி <br/>
அலைவித்து ஆழ் கடல் உலகுக் அகலச் செங்கோல் <br/>
                        அறம் பெருக்கும் வங்கிய சேகரன் ஆம் அண்ணல். 	<br/>
<br/>
சுந்தரப் பேரம்பெய்த படலம் சுபம் <br/>
------------------  	  <br/>
<br/>
<center><h3> 
51. சங்கப் பலகை கொடுத்த படலம்  (2394 - 2432)</h3></center>
<br/>
2394.	வேடு உரு ஆகி மேரு வில்லி தன் நாமக் கோல் எய்து <br/>
ஆடு அமர் ஆடித் தென்னன் அடுபகை துரந்த வண்ணம் <br/>
பாடினம் சங்கத்தார்க்குப் பகை தந்து அவரோடு ஒப்பக் <br/>
கூடி முத் தமிழின் செல்வம் விளக்கிய கொள்கை    சொல்வாம். 	<br/>
<br/>
2395.	வங்கிய சேகரன் கோல் வாழும் நாள் மேலோர் வைகல் <br/>
கங்கை அம் துறை சூழ் கன்னிக் கடிமதில் காசி தன்னில் <br/>
பங்கயசூ முளரிப் புத்தேள் பத்து வாம் பரிமா வேள்வி <br/>
புங்கவர் மகிழ்ச்சி தூங்க மறை வழி போற்றிச் செய்தான். 	<br/>
<br/>
2396.	நிரப்பிய வழி நாள் நவ் நீர் ஆடுவான் நீண்ட வீணை <br/>
நரப்பிசை வாணி சாவித்திரி எனும் நங்கை வேத <br/>
வரப்பிசை மநு ஆம் ஆயத்திரி எனும் மடவா ரோடும் <br/>
பரப்பிசைக் கங்கை நோக்கிப் படருவான் எல்லை.	<br/>
<br/>
2397.	நானவார் குழலினாரம் மூவருள் நாவின் செல்வி <br/>
வான ஆறு இயங்கும் விஞ்சை மாதராள் ஒருத்தி பாடும் <br/>
கானவாறு உள்ளம் போக்கி நின்றனள் கமலயோனி <br/>
ஆனவால் அறிவன் ஏகி அந் நதிக் கரையைச் சேர்ந்தான். 	<br/>
<br/>
2398.	நாமகள் வரவு தாழ்ப்ப நங்கையர் இருவரோடும் <br/>
தாமரைக் கிழவன் மூழ்கித் தடம் கரை ஏறும் எல்லைப் <br/>
பாமகள் குறுகி என்னை அன்றி நீ படிந்த வாறு என் <br/>
ஆம் என வெகுண்டாள் கேட்ட அம்பயத்து அண்ணல் சொல்வான். 	<br/>
<br/>
2399.	குற்றம் நின் மேலது ஆக நம்மை நீ கோபம் கொள்வது <br/>
எற்று என வினைய தீங்கை எண்ணறு மாக்கள் தோற்றம் <br/>
உன் தனை ஒழித்தி என்னா உரைத்தனன் சாபம் ஏற்கும் <br/> 
பொன் தொடி மடந்தை அஞ்சிப் புலம்பு கொண்டு அவலம் பூண்டாள். 	<br/>
<br/>
2400.	ஊன் இடர் அகன்றோய் உன் ஆருயிர்த் துணை ஆவேன்இந்த <br/>
மானிட யோனிப் பட்டு மயங்கு கோ என்ன வண்டு <br/>
தேனிடை அழுந்தி வேதம் செப்பும் வெண் கமலச் செல்வி <br/>
தாள் இடர் அகல நோக்கிச் சதுர் முகத் தலைவன் சாற்றும். 	<br/>
<br/>
2401.	முகிழ்தரு முலை நின் மெய்யா முதல் எழுத்து ஐம் பத் தொன்றில் <br/>
திகழ்தரு ஆகார் ஆதி ஹாகாரம் ஈறாச் செப்பிச் <br/>
புகழ் தரு நாற்பத்து எட்டு நாற்பத்து எண் புலவர் ஆகி <br/>
அகழ் தரு கடல்சூழ் ஞாலத்து அவதரித்து இடுவாக. 	<br/>
<br/>
2402.	அத் தகு வருணம் எல்லாம் ஏறி நின்று அவற்றின் <br/>
மெய்த்தகு தன்மை எய்தி வேறு வேறு இயக்கம் தோன்ற <br/>
உய்த்திடும் அகாரத்திற்கு முதன்மையாய் ஒழுகும் நாதர் <br/>
முத்தமிழ் ஆலவாய் எம் முதல்வர் அம் முறையான்  மன்னோ. 	<br/>
<br/>
2403.	தாம் ஒரு புலவர் ஆகித் திரு உருத் தரித்துச் சங்க <br/>
மாமணிப் பீடத்து ஏரி வைகியே நாற்பத்து ஒன்பது <br/>
ஆம் அவர் ஆகி உண்ணி நின்று அவர் அவர்க்கு அறிவு தோன்றி <br/>
ஏமுறப் புலமை காப்பார் என்றனன் கமலப் புத்தேள். 	<br/>
<br/>
2404.	அக்கரம் நாற்பத்து எட்டும் அவ்வழி வேறு வேறு <br/>
மக்களாய்ப் பிறந்து பல் மாண் கலைகளின் வகைமை தேர்ந்து <br/>
தொக்க ஆரியமும் ஏனைச் சொல் பதினெட்டும் ஆய்ந்து <br/>
தக்க தென் கலை நுண் தேர்ச்சிப் புலமையில் தலைமை   சார்ந்தார். 	<br/>
<br/>
2405.	கழுமணி வயிரம் வேந்த கலன் பல அன்றிக் கண்டிக் <br/>
கொழுமணிக் கலனும் பூணும் குளிர்நிலா நிற்று மெய்யர் <br/>
வழுவறத் தெரிந்த செம் சொல் மாலையால் அன்றி ஆய்ந்த <br/>
செழு மலர் மாலையானும் சிவ அர்ச்சனை செய்யும் நீரார். 	<br/>
<br/>
2406.	புலம் தொறும் போகிப் போகிப் புலமையால் வென்று வென்று <br/>
மலர்ந்த தண் பொருனை நீத்த வளம் கெழு நாட்டில் வந்து <br/>
நிலம் தரு திருவின் ஆன்ற நிறை நிதிச் செழியன் செம் கோல் <br/>
நலம் தரு மதுரை நோக்கி நண்ணுவார் நண்ணும் எல்லை. 	<br/>
<br/>
2407.	பல பல கலைமாண் தேர்ச்சிப் பனுவலின் பயனாய் நின்ற <br/>
அற்புத மூர்த்தி எந்தை ஆலவாய் அடிகள் அங்கு ஓர் <br/>
கற்பமை கேள்வி சான்ற கல்வியின் செல்வர் ஆகிச் <br/>
சொற்பதம் கடந்த பாதம் இரு நிலம் தோய வந்தார். 	<br/>
<br/>
2408.	அவ் இடை வருகின்றாரை நோக்கி நீர் யாரை நீவிர் <br/>
எவ்விடை நின்றும் போது கின்றனிர் என்ன அன்னார் <br/>
வெவ்விடை அனையீர் யாங்கள் விஞ்சையர் அடைந்தோர் பாவம் <br/>
வெளவிடு பொருனை நாட்டின் வருகின்றேம் என்ன   லோடும். 	<br/>
<br/>
2409.	தனி வரு புலவர் நீவிர் தண் தமிழ் ஆலவாய் எம் <br/>
நனி வரு கருணை மூர்த்தி கனைகழல் இறைஞ்சல்   வேண்டும் <br/>
இனி வருகென்ன நீரே எங்களுக்கு அளவு இல் கோடி <br/>
துனி வரு வினைகள் தீர்க்கும் சுந்தரக் கடவுள் என்றார். 	<br/>
<br/>
2410.	மறையினால் ஒழுகும் பன்மாண் கலைகள் போல் மாண்ட <br/>
                                                           கேள்வித் <br/>
துறையின் ஆறு ஒழுகும் சான்றோர் சூழ மீண்டு ஏகிக் <br/>
                                                           கூடல் <br/>
கறையினார் கண்டத்தாரைப் பணிவித்துக் கரந்தார் <br/>
                                                           ஒற்றைப் <br/>
பிறையினார் மகுடத் தோற்றத்தார் அறிஞராய் வந்த <br/>
                                                           பெம்மான். 	<br/>
<br/>
2411.	விம்மிதம் அடைந்து சான்றோர் விண் இழி விமானம் மேய <br/>
செம்மலை வேறு வேறு செய்யுளால் பரவி ஏத்திக் <br/>
கைம் மலை உரியினார் தம் கால் தொழுது இறைஞ்சி   மீண்டு <br/>
கொய்ம் மலர் வாகைச் செவ்வேல் செழியனைக் குறுகிக்   கண்டார். 	<br/>
<br/>
2412.	மறவலி நேமிச் செம்கோல் மன்னவன் வந்த சான்றோர் <br/>
அறமலி கேள்வி நோக்கி அவைக்களக் கிழமை நோக்கித் <br/>
திறமலி ஒழுக்கம் நோக்கிச் சீரியர் போலும் என்னா <br/>
நிறை மலி உவகை பூத்த நெஞ்சினான் இதனைச் செய்தான். 	<br/>
<br/>
2413.	திங்கள் அம் கண்ணி வேய்ந்த செக்கர் அம் சடில நாதன் <br/>
மங்கலம் பெருகு கோயில் வட குட புலத்தின் மாடு ஓர் <br/>
சங்க மண்டபம் உண்டாக்கித் தகைமை சால் சிறப்பு நல்கி <br/>
அங்கு அமர்ந்து இருத்திர் என்ன இருத்தினான் அறிஞர்   தம்மை. 	<br/>
<br/>
2414.	வண் தமிழ் நாவினார்க்கு மன்னவன் வரிசை நல்கக் <br/>
கண்டு உளம் புழுங்கி முன்னைப் புலவர் அக் கழகத்   தோரை <br/>
மண்டினர் மூண்டு மூண்டு வாது செய் ஆற்றன் முட்டிப் <br/>
பண்டைய புலனும் தோற்றுப் படர் உழந்து எய்த்துப்   போனார். 	<br/>
<br/>
2415.	இனையர் போல் வந்து வந்து மறுபுலத்து இருக்கும் கேள்வி <br/>
வினைஞரும் மதம் மேல் கொண்டு வினாய் வினாய் வாதம்   செய்து <br/>
மனவலி இளைப்ப வென்று வைகுவோர் ஒன்றை வேண்டிப் <br/>
புனை இழை பாக நீங்காப் புலவர் முன் நண்ணினாரே. 	<br/>
<br/>
2416.	முந்து நூல் மொழிந்தார் தம்மை முறைமையால் வணங்கி   எம்மை <br/>
வந்து வந்து எவரும் வாதம் செய்கின்றார் வரிசையாக <br/>
அந்தம் இல் புலமை தூக்கி அளப்பதாம் எம் மனோர்க்குத் <br/>
தந்து அருள் செய்தி சங்கப் பலகை ஒன்று என்று  தாழ்ந்தார். 	<br/>
<br/>
2417.	பாடிய பாணற்கு அன்று வலியவே பலகை இட்டார் <br/>
பாடிய புலவர் வேண்டில் பலகை தந்து அருளார்   கொல்லோ <br/>
பாடிய புலவர் ஆகும் படி ஒரு படிவம் கொண்டு <br/>
பாடிய புலவர் காணத் தோன்றினார் பலகை யோடும். 	<br/>
<br/>
2418.	சதுரமாய் அளவின் இரண்டு சாண் அதிப் பலகை அம்ம <br/>
மதியினும் வாலிது ஆகும் மந்திர வலியது ஆகும்<br/>
முதிய நும் போல் வார்க்கு எல்லாம் முழம் வளர்ந்து இருக்கை நல்கும் <br/>
இது நுமக்கு அளவு கோலாய் இருக்கும் என்று இயம்பி  ஈந்தார். 	<br/>
<br/>
2419.	நாமகள் உருவாய் வந்த நாவலர் தமக்கு வெள்ளைத் <br/>
தாமரை அமளி தன்னைப் பலகையாத் தருவது என்னக் <br/>
காமனை முனிந்தார் நல்கக் கைக் கொடு களிறு தாங்கும் <br/>
மாமணிக் கோயில் தன்னை வளைந்து தம் கழகம் புக்கார். 	<br/>
<br/>
2420.	நாறு பூம் தாமம் நாற்றி நறும் பனி தோய்ந்த சாந்தச் <br/>
சேறு வெண் மலர் வெண் தூசு செழும் புகை தீபம் ஆதி <br/>
வேறு பல் வகையால் பூசை வினை முடித்து இறைஞ்சிக்  கீரன் <br/>
ஏறினான் கபிலனோடு பரணனும் ஏறினானே. 	<br/>
<br/>
2421.	இரும் கலை வல்லோர் எல்லாம் இம் முறை ஏறி ஏறி <br/>
ஒருங்கு இனிது இருந்தார் யார்க்கும் ஒத்து இடம் கொடுத்து நாதன் <br/>
தரும் சிறு பகை ஒன்றே தன் உரை செய்வோர்க்கு எல்லாம் <br/>
சுருங்கி நின்று அகலம் காட்டி தோன்று நூல் போன்றது  அன்றே. 	<br/>
<br/>
2422.	மேதகு சான்றோர் நூலின் விளை பொருள் விளங்கத்    தம்மில் <br/>
ஏதுவும் எடுத்துக் காட்டும் எழுவகை மதமும் கூறும் <br/>
போதவை தௌ¤ந்த கிள்ளை பூவையே புறம்பு போந்து <br/>
வாது செய்வார்கள் வந்தான் மறுத்து நேர் நிறுத்து    மன்னோ. 	<br/>
<br/>
2423.	ஆய ஆறு எண் புலவரும் ஆய்ந்து உணர் <br/>
பாய கேள்விப் பயன் பெற மாட்சியால் <br/>
தூய பாடல் தொடங்கினர் செய்து கொண்டு <br/>
ஏய வாரு இருந்தார் அந்த எல்லை வாய். 	<br/>
<br/>
2424.	பலரும் செய்த பனுவலும் மாண் பொருள் <br/>
மலரும் செல்வமும் சொல்லின் வளமையும் <br/>
குலவும் செய்யுள் குறிப்பும் ஒத்து ஒன்றியே <br/>
தலை மயங்கிக் கிடந்த அத் தன்மையால்.	<br/>
<br/>
2425.	வேறு பாடு அறியாது வியந்து நீர் <br/>
கூறு பாடல் இது என்றும் கோது இல் என <br/>
தேறு பாடல் இது என்றும் செஞ் செவே <br/>
மாறு பாடு கொண்டார் சங்க வாணரே.	<br/>
<br/>
2426.	மருளு மாறு மயக்கு அற வான் பொருள் <br/>
தெருளு மாறும் செயவல்ல கள்வர் சொல் <br/>
பொருளும் ஆம் மதுரேசர் புலவர் முன் <br/>
அருளும் நாவலராய் வந்து தோன்றினார்.	<br/>
<br/>
2427.	வந்த நாவலர் வந்திக்கும் நாவலர் <br/>
சிந்தை ஆகுலம் செய்ய மயக்குறும் <br/>
பந்த யாப்பைக் கொணர்க எனப் பாவலர் <br/>
எந்தை ஈங்கு இவை என்று முன் இட்டனர்.	<br/>
<br/>
2428.	தூய சொல்லும் பொருளின் தொடர்ச்சியும் <br/>
ஆய நாவலர் அவ் அவர் தம் முது <br/>
ஆய பாடல் வகை தெரிந்து அவ் அவர்க்கு <br/>
ஏயவே எடுத்து ஈந்தனர் என்பவே.	<br/>
<br/>
2429.	வாங்கு சங்கப் புலவர் மனம் களித்து <br/>
ஈங்கு நீர் எமரோடு ஒருத்தராய் <br/>
ஓங்கி வாழ்திர் என்று ஒல் எனத் தங்களைத் <br/>
தாங்கு செம் பொன் தவிசில் இருத்தினார்.	<br/>
<br/>
2430.	பொன்னின் பீடிகை என்னும் பொன் ஆரமேல் <br/>
துன்னு நாவலர் சூழ் மணி ஆகவே <br/>
மன்னினார் நடு நாயக மாமணி <br/>
என்ன வீற்றிருந்தார் மது ரேசரே.	<br/>
<br/>
2431.	நதி அணிந்தவர் தம் மொடு நாற்பத்து ஒன் <br/>
பதின்மர் என்னப் படும் புலவோர் எலாம் <br/>
முதிய வான் தமிழ் பின்னு முறை முறை <br/>
மதி விளங்கத் தொடுத்து அவண் வாழும் நாள்.	<br/>
<br/>
2432.	வங்கிய சேகரன் வங்கிய சூடா மணி தன்னைப் <br/>
பொங்கி தேசார் முடி புனை வித்துப் புவி நல்கி <br/>
இங்கு இயல் பாச வினைப் பகை சாய இருந்து ஆங்கே <br/>
சங்கு இயல் வார் குழையான் அடி ஒன்றிய சார்பு உற்றான். 	<br/>
<br/>
சங்கப் பலகை கொடுத்த படலம் சுபம் <br/>
----------------- 	  <br/>
<center><h3> 
52. தருமிக்குப் பொற்கிழி அளித்த படலம்   (2433-2539 )</h3></center>
<br/>
2433.	சொற்குவை தேரும் பாவலர் மேவத் தொகு பீடம் <br/>
அற் குவை கண்டத்து அண்ணல் அளித்தது அறைந்தேம்ஆல் <br/>
தற்குவை தந்தால் உய்குவல் என்னும் தருமிக்குப் <br/>
பொற் குவை நல்கும் வண்ணம் எடுத்துப் புகல்கிற்பாம். 	<br/>
<br/>
2434.	மன்னவர் மன்னன் வங்கிய சூடா மணி மாறன் <br/>
தென்னவர் ஆகித் திகிரி உருட்டும் தென்கூடல் <br/>
முன்னவர் அன்னம் கண்டு அறியாத முடிக்கு ஏற்றப் <br/>
பன் மலர் நல்கு நந்தனம் வைக்கும் பணி பூண்டான்.	<br/>
<br/>
2435.	மாதவி பாதிரி தாதகி கூவிளம் மந்தாரம் <br/>
தாது அவிழ் மல்லிகை முல்லை இலஞ்சி தடம் கோங்கம் <br/>
வீதவழ் கொன்றை கரந்தை செழுங்கரம் வீரம் தண் <br/>
போது அவிழ் நந்தி செருந்தி குருந்தம் புன்னாகம். 	<br/>
<br/>
2436.	முண்டகம் மென்கடி நீலம் முதல் பல முப்போதும் <br/>
எண் திசையும் கமழும் படி நந்தன மெங்கும் தேன் <br/>
உண்டு இசை வண்டு படிந்து முரன்றிட உண்டாக்கி <br/>
வண்டு இமிர் சண்பக நந்தனமும் தனி வைத்தான் ஆல். 	<br/>
<br/>
2437.	பொய்த்திடு நுண் இடை மங்கல மங்கையர் பொன் பூண்டார் <br/>
ஒத்து எழு சண்பகம் மொய்த்து அரும்பு உடைந்து எங்கும் <br/>
வைத்திடு நந்தன வாசம் விழுங்கி மணம் கான்று <br/>
பைத்து மலர்ந்தன கண்டு மகிழ்ந்து பரித்தேரான். 	<br/>
<br/>
2438.	செருக்கிய வண்டு விழா மலர் கொய்து தெரிந்து ஆய்ந்து <br/>
செருக்கிய இண்டை நிரைத் தொடை தொங்கல் நெடும்   தாமம் <br/>
மருக்கிளர் கண்ணி தொடுத்து அணிவித்து வணங்கு ஆரூர் <br/>
கருக்கிய கண் நுதலார் திருமேனி கவின் செய்தான். 	<br/>
<br/>
2439.	அன்ன வியன் பொழில் மா மதுரேசர் அடித்தாழ் வோன் <br/>
பொன் அவிர் சண்பக மாலை புனைந்த புதுக் கோலந் <br/>
தன்னை வியந்து இவர் சண்பக சுந்தரர் தாம் என்னா <br/>
முன்னர் இறைஞ்சினன் நிம்பம் அணிந்த முடித் தென்னன். 	<br/>
<br/>
2440.	அன்னது ஒர் நாமம் பெற்றனர் இன்று மணிக் கூடல் <br/>
முன்னவர் அந்தத் தாமம் அவர்க்கு முடிக்கு ஏற்றும் <br/>
இன்னது ஓர் நீரார் சண்பக மாறன் என்ற பேர் <br/>
மன்னி விளங்கினன் வங்கிய சூடா மணிதானும்.	<br/>
<br/>
2441.	சண்பக மாறன் சண்பக சுந்தரர் தம் மாடே <br/>
நண்பக மாறா நல் பணி செய்யும் நல் நாளில் <br/>
பண்பகர் சொல்லார் தம் புடை மாரன் படுபோர் மூண்டு <br/>
எண்பக வெய்யவான் ஆகிய வந்தது அன்று இளவேனில். 	<br/>
<br/>
2442.	மனிதர் வெம் கோடை தீர்க்கும் வசந்த மென் காலும்    வேறு <br/>
துனிதவிர் இளம் கால் வேண்டும் சோலையும் சோலை  வேண்டும் <br/>
புனித நீர்த் தடமும் வேறு புது மலர் ஓடை வேண்டும் <br/>
பனி தரு மதியும் வேறு பால் மதி வேண்டும் காலம். 	<br/>
<br/>
2443.	அண்ட வான்தரு மேல் சீறிச் சிவந்து எழுந்தாங்குத்  தேமாத் <br/>
தண் தளிர் ஈன்று வானம் தைவர நிவந்த காசு <br/>
கொண்டு இடை அழுத்திச் செய்த குழை அணி மகளிர்    போல <br/>
வண்டு இறை கொள்ளப் பூத்து மலர்ந்தன செருந்தி எல்லாம். 	<br/>
<br/>
2444.	செம்கதிர் மேனியான் போல் அவிழ்ந்தன செழும் பலாசம் <br/>
மங்குல் ஊர் செல்வன் போல மலர்ந்தன காஞ்சித் திங்கள் <br/>
புங்கவன் போலப் பூத்த பூம் சினை மர அம் செங்கை <br/>
அம் கதிர் ஆழியான் போல் அலர்ந்தன விரிந்த காய. 	<br/>
<br/>
2445.	தரை கிழித்து எழுநீர் வைகைத் தடம் கரை எக்கர் அல்குல் <br/>
அரமே கலை சூழ்ந்து என்ன அலர்ந்து தாது உகுப்ப    ஞாழல் <br/>
மரகதம் தழைத்து வெண் முத்து அரும்பிப் பொன்  மலர்ந்து வாங்கும் <br/>
திரை கடல் பவளக்காடு செய்வன கன்னிப் புன்னை. 	<br/>
<br/>
2446.	ஊடினார் போல வெம்பி இலை உதிர்ந்து உயிர்  அன்னாரைக் <br/>
கூடினார் போல எங்கும் குழை வரத் தழைத்து நீங்கி <br/>
வாடினார் போலக் கண்ணீர் வார மெய் பசந்து மையல் <br/>
நீடினார் அலர் போல் பூத்து நெருங்கின மரங்கள் எல்லாம். 	<br/>
<br/>
2447.	விழைதரு காதலார் தாம் மெலிவுற மெலிந்து நெஞ்சம் <br/>
குழைவுறக் குழைந்து நிற்கும் கோதிலாக் கற்பினார் போல் <br/>
மழை அறும் கோடை தீப்பமரம் தலை வாட வாடித் <br/>
தழைவுறத் தழைத்து நின்ற தழீஇய பைங் கொடிகள்  எல்லாம். 	<br/>
<br/>
2448.	சேட்டிகைத் தென் காற்று தள்ளத் தெள் மதுச் சிதறத்    தும்பி <br/>
நீட்டிசை முரலச் சாயா நின்று பூம் கொம்பர் ஆடல் <br/>
நாட்டியப் புலவன் ஆட்ட நகை முகம் வெயர்வை சிந்தப் <br/>
பாட்டிசைத்து ஆடா நின்ற பாவைமார் போன்ற அன்றே. 	<br/>
<br/>
2449.	மலர்ந்த செவ் அந்திப் போதும் வகுளமும் முதிர்ந்து வாடி <br/>
உலர்ந்து மொய்த்து அளி தேன் நக்க கிடப்பன   உள்ளமிக்க <br/>
குலம் தரு நல்லோர் செல்வம் குன்றினும் தம்பால்   இல்லென்று <br/>
அலந்தவர்க்கு உயிரை மாறி யாயினும் கொடுப்பர்  அன்றோ. 	<br/>
<br/>
2450.	நாறிய தண் அம் தேமா நறும் தளிர் கோதிக் கூவி <br/>
ஊறிய காமப் பேட்டை உருக்குவ குயில் மென் சேவல் <br/>
வீறிய செம்கோல் வேந்தன் வெளிப்படத் தேயம் காவல் <br/>
மாறிய வேந்தன் போல ஒடுங்கின மயில்கள் எல்லம். 	<br/>
<br/>
2451.	பொங்கரின் நுழைந்து வாவி புகுந்து பங்கயம் துழாவிப் <br/>
பைங்கடி மயிலை முல்லை மல்லிகைப் பந்தர் தாவிக் <br/>
கொங்கு அலர் மணம் கூட்டு உண்டு குளிர்ந்து மெல்  என்று தென்றல் <br/>
அங்கு அங்கே கலைகள் தேரும் அறிவன் போல்  இயங்கும் அன்றே. <br/>
<br/>
2452.	தாமரை களாஞ்சி தாங்கத் தண் குயின் முழவம் ஏங்க <br/>
மா மருது அமரும் கிள்ளை மங்கலம் இயம்பத் தும்பி <br/>
காமரம் இசைப்ப முள் வாய்க் கைதை வாள் எடுப்ப    வேனில் <br/>
கோமகன் மகுடம் சூடி இருப்பது அக் குளிர் பூம் சோலை. 	<br/>
<br/>
2453.	கலையினால் நிறைந்த இந்து காந்த மண்டபத்தும் செய்த <br/>
மலையினும் எழுது மாட மருங்கினும் நெருங்கு சோலைத் <br/>
தலையினும் கமல வாவித் தடத்தினும் தண் முத்து ஆரம் <br/>
முலையினும் அன்றிக் கோடை முடிவிடம் காணார் மைந்தர். 	<br/>
<br/>
2454.	நிலம் தரு திருவின் ஆன்ற நிழல் மணி மாடக் கூடல் <br/>
வலந்தரு தடம் தோள் மைந்தர் வானமும் வீழும் போக <br/>
நலம் தரு மகளிரோடு நாக நாடவர் தம் செல்வப் <br/>
பொலம் தரு அனைய காட்சிப் பூம் பொழில் நுகர் வான்  போவார். 	<br/>
<br/>
2455.	மாத் தாண் மதமான் எருத்தின் மடங்கல் எனச் செல்வாரும் <br/>
பூத்தார் ஒலிவாம் பரிமேல் புகர் மா எனப் போவாரும் <br/>
பார்த்தார் பரிதி என வாம் பரித்தேர் உகைத்து ஊர்வாரும் <br/>
தேத்தார் உளர் வண்டு அலம்பச் சிலம்பின் நடக்கின்றாரும். 	<br/>
<br/>
2456.	நீலப் பிடிமேல் பிடிப்போன் நெறிக் கொள்வாரும் தரள <br/>
மாலைச் சிவிகை மிசை வெண் மலராள் எனச் செல்வாரும் <br/>
ஆலைக் கரும்பன் துணை போல் அணித்தார்ப் பரியூர்வாரும் <br/>
கோலத் தடக்கை பற்றிக் கொழுநருடன் போவாரும். 	<br/>
<br/>
2457.	சுருப்புக் கமழ் தேம் கண்ணித் தொடுபைங் கழல்  ஆடவரும் <br/>
கருப்புச் சிலை மன்னவனால் கருவிப் படை அன்னவரும் <br/>
விருப்புற்று எறிநீர் வையை வெள்ளைத் தரளம் தெள்ளிப் <br/>
பொருப்பில் குவிக்கும் புளினம் புறம் சூழ் சோலை புகுவார். 	<br/>
<br/>
2458.	கூந்தல் பிடியும் பரியும் ஊர் வார் கொழுநர் தடம் தோள் <br/>
ஏந்தச் சயமாது என்னத் தழுவா இழிந்து பொழில் வாய்ப் <br/>
பூந் தொத்து அலர் பொன் கொடி தாது உகு மாறு என்னப்   புனைந்த <br/>
சாந்தக் கலவை புகப் போய் வனமங்கையர் போல்     சார்ந்தார். 	<br/>
<br/>
2459.	ஏமா சல மென் முலையார் நடை ஓவியமே என்னப் <br/>
பூ மாதவி சேர்வாரும் புன்னை நிழல் சேர்வாரும் <br/>
தேமா நிழல் சேர்வாரும் செருந்தி நிழல் சேர்வாரும் <br/>
காமாயுத சாலைகள் போல் கைதை நிழல் சேர்வாரும்.	<br/>
<br/>
2460.	கோடும் பிறை வாண் நுதலார் குழலைக் கருவிக் கார் <br/>
                                                           என்று <br/>
ஆதும் தோகை அவர் கண் நோக்கிக் கணை என்று <br/>
                                                          அஞ்சி <br/>
ஒடும் கொடியின் அன்னார் உரு மாந்தளிர் என்று <br/>
                                                     அயில் வான் <br/>
நாடும் குயில் அன்னவர் பண் இசைக் கேட்டு ஒதுங்கி <br/>
                                                         நாணும். 	<br/>
<br/>
2461.	நீடும் தரங்கம் இரங்கு நிறைநீர் நிலையே அன்றிப் <br/>
பாடும் சுரும்பு உண் கழுநீர் பைந்தாள் குமுதம் பதுமம் <br/>
கோடும் பூத்த என்னக் கொடியேர் இடையார் குழையும் <br/>
தோடும் கிடந்த வதனத் தொகையால் பொலிவ சோலை.	<br/>
<br/>
2462.	பிடிகள் என்ன நடந்தார் உடன் போய்க் கொழுநர் பெரும்     தண் <br/>
கொடிகள் மிடைந்த வில்லில் இயக்கர் போலக் குறுகிக் <br/>
கடி கொள் பனிநீர் தௌ¤த்து வேடை தணித்தும் கன்றும் <br/>
அடிகள் பிடித்தும் சேடியவர் கைக்கு உதவி ஆவார். 	<br/>
<br/>
2463.	மைவார் தடம் கண் மடவார் வளைப்பர் கொம்பின்     மலரைக் <br/>
கொய்வார் குமிழ் போந்து உயிர்ப்பார் குழையும்   செவியும் குழலும் <br/>
பெய்வார் மகிழ்ச்சி செய்வார் பேரா மையல் கூர <br/>
எய்வார் கணைபோல் தைப்பக் கொழுநர் மார் பத்து  எறிவார். 	<br/>
<br/>
2464.	முத்து ஏர் நகையார் வளைப்ப முகை விண்டு அலர் பூங்   கொம்பர்ப் <br/>
புத்தேள் வண்டும் பெடையும் புலம்பிக் குழலில் புகுந்து <br/>
தெத்தே எனப் பாண் செய்து தீந்தேன் அருந்தும்   துணையோடு <br/>
ஒத்து ஏழ் இசை பாதிக் கள் உண்ணும் பாணர் ஒத்தே. 	<br/>
<br/>
2465.	இம்பர் வீடு அளிக்கும் தெய்வ மகளிரே என்பார் கூற்றம் <br/>
வம்பல மெய்யே போலும் வளைக்கையார் வளைப்பத்  தாழ்ந்து <br/>
கம்பம் உற்று அடிப் பூச் சிந்தி மலர் முகம் கண்ணீர் சோரக் <br/>
கொம்பரும் பணிந்தது என்றால் உலகியல் கூறல் பாற்றோ. 	<br/>
<br/>
2466.	மைக் கணாள் ஒருத்தி எட்டா நிமிர் கொம்பை வளைக்கும் <br/>
                                                          தோறும் <br/>
கைக்கு நேர் படாமை வாடும் கடிமலர்க் கொடிபோல் <br/>
                                                          நிற்பத் <br/>
தைக்கும் பூம் கணை வேள் அன்ன ஒருமகன் தலைபட்டு <br/>
                                                          என்னை <br/>
எய்க்கின்றாய் தோள் மேல் ஏறிப் பறி என ஏந்தி <br/>
                                                          நின்றான். 	<br/>
<br/>
2467.	தையலாள் ஒருத்தி எட்டா மலர்க் கொம்பைத் தளிர்க்கை   நீட்டி <br/>
ஐய நுண் மருங்குல் நோவ வருந்தலும் ஆற்றாக் கேள்வன் <br/>
ஒய் யென இதுவும் என்னை யூடிய மகளிர் ரேயோ <br/>
கொய் என வளைத்து நின்றான் கண் முத்தம் கொழிப்ப  நின்றாள். 	<br/>
<br/>
2468.	மைக்குழல் ஒருத்தி காதில் வட்டப் பொன் ஒலை யூடே <br/>
திக் கயம் அனையான் கொய்த செருந்திப்பூச் செருகி   நோக்கி <br/>
இக் குழை அழகிது என்றான் இடும் எம் கைக்கு இடுதி   என்னா <br/>
அக் குழை யோடும் வீசி அன்பனுக்கு அலக்கண்     செய்தாள். 	<br/>
<br/>
2469.	மயில் இளம் பெடை அன்னாள் ஓர் மாதர் மாங் குடம்பைசெல்லும் <br/>
குயில் இளம் பெடை தன் ஆவிச் சேவலைக் கூவ நோக்கி <br/>
அயில் இளம் களிறு அன்னானைக் கடைக் கணித்து    அளியும் தேனும் <br/>
பயில் இளம் சோலை மாடு ஓர் மாதவிப் பந்தர் சேர்ந்தாள். 	<br/>
<br/>
2470.	பாசி இழை ஒருத்தி ஆற்றாப் புலவியாள் பைந்தாரான்  முன் <br/>
பூசு அகில் வாசம் காலில் போக்கியும் புனைபூண் காஞ்சி <br/>
ஓசையைச் செவியில் உய்த்தும் கலவியின் உருவம் தீட்டும் <br/>
தூசினை உடுத்தும் போர்த்தும் தூது விட்டவள் போல் நின்றாள். <br/>
<br/>
2471.	வாய்ந்த நாள் மலர் கொய்து ஈவான் மெய்யில் அம் மலர்த் <br/>
                                                          தேம் தாது <br/>
சாந்த மான் மதம் போல் சிந்திக் கிடப்ப ஓர் தையல் <br/>
                                                          யாரைத் <br/>
தோய்ந்த சாந்து என்றாள் உள்ளத்து உன்னையும் சுமந்து <br/>
                                                          கொய்த <br/>
ஆய்ந்த சண்பகத் தாது என்றான் நெய் சொரி அழலின் <br/>
                                                          நின்றாள். 	<br/>
<br/>
2472.	பிணி அவிழ் கோதையாள் ஓர் பேதை தன் பதி தன்  ஊடல் <br/>
தணிய வந்து அடியில் வீழத் தன்னிழல் அனையான் சென்னி <br/>
மணி இடைக் கண்டு கங்கை மணாளனை ஒப்பீர் எம்மைப் <br/>
பணிவது என் என்று நக்குப் பரிவு மேல் பரிவு செய்தாள். 	<br/>
<br/>
2473.	மதுகை வாள் ஒருவன் அங்கு ஓர் மங்கை தன் வடிவை <br/>
                                                        நோக்கிப் <br/>
பதுமமே அடிகை காந்தள் பயோதரம் கோங்கு காவிப் <br/>
புது மலர் விழிவாய் ஆம்பல் போது நும் மூரல் <br/>
                                                       ஒப்பபோது <br/>
அதனை வாய் திறந்து காட்டிப் போமின் என்று <br/>
                                                  அடுத்து நின்றான். 	<br/>
<br/>
2474.	விடைத் தனி ஏறு அன்னான் ஓர் விடலை ஓர் வேற் <br/>
                                                   கண்ணாள்முன் <br/>
கிடைத்து நும் இடத்து என் நெஞ்சம் கெட்டு வந்து <br/>
                                                ஒளித்தது அல்குல் <br/>
தடத் திடை ஒளித்ததேயோ தனத்திடை ஒளித்ததோ <br/>
                                                            பூம் <br/>
படத்தினைத் திறந்து காட்டிப் போ கெனப் பற்றிச் <br/>
                                                       சென்றான். 	<br/>
<br/>
2475.	மாந்தளிர் அடியார் சாய்ப்ப வளைந்த பூம் சினை வண்டு அன்னார் <br/>
கூந்தலில் கிடந்த செம்மல் கோதை மேல் வீழ்ந்த கற்பின் <br/>
ஏந்திழை அவரை நீத்துப் பலர் நுகர்ந்து எச்சில் ஆக்கும் <br/>
பூந்தொடியவரைத் துய்க்கும் பேதையர் போன்ற தன்றே. 	<br/>
<br/>
2476.	புல்லி மைந்தர் பொருள் கவர்ந்தார் என <br/>
வல்லி அன்ன மடந்தையர் கொய்தலின் <br/>
அல்லி நாண்மலர் அற்றபின் கைப் பொருள் <br/>
இல்லி என்ன விளைத்தன கா எலாம்.	<br/>
<br/>
2477.	மை உண் கண்ணியர் மைந்தரோடு அம்மலர் <br/>
கொய்யும் செல்வ நுகர்ந்து கொழுங்கணும் <br/>
மெய்யும் தோயில் கொழுநரின் வேற்றுமை <br/>
செய்யும் பொய்கை திளைப்பச் சென்றாரரோ.	<br/>
<br/>
2478.	அன்ன மன்னவர் ஆடும் கயம் தலை <br/>
நன்னர் நீல நளினம் குமுதம் என்று <br/>
இன்ன அன்றி எழில் முல்லை சண்பகம் <br/>
பொன் அம் கோங்கமும் பூத்தது போன்றதே.	<br/>
<br/>
2479.	குரவ ஓதியர் கயம் தலை குறுகுமுன் கயலும் <br/>
அரவும் ஆமையும் அலவனும் அன்ன அமும் அகன்ற <br/>
பருவரால் களும் இரிந்தன பகைஞர் மேல் இட்டு <br/>
வருவரேல் எதிர் நிற்பரோ வலி இழந்தவரே.	<br/>
<br/>
2480.	பண் எனும் சொலார் குடை தொறும் பல் மலர் வீழ்ந்த <br/>
தண் எனும் திரை அலை தொறும் நிரை நிரை தாக்கல் <br/>
கண்ணும் நீலமும் முகங்களும் கமலமும் வாயும் <br/>
வண்ண ஆம்பலும் தத்தம்மின் மலைவன அனைய.	<br/>
<br/>
2481.	குழை பாசியின் விரிந்திட மகிழ்ந்து நீர் குடையும் <br/>
மாழை உண் கணார் கொங்கையும் முகங்களும் மருங்கர் <br/>
சூழ் அரும் பொடு மலர்ந்த செந்தாமரைத் தொகுதி <br/>
ஆழ் தரங்க நீர் இடைக் கிடந்து அலைவன அனைய. 	<br/>
<br/>
2482.	தூய நீர் குடைந்து ஏரும் தன் துணைவியைத் துணைவன் <br/>
வாயும் கண்களும் வேறு உற்ற வண்ணம் கண்டு என் கண் <br/>
ஏய இன்னுயிர் அனையவள் எங்கு உளாள் என்றான் <br/>
காயும் வேல் கணாள் முலை குளிப் பாட்டினாள் கண்ணீர். 	<br/>
<br/>
2483.	மங்கை நல்லவள் ஒருத்தி நீர் ஆடுவான் மகிழ் நன் <br/>
அங்கை பற்றினள் ஏகுவாள் அவன் குடைந்து ஏறும் <br/>
பங்கயக் கணாள் ஒருத்தியைப் பார்த்தலும் சீசீ <br/>
எங்கை எச்சில் நீர் ஆடலேன் எனக் கரை நின்றாள்.	<br/>
<br/>
2484.	வனைந்த பைங் கழலான் புனல் ஆடலின் மார்பின் <br/>
நனைந்த குங்குமத் தலை எறி நளின மொட்டு அழுந்தப்<br/>
புனைந்த கொங்கையால் வடுப் படப் பொறித்தவள் யார் என்று <br/>
இனைந்து அழுகினாள் நெய் சொரி எரி என ஒருத்தி. 	<br/>
<br/>
2485.	வீழ்ந்த காதலன் செய்த தீங்கு ஆகிய வேலால் <br/>
போழ்ந்த நெஞ்சினாள் புலவி நோய் பொறாள் அவன் காண <br/>
ஆழ்ந்த நீர் இடை அமிழ்த்து வாள் போன்று அயர்ந்து    அயலே <br/>
தாழ்ந்த அன்னத்தை நோக்கிக் கை தா என இரந்தாள். 	<br/>
<br/>
2486.	கரும்பு போல் மொழியாள் ஒரு காரிகை வதனம் <br/>
சுரும்பு சூழ் கமலங்களுள் கமலமாய்த் தோன்ற <br/>
விரும்பு காதலன் ஐயுற்று மெலிந்தனன் மெல்ல <br/>
அரும்பு முல்லை கண்டு ஐயத்தின் நீங்கிச் சென்று  அணைந்தான். 	<br/>
<br/>
2487.	களித்த காதலன் மொக்குள் வாய்த் தன் நிழல் கண்டு <br/>
தௌ¤த்து வாள் நகை செய்ய மாற்றாள் என்று சீறித் <br/>
தளிர்க்கை நீட்டினாள் கண்டிடல் தடவினள் சலத்துள் <br/>
ஒளித்தியோ எனா உதைத்தனள் பேதை மாது ஒருத்தி.	<br/>
<br/>
2488.	நாறு சுண்ணம் மென் கலவையும் நானமும் தம்மின் <br/>
மாரி வீசி நின்று ஆடுவார் மாலை தாழ் அகலத்து <br/>
ஊறு பாடு அற வந்து அந்தரத்து அளிகவர்ந்து உண்ப <br/>
ஆறு செல்பவர் பொருள் வெளவும் ஆரட்டரே போல.	<br/>
<br/>
2489.	கொய்யும் நீலமும் கமலமும் கொண்டு கொண்ட நங்கன் <br/>
எய்யும் வாளியின் எறிவரால் எறிந்திடு மலரைக் <br/>
கையினால் புடைத்து எறிந்தவர் கதிமுகம் படக்கண்டு <br/>
ஐது வாள் நகை செய்து அக மகிழ்ச்சியுள் ஆழ்வார். 	<br/>
<br/>
2490.	வாச மென் பனி நீரோடு சுண்ணமும் வாரி <br/>
வீசுவார் இளம் பிடியொடு வேழ மா நிரை போல் <br/>
காசு உலாந் தொடி வில்லிடக் கைகளால் அள்ளிப் <br/>
பூசு சாந்து அவை அழிந்திடப் புனித நீர் இறைப்பார்.	<br/>
<br/>
2491.	அப் பெரும் புனல் தடம் குடைந்து ஆடுவார் ஆயத்து <br/>
ஒப்ப அரும் தனி ஒருமகள் ஒருவன் தன் முகத்துத் <br/>
துப்பை வென்ற செம் துவர் இதழ்ச் செய்ய வாய்த் தூநீர் <br/>
கொப்பளித்தனள் ஆம்ப அம் தேன் எனக் குடித்தான். 	<br/>
<br/>
2492.	ஆழம் அவ்விடைச் செல்லலை நில் என அடுத்தோர் <br/>
வேழ மன்னவன் விலக்குவான் போல் ஒரு வேல் கண் <br/>
ஏழை தன்னைக்கையால் வளைத்து ஏந்தி வண்டு அறை   தார் <br/>
சூழு மார் பணைத்து இரதி தோள் தோய்ந்தவன் ஒத்தான். 	<br/>
<br/>
2493.	மாசுஇல் நானமும் சூடிய மாலையும் மெய்யில் <br/>
பூசு சாந்தமும் ஆரமும் பொய்கைக்குக் கொடுத்து <br/>
வாச மெய்யினில் அம்புய வசமும் மயங்க <br/>
ஆசை மைந்தரோடு இளையவர் அகன் கரை அடைவார். <br/>
<br/>
2494.	தையலார் சிலர் நனைந்த நுண் தானையுள் பொதிந்த <br/>
மெய் எலாம் வெளிப் படக் கரை ஏறுவான் வெள்கி <br/>
ஐய தா பொலம் துகில் என அன்பரைக் கூய்க் கண் <br/>
செய்ய மாயனைக் கேட்கும் ஆய்ச் சிறுமியர் ஒத்தார்.	<br/>
<br/>
2495.	உலத்தை வென்ற தோள் ஆடவர் உச்சிமேல் பொறித்த <br/>
அலத்து அகத்தொடு குங்குமம் அனைந்து செம் புனலாய் <br/>
மலர்த் தடம் குடைந்து அவர்க்கு நீராஞ்சன வட்டக் <br/>
கலத்தை ஒத்தன சுற்றி நின்றார் ஒத்த கடிக்கா. 	<br/>
<br/>
2496.	பட்டும் பல் நிறக் கலிங்கமும் பன் மணிக் கலனும் <br/>
கொட்டும் சாந்தமும் நானமும் குங்குமச் சேறும் <br/>
கட்டும் தாமமும் தமது கட்டழகு எலாம் கவர <br/>
மட்டு உண் கோதையர் ஆடவர் மனம் எலாம் கவர்ந்தார். <br/>
<br/>
2497.	காவியும் கமலப் போதும் கள் ஒழுகு ஆம்பல் போதும் <br/>
வாவியுள் பூத்த போல வாடி உள் பூப்ப நோக்கி <br/>
ஏய் இரண்டு அன்ன கண்களால் அனங்கனை ஏவல் கொள்ளும் <br/>
பூவிரி பொலம் கொம்பு அன்னார் புது மது நுகரப்  புக்கார். 	<br/>
<br/>
2498.	பொன்னினும் வெள்ளியானும் பளிங்கினும் புலவன் செய்த <br/>
நன்னிறக் கலத்தில் கூர் வாள் நட்டு என ஆக்கிச் சேடி <br/>
மின் அனார் அளித்த தேறல் சிறு துளி விரலில் தெள்ளித் <br/>
துன்னி வீழ் களி வண்டு ஒச்சி தெண்டை அம் கனிவாய் வைப்பார். 	<br/>
<br/>

2499.	வள்ளத்து வாள் போல் வாக்கு மதுக் குடம் தன்பால்     பெய்த <br/>
கொள்ளைத் தேன் மதுவைக் கொள்ளைக் கொள வந்த வள்ளம் ஈது என்று <br/>
உள்ளத்து வெகுண்டு வை வாள் ஊன்றி மார் பிடப்பது  ஒத்த <br/>
கள்ளைச் சூழ் காளை வண்டு செருச் செயல் காண்பது  ஒத்த. <br/>
<br/>
2500.	தணியல் உண்டு உள்ளம் சோரும் ஒருமள் தன் இயல்உண்பான் <br/>
பிணி அவிழ் கோதையாள் ஒர் பெண் மகள் கலத்தில் வாக்கும் <br/>
துணிமதுத் தாரை தன்னை வாள் எனத் துணிந்து பேதாய் <br/>
திணிகதிர் வாளால் வள்ளம் சிதைத்தியோ என்று நக்காள். <br/>
<br/>
2501.	மலர் தொறும் சிறு தேன் நக்கித் திரிவண்டு மடவார் தம்கைத் <br/>
தலம் எடுத்து ஓச்ச ஓடா தழி இத் தடம் சாடி மொய்ப்ப <br/>
இலம் எனப் பல்லோர் மாட்டும் இரந்து இரந்து தன்மை     நீங்கா <br/>
அலமரும் வறியோர் வைத்த நிதி கண்டு அகல்வரே யோ. <br/>
<br/>
2502.	உண்டவள் ஒருத்தி கள்வாய் உதிக்கும் தன் முகமும்    கண்ணும் <br/>
கண்டு தாமரைகள் வேலை முளைத்தக் கள்ளை ஆர <br/>
மொண்டு உணாப் பேதைத் தும்பி அம்மது முளரி வார்     தேன் <br/>
நுண் துளி செறிவது என்னா நொடித்துக் கை புடைத்து நக்காள். 	<br/>
<br/>
2503.	மங்கையாள் ஒருத்தி தான் உண்டு எஞ்சிய மதுவுள் <br/>
                                                       தோன்றும் <br/>
திங்களை நோக்கி என்னைப் பிரிவின்கண் தீயாய்ச் <br/>
                                                         சுட்டாய் <br/>
இங்கு வந்து அகப் பட்டாயே இனி விடேன் கிடத்தி <br/>
                                                         என்னா <br/>
அங்கு ஒரு வள்ளம் கொண்டு சேமித்தாள் அருந்தல் <br/>
                                                        செய்யாள். 	<br/>
<br/>
2504.	வெவ்விய நறவம் உண்ட விளங்கு இழை ஒருத்தி கையில் <br/>
கௌவிய வாடி தன்னில் கரும் கயல் நெடும் கண் சேப்பும் <br/>
கொவ்வை வாய் விளர்ப்பு நோக்கி என் நலம் கூட்டு   உண்டு ஏகும் <br/>
ஓளவிய மனத்தான் யார் என்று அயர்கின்றாள் அயலார்  எள்ள. 	<br/>
<br/>
2505.	ஒருத்தி கள் உண்கின்றாள் தன் உருவம் அந் நறவுள் <br/>
                                                            தோன்ற <br/>
ஒருத்தி என்னுடன் வந்து உண்பாள் காண் என உண்ட <br/>
                                                            தோழி <br/>
ஒருத்தி வந்து என் செய்வாள் தன் உருவமும் நோக்கிப் <br/>
                                                            பேதாய் <br/>
ஒருத்தியோ இருவர் என்றாள் எச்சில் என்று உகுத்து <br/>
                                                           நக்காள். 	<br/>
<br/>
2506.	சாடி உண் நறவம் உண்டாள் தன் உரு வேறு பாட்டை <br/>
ஆடியுள் நோக்கி நானோ அல்லனோ எனைத்தான்   கைக்கொண்டு <br/>
ஓடினர் பிறரும் உண்டோ உயிர் அன்னான் வந்து இங்கு என்னைத் <br/>
தேடி என் செய்கேன் என்னைத் தேடித்தா சேடி என்றாள். 	<br/>
<br/>

2507.	களித்தவள் ஒருத்தி நின்ற வாடியுள் கணவன்றன் பின் <br/>
ஒளித்தவன் உருவும் தானு நேர் பட உருத்து நோக்கித் <br/>
துளித்த கண்ணீர் ஆகி ஏது இலாள் தோய் தோய்ந்து இன்பம் <br/>
குளித்தனை இருத்தியோ என்று உதைத்தனள் கோபம்  மூண்டாள். 	<br/>
<br/>
2508.	இளம் புளிந்தயிர் விராய இன் சுவை பொதிந்த சோறு <br/>
வளம் பட விருத்தினோடும் அருந்துவார் வசந்த வீணை <br/>
களம் படும் எழாலினோடும் கைவிரல் நடாத்திக் காமன் <br/>
உளம் புகுந்து அலைப்ப வெண்ணெய்ப் பாவை போல்  உருகிச் சோர்வார். 	<br/>
<br/>
2509.	இவ் இள வேனில் காலத்து இன்னுயிர்த் துணைவி யோடும் <br/>
செவ்விய செங்கோன் நேமிச் செண்பக மாறன் ஓர் நாள் <br/>
கைவினை வல்லோன் செய்த கதிர்விடு காந்தக் குன்றில் <br/>
வெவ்விய வேடை நீப்பான் இருந்தனன் வேறு வைகி. 	<br/>
<br/>
2510.	மாந்தளிர் ஈன்று கோங்கு வண்டள அரும்பித் தண்தேன் <br/>
காந்தள் செம் கமலம் ஆம்பல் சண்பகம் கழுநீர் புத்துச் <br/>
சாய்ந்த மென் கொடியும் தானும் தனி இடத்து இருப்பான் நேரே <br/>
வாய்ந்த ஓர் நாற்றம் தோன்ற அசைந்தது வசந்தத்  தென்றல். 	<br/>
<br/>
2511.	வெவ்விய வேலான் வீசும் வாச மோந்து ஈது வேறு <br/>
திவ்விய வாசம் ஆக இருந்தது தென்றல் காவில் <br/>
வெளவிய வாசம் அன்று காலுக்கும் வாசம் இல்லை <br/>
எவ்வியல் வாச மேயோ இது என எண்ணம் கொள்வான். <br/>
<br/>
2512.	திரும்பித்தன் தேவி தன்னை நோக்கினான் தேவி     ஐம்பால்<br/>
இரும்பித்தை வாசம் ஆகி இருந்தது கண்டில் வாசம் <br/>
சுரும்பிற்கும் தெரியாது என்னாச் சூழ்ந்து இறும் பூது   கொண்டீ <br/>
தரும்பிதைக் இயல்போ செய்கையோ என ஐயம்    கொண்டாள். 	<br/>
<br/>
2513.	ஐயுறு கருத்தை யாவராயினும் அறிந்து பாடல் <br/>
செய்யுநர் அவர்க்கே இன்ன ஆயிரம் செம்பொன் என்றக் <br/>
கையுறை வேலான் ஈந்த பொன் கிழி கைக் கொண்டு ஏகி <br/>
மெய் உணர் புலவர் முன்னாத் தூக்கினார் வினைசெய் மாக்கள். 	<br/>
<br/>
2514.	வங்கத்தார் பொருள் போல் வேறு வகை அமை கேள்வி நோக்கிச் <br/>
சங்கத்தார் எல்லாம் தம்மில் தனித்தனி தேர்ந்து தேர்ந்து <br/>
துங்கத் தார் வேம்பன் உள்ளம் சூழ் பொருள் துழாவி உற்ற <br/>
பங்கத்தார் ஆகி எய்த்துப் படருறு மனத்தர் ஆனார். 	<br/>
<br/>
2515.	அந்த வேலையில் ஆதி சைவரில் <br/>
வந்த மாணவன் மணம் செய் வேட்கையான் <br/>
முந்தை ஆச்சிம முயலும் பெற்றியான் <br/>
தந்தை தாய் இலான் தருமி என்று உளான்.	<br/>
<br/>
2516.	ஒருவன் நான் முகத்து ஒருவன் மார்பு உறை <br/>
திருவன் நாடரும் தேவனாலும் உரு <br/>
அருவ நாலகன் தானைத் தன் கலி <br/>
வெருவ நாடி முன் வீழ்ந்து வேண்டுவான்.	<br/>
<br/>
2517.	தந்தை தாய் இலேன் தனியன் ஆகிய <br/>
மைந்தனேன் புது வதுவை வேட்கையேன் <br/>
சிந்தை நோய் செயும் செல்ல தீர்ப்பதற்கு <br/>
எந்தையே இது பதம் என்று ஏத்தியே. 	<br/>
<br/>
2518.	நெடிய வேத நூல் நிறைய ஆகமம் <br/>
முடிய ஓதிய முறையினில் நிற்கு எனும் <br/>
வடி இல் இல்லற வாழ்க்கை இன்றி நின் <br/>
அடி அருச் சனைக்கு அருகன் ஆவனோ.	<br/>
<br/>
2519.	ஐய யாவையும் அறிதியே கொலாம் <br/>
வையை நாடவன் மனக் கருத்து உணர்ந்து <br/>
உய்ய ஓர் கவி உரைத்து எனக்கு அருள் <br/>
செய்ய வேண்டும் என்று இரந்து செப்பினான்.<br/>
<br/>
2520.	தென்னவன் குல தெய்வம் ஆகிய <br/>
மன்னர் கொங்கு தேர் வாழ்க்கை இன் தமிழ் <br/>
சொல் நலம் பெறச் சொல்லி நல்கினார் <br/>
இன்னல் தீர்ந்து அவன் இறைஞ்சி வாங்கினான்.	<br/>
<br/>

2521.	பொன் தனிச்சடைப் புவன நாயகன் <br/>
சொற்ற பாடல் கைக் கொண்டு தொல் நிதி <br/>
பெற்று எடுத்தவன் போன்று பீடு உறக் <br/>
கற்ற நாவலர் கழகம் நண்ணினான்.	<br/>
<br/>
2522.	கல்வியாளர் தம் கையில் நீட்டினான் <br/>
வல்லை யாவரும் வாங்கி வாசியாச் <br/>
சொல்லின் செல்வமும் பொருளும் தூக்கியே <br/>
நல்ல நல்ல என்று உவகை நண்ணினார்.	<br/>
<br/>
2523.	அளக்கு இல் கேள்வியார் அரசன் முன்பு போய் <br/>
விளக்கி அக்கவி விளம்பினார் கடன்<br/>
உள்ளக் கருத்து நேர் ஒத்தலால் சிரம் <br/>
துளக்கி மீனவன் மகிழ்ச்சி தூங்கினான்.	<br/>
<br/>
2524.	உணர்ந்த கேள்வியார் இரரோடு ஒல்லை போய்ப் <br/>
புணர்ந்த ஆயிரம் பொன்னும் இன் தமிழ் <br/>
கொணர்ந்த வேதியன் கொள்க இன்று என <br/>
மணந்த தாரினான் மகிழ்ந்து நல்கினான்.	<br/>
<br/>
2525.	வேந்தன் ஏவலால் விபுதர் தம் ஒடும் <br/>
போந்து மீண்டு அவைப் புறம்பு தூங்கிய <br/>
ஆய்ந்த பொன் கிழி அறுக்கும் நம்பியை <br/>
நேர்ந்து கீரன் நில் என விலக்கினான். 	<br/>
<br/>
2526.	குற்றம் இக் கவிக்கு என்று கூறலும் <br/>
கற்றிலான் நெடும் காலம் வெம் பசி <br/>
உற்றவன் கலத்து உண்ணும் எல்லை கைப் <br/>
பற்ற வாடினான் பண்பு பற்றினான்.	<br/>
<br/>
2527.	உலர்ந்த நெஞ்சு கொண்டு ஒதுங்கி நாயகன் <br/>
நலம் தரும் கழல் நண்ணினான் அவன் <br/>
மலர்ந்தபாடல் கொண்டு அறிஞர் வைகிடத்து <br/>
அலர்ந்த சிந்தை கொண்டு அடைந்த மைந்தனே.	<br/>
<br/>
2528.	செய்யுள் கொண்டு போய்த் திருமுன் வைத்து உளப் <br/>
பையுள் கொண்ட அப் பனவன் என்னை நீ <br/>
மையுள் கண்ட இவ் வழுவுப் பாடலைக் <br/>
கையுள் நல்கினாய் கதி இலேற்கு எனா.	<br/>
<br/>
2529.	வறுமை நோய் பிணிப்பப் பல் நாள் வழிபடு அடியேன்  நின்பால் <br/>
பெறு பொருள் இழந்தேன் என்று பேசில் என் யார்க்கும்   மேலாம் <br/>
கறை கெழு மிடற்றோய் நின்றன் கவிக்குக் குற்றம் சில்    வாழ்நாள் சிற் <br/>
அறிவு உடைப் புலவர் சொன்னால் யார் உனை மதிக்க   வல்லார். 	<br/>
<br/>
2530.	எந்தை இவ் விகழ்ச்சி நின்னது அல்லதை எனக்கு யாது     என்னாச் <br/>
சிந்தை நோய் உழந்து சைவச் சிறுவன் இன்று இரங்க    யார்க்கும் <br/>
பந்தமும் வீடும் வேதப் பனுவலும் பயனும் ஆன <br/>
சுந்தர விடங்கன் ஆங்கு ஓர் புலவனாய்த் தோற்றம்  செய்தான். 	<br/>
<br/>
2531.	கண்டிகை மதாணி ஆழி கதிர்முடி வயிரம் வேய்ந்த <br/>
குண்டலம் குடி கொண்டு அகத்து அழகு எலாம்   கொள்ளைக் கொள்ளத் <br/>
தண் தமிழ் மூன்றும் வல்லோன் தான் எனக் குறி இட்டு    ஆங்கே <br/>
புண்டர நுதலில் பூத்துப் பொய் இருள் கிழித்துத் தள்ள. 	<br/>
<br/>
2532.	விரிகதிர்ப் படாத்திற் போர்த்த மெய்ப் பையுள் அடங்கிப்       பக்கத்து <br/>
எரி மணிக் கடகத்திண் தோள் இளையவர்    அடப்பையோடும் <br/>
குருமணிக் களாஞ்சி அம் பொன் கோடிகம் தாங்க    முத்தால் <br/>
புரிமதிக் குடைக் கீழ்ப் பொன் கால் கவரி பால் புரண்டு     துள்ள. 	<br/>
<br/>
2533.	சொல் வரம்பு இகந்த பாதம் என்பது தோன்ற வேத <br/>
நல்ல பாதுகையாய்ச் சூட நவின்றன கற்றுப் பாட <br/>
வல்லவர் மறையின் ஆறு மனு முதல் கலை போல் பின்பு <br/>
செல்ல நூல் ஆய்ந்தோர் வைகும் திருந்து அவைக்   களத்தைச் சேர்ந்தான். 	<br/>
<br/>
2534.	ஆரவை குறுகி நேர் நின்று அங்கு இருந்தவரை நோக்கி <br/>
யாரை நங் கவிக்குக் குற்றம் இயம்பினார் என்னா முன்னம் <br/>
கீரன் அஞ்சாது நானே கிளத்தினேன் என்றான் நின்ற <br/>
சீரணி புலவன் குற்றம் யாது எனத் தேராக் கீரன். 	<br/>
<br/>
2535.	சொல் குற்றம் இன்று வேறு பொருள் குற்றம் என்றான்   தூய <br/>
பொன் குற்ற வேணி அண்ணல் பொருள் குற்றம் என்னை     என்றான் <br/>
தன் குற்றம் வருவது ஓரான் புனைமல்ர்ச் சார்பால் அன்றி <br/>
அல் குற்ற குழற்கு நாற்றம் இல்லையே என்றான் ஐயன். 	<br/>
<br/>
2536.	பங்கய முக மென் கொங்கைப் பதுமினி குழலோ என்ன <br/>
அங்கு அதும் அனைத்தே என்றான் ஆலவாய் உடையான்    தெய்வ <br/>
மங்கையர் குழலோ என்ன அன்னதும் மந்தாரத்தின் <br/>
கொங்கலர் அளைந்து நாரும் கொள்கையால் செய்கைத்து  என்றான். 	<br/>
<br/>
2537.	பரவி நீ வழிபட்டு ஏத்தும் பரம் சுடர் திருக்காளத்தி <br/>
அரவு நீர்ச் சடையார் பாகத்து அமர்ந்த ஞானப்     பூங்கோதை <br/>
இரவி நீர்ங் குழலும் அற்றோ என அஃதும் அற்றே  என்னா <br/>
வெருவிலான் சலமே உற்றச் சாதித்தான் விளைவு    நோக்கான். 	<br/>
<br/>
2538.	கற்றை வார் சடையான் நெற்றிக் கண்ணினைச் சிறிதே   காட்டப் <br/>
பற்றுவான் இன்னும் அஞ்சான் உம் பரார் பதி போல்  ஆகம் <br/>
முற்று நீர் கண் ஆனாலும் மொழிந்த நும் பாடல் குற்றம் <br/>
குற்றமே என்றான் தன் பால் ஆகிய குற்றம் தேரான். 	<br/>
<br/>
2539.	தேய்ந்த நாள் மதிக் கண்ணியான் நுதல் விழிச் செம் தீப் <br/>
பாய்ந்த வெம்மையில் பொறாது பொன் பங்கயத் தடத்துள் <br/>
ஆய்ந்த நாவலன் போய் விழுந்து ஆய்ந்தனன் அவனைக் <br/>
காய்ந்த நாவலன் இம் எனத் திரு உருக் கரந்தான். 	<br/>
<br/>
சங்கப் பலகை கொடுத்த படலம் சுபம் 	 	 <br/>
------------------<br/>
<br/>
<center><h3> 
53. கீரனைக் கரையேற்றிய படலம்  (2540 -2566 )</h3></center>
<br/>
2540.	மாரனைப் பொடி கண்டவர் அந்தண மைந்தனுக்கு <br/>
ஆர நல் கனகக் கிழி ஈந்தது அறைந்தனம் <br/>
ஏர் அனத்திரள் சூழ் மலர் ஓடை இடத்தினும் <br/>
கீரனைக் கரை ஏற்றிய வாறு கிளத்துவாம். 	<br/>
<br/>
2541.	தாழ்ந்த வேணியன் நெற்றி முளைத்த அழல் கணால் <br/>
போழ்ந்த நாவலன் ஆடக பங்கயப் போய்கைவாய் <br/>
வீழ்ந்து அரும் படர் வேலையில் வீழ்ந்தனன் விம்முறச் <br/>
சூழ்ந்த நாவலர் கண்டு போறாது துளங்குவார்.	<br/>
<br/>
2542.	ஏன்ற வேந்தன் இலாக்குடி ஈட்டமும் மின் கதிர் <br/>
கான்ற நாயக மாமணி போகிய கண்டியும் <br/>
ஆன்ற நானம் இலாதவர் கல்வியும் ஆனதே <br/>
சான்ற கீரன் இலாத அவை கூடிய சங்கமே.<br/>
<br/>
2543.	ஐய சொல் பொருள் தன் வடிவானவர் ஆலவாய் <br/>
மை தழைத்த மிடற்றினார் தம்மொடும் வாது தான் <br/>
செய்த இப்பிழையோ பெரிது எப்படி தீருமோ <br/>
உய்வது அற்பதமே என யாவரும் உன்னினார்.	<br/>
<br/>
2544.	எய்தி வெள்ளி மலை பெயர்த்தானும் இறுத்த தன் <br/>
கையில் வீணைத் தொட்டு இன்னிசை பாடக் கனிந்தவன் <br/>
செய்த தீங்கு பொறுத்ததும் அன்றித் திண் தேரோடும் <br/>
மொய் கொள் வாளும் கொடுத்தனன் புண்ணிய மூர்த்தியே. 	<br/>
<br/>
2545.	யாவராலும் அகற்ற அரிது இப்பிழை யாவர்க்கும் <br/>
தேவர் ஆம் அவரே திரு உள்ளம் திரும்பினால் <br/>
போவதே இதுவே துணிபு என்று புகன்று போய்ப் <br/>
பாவலோர் பரன் தாள் நிழலில் பணிந்து ஏத்துவார்.	<br/>
<br/>
2546.	திருத்தனே சரணம் சரணம் மறைச் சென்னி மேல் <br/>
நிருத்தனே சரணம் சரணம் நிறை வேத நூல் <br/>
அருத்தனே சரணம் சரணம் திரு ஆலவாய் <br/>
ஒருத்தனே சரணம் சரணங்கள் உனக்கு நாம்.	<br/>
<br/>
2547.	பாயும் மால் விடை மேல் வருவோய் பல் உயிர்க்கு எலாம் <br/>
தாயும் தந்தையும் ஆகும் நின் தண் அளி தாமரைக்கு <br/>
ஏயும் மாதவன் போல் அல்ல தீய இயற்றினார்க்கு<br/>
ஆயும் இன்பமும் துன்பமும் ஆக்குவது ஆதலால். <br/>
<br/>
2548.	அத்த கற்ற செருக்கின் அறிவழி கீரனின் <br/>
வித்தகக் கவியைப் பழுது என்ற விதண்டையான் <br/>
மத்தகக் கண் விழித்து வெதுப்பின் மலர்ந்த பொன் <br/>
முத்தகக் கமலத்து இடை வீழ முடுக்கினாய்.	<br/>
<br/>
2549.	இருள் நிறைந்த மிடற்று அடிகேள் இனி இப்பிழை <br/>
கருணை செய்து பொறுத்து அருள் என்று கபிலனும் <br/>
பரணனும் முதல் ஆகிய பாவலர் யாவரும் <br/>
சரணம் என்று விழுந்து இரந்தார் அடி சாரவே.	<br/>
<br/>
2550.	அக்கீர வேலை ஆலம் அயின்ற எம் கருணை வள்ளல் <br/>
இக்கீர மழலைத் தீம் சொல் இறைவியோடு எழுந்து போந்து <br/>
நக்கீரன் கிடந்த செம் பொன் இனப் பூந் தடத்து ஞாங்கர்ப் <br/>
புக்கீர மதுரத் தீம் சொல் புலவர் தம் குழாத்துள் நின்றான். 	<br/>
<br/>
2551.	அனல் கணான் நோக்கினான் பின் அருள் கணால் நோக்க வாழ்ந்த <br/>
புனல் கணே கிடந்த கீரன் பொறி புலன் கரணம் எல்லாம் <br/>
கனல் கணார் தமவே யாகக் கருணை மா கடலில் ஆழ்ந்து <br/>
வினைக் கணே எடுத்த யாக்கை வேறு இல் அன்பு உருவம் ஆனான். 	<br/>
<br/>
2552.	போதையார் உலகம் ஈன்ற புனிதையார் பரஞானப் பூம் <br/>
கோதையார் குழற்குத் தீங்கு கூறிய கொடிய நாவின் <br/>
தீதை யார் பொறுப்பரேயோ அவர் அன்றித்    திருக்காளத்திக் <br/>
காதையார் குழையினாரைக் காளத்தி கயிலை என்னா. 	<br/>
<br/>
2553.	எடுத்த சொல் மாறி மாறி இசைய நேரிசை வெண்பாவால் <br/>
தொடுத்த அந்தாதி சாத்தத் துணைச் செவி மடுத்து நேர்  வந்து <br/>
அடுத்தவன் கையைப் பற்றி அகன் கரை ஏற்றினார் தாள் <br/>
கொடுத்து எழு பிறவி வேலைக் கொடுகரை ஏற்ற வல்லார். <br/>
<br/>
2554.	கை தந்து கரையேறிட்ட கருணை அம் கடலைத் தாழ்ந்து <br/>
மை தந்த கயல் கணாளை வந்தித்துத் தீங்கு நன்கு <br/>
செய் தந்தோர்க்கு இகலும் அன்பும் செய்தமை பொருளாச்   செய்யுள் <br/>
பெய் தந்து பாடுகின்றான் பிரான் அருள் நாடுகின்றான். 	<br/>
<br/>
2555.	அறன் இலான் இழைத்த வேள்வி அழித்த பேர் ஆண்மை <br/>
                                                           போற்றி <br/>
மறன் இலாச் சண்டிக்கு ஈந்த மாண் பெரும் கருணை <br/>
                                                           போற்றி <br/>
கறுவி வீழ் கூற்றைக் காய்ந்த கனைகழல் கமலம் <br/>
                                                           போற்றி <br/>
சிறுவனுக்கு அழியா வாழ் நாள் அளித்து அருள் செய்தி <br/>
                                                           போற்றி. 	<br/>
<br/>
2556.	சலந்தரன் உடலம் கீண்ட சக்கரப் படையாய் போற்றி <br/>
வலம் தரும் அதனை மாயோன் வழிபடக் கொடுத்தாய் போற்றி <br/>
அலர்ந்த செம் கமலப் புத்தேள் நடுச் சிரம் அரிந்தாய் போற்றி <br/>
சிலந்தியை மகுடம் சூட்டி அரசு அருள் செல்வம் போற்றி. 	<br/>
<br/>
2557.	திரிபுரம் பொரிய நக்க சேவகம் போற்றி மூவர்க்கு <br/>
அருளிய தலைமை போற்றி அனங்கனை ஆகம் தீய <br/>
எரி இடு நயனம் போற்றி இரதி வந்து இரப்ப மீளக் <br/>
கரியவன் மகனுக்கு ஆவி உதவிய கருணை போற்றி.	<br/>
<br/>
2558.	நகைத்தட வந்த வந்த நகுசிரம் திருகி வாங்கிச் <br/>
சிகைத்திரு முடிமேல் வைத்த திண் திறல் போற்றி கோயில் <br/>
அகத்து அவி சுடரைத் தூண்டும் எலிக்கு அரசாள மூன்று <br/>
சகத்தையும் அளித்த தேவர் தம்பிரான் சரணம் போற்றி. 	<br/>
<br/>
2559.	பொருப்பு அகழ்ந்து எடுத்தோன் சென்னி புயம் இற <br/>
                                                மிதித்தாய் போற்றி <br/>
இருக்கு இசைத்து அவனே பாட இரங்கி வாள் கொடுத்தாய் <br/>
                                                         போற்றி <br/>
தருக்கொடும் இருவர் தேடக் அழல் பிழம்பு ஆனாய் <br/>
                                                         போற்றி <br/>
செருக்கு விட்டு அவரே பூசை செய்ய நேர் நின்றாய் <br/>
                                                         போற்றி. 	<br/>
<br/>
2560.	பரும் கை மால் யானை ஏனம் பாய் புலி அரிமான் மீனம் <br/>
இரும் குறள் ஆமை கொண்ட இகல் வலி கடந்தாய்  போற்றி <br/>
குரங்கு பாம்பு எறும்பு நாரை கோழி ஆண் அலவன் தேரை <br/>
கருங்குரீஇ கழுகின் அன்புக்கு இரங்கிய கருணை   போற்றி. 	<br/>
<br/>
2561.	சாலநான் இழைத்த தீங்குக்கு என்னையும் தண்டம் செய்த <br/>
கோலமே போற்றி பொல்லாக் கொடியனேன் தொடுத்த புன்  சொல் <br/>
மாலை கேட்டு என்னை ஆண்ட மலைமகள் மணாள  போற்றி <br/>
ஆலவாய் அடிகள் போற்றி அம்மை நின் அடிகள்   போற்றி. 	<br/>
<br/>
2562.	ஆவல் அலந்தனே அடியனேற்கு அருளல் என்னாக் <br/>
கோவமும் பிரசாதமும் குறித்து உரை பனுவல் <br/>
பா அலங்கலால் பரனையும் பங்கில் அம் கயல் கண் <br/>
பூவை தன்னையும் முறை முறை போற்றி என்று ஏத்தா.	<br/>
<br/>
2563.	தேவ தேவனானப் பின் பெரும் தேவ பாணியொடும் <br/>
தாவில் ஏழ் இசை ஏழுகூற்று இருக்கையும் சாத்திப் <br/>
பூவர் சேவடி சென்னி மேல் பூப்ப வீழ்ந்து எழுந்தான் <br/>
பாவலோர்களும் தனித்தனி துதித்தனர் பணிந்தார்.	<br/>
<br/>
2564.	துதித்த கீரனுக்கு இன்னருள் சுரந்து நீ முன் போல் <br/>
மதித்த நாவலர் குழாத்து இடை வதி என மறைநூல் <br/>
உதித்த நாவினார் கருணை செய்து உருக்கரந்து அயன்  சேய் <br/>
விதித்த கோயில் புக்கு அமர்ந்தனர் விளங்கு இழையோடும். 	<br/>
<br/>
2565.	கற்ற கீரனும் கலைஞரும் கழக மண்டபத்தில் <br/>
உற்ற ஆடகக் கிழி அறுத்து அந்தணற்கு உதவி <br/>
கொற்ற வேந்தனும் வரிசைகள் சில செயக் கொடுப்பித்து <br/>
அற்றம் நீங்கிய கல்வியின் செல்வராய் அமர்ந்தார். 	<br/>
<br/>
2566.	சம்பக மாறன் என்னும் தமிழ்நர்தம் பெருமான் கூடல் <br/>
அம்பகல் நுதலினானை அங்கயல் கண்ணி னாளை <br/>
வம் பக நிறைந்த செந்தா மரை அடி வந்து தாழ்ந்து <br/>
நம்பக நிறைந்த அன்பால் பல் பணி நடாத்தி வைகும்.	<br/>
<br/>
கீரனைக் கரையேற்றிய படலம் சுபம்	 	 <br/>
------------------------<br/>
<br/>
<center><h3>
54. கீரனுக்கு இலக்கணம் உபதேசித்த படலம்  (2567 -2596)</h3></center>
<br/>
2567.	கொன்றை அம் தெரியல் வேய்ந்த கூடல் எம் பெருமான்    செம்பொன் <br/>
மன்றல் அம் கமலத்து ஆழ்ந்து வழிபடு நாவலோனை <br/>
அன்று அகன் கரை ஏறிட்ட அருள் உரை செய்தேம்    இப்பால் <br/>
தென் தமிழ் அனையான் தேறத் தெருட்டிய திறனும்   சொல்வாம். 	<br/>
<br/>
2568.	முன்பு நான் மடக் கூடல் முழு முதல் ஆணையால் போய் <br/>
இன்புற அறிஞர் ஈட்டத்து எய்தி ஆங்கு உறையும் கீரன் <br/>
வன்புறு கோட்டம் தீர்ந்து மதுரை எம் பெருமான் தாளில் <br/>
அன்பு உறு மனத்தன் ஆகி ஆய்ந்து மற்று இதனைச்   செய்வான். 	<br/>
<br/>
2569.	கட்டு அவிழ் கடுக்கை அண்ணல் கண்ணினால் அவிந்த  காளை <br/>
மட்டு அவிழ் மலரோனாலும் மாயவனாலும் காக்கப் <br/>
பட்டவன் அல்லன் நல் நுதல் விழிப்படு தீ நம்மைச் <br/>
சுட்ட போது உருப்பம் தீர்த்துக் காத்தது இச் சுவணக்  கஞ்சம். 	<br/>
<br/>
2570.	இப் பெரும் தடமே எம்மை எம்மையும் காப்பது என்னாக் <br/>
கப்பிலா மனத்தான் மூன்று காலமும் மூழ்கி மூழ்கி <br/>
அப்பனை ஆலவாய் எம் அடிகளை அடியார் சேம <br/>
வைப்பினை இறைஞ்சி நித்தம் வழிபடும் நியமம் பூண்டான். 	<br/>
<br/>
2571.	மையறு மனத்தான் வந்து வழிபடு நியமம் நோக்கிப் <br/>
பை அரவாரம் பூண்ட பரஞ்சுடர் மாடக் கூடல் <br/>
ஐயனும் அணியன் ஆகி அகம் மகிழ்ந்து அவனுக்கு ஒன்று <br/>
செய்ய நல் கருணை பூத்து திரு உளத்து இதனைத்    தேர்வான். 	<br/>
<br/>
2572.	இலக்கணம் இவனுக்கு இன்னும் தௌ¤கில இதனால்  ஆய்ந்த <br/>
நலத்த சொல் வழூச் சொல் என்பது அறிகிலன் அவை தீர்  கேள்விப் <br/>
புலத்தவர் யாரைக் கொண்டு போதித்து இவனுக்கு என்னா <br/>
மலைத் தனு வளைத்த முக்கண் மன்னவன் உன்னும்   எல்லை. 	<br/>
<br/>
2573.	பங்கயச் செங்கை கூப்பிப் பாலின் நேர் மொழியாள்     சொல்வாள் <br/>
அங்கணா அம்கை நெல்லிக் கனி என அனைத்தும் கண்ட <br/>
புங்கவா நினது சங்கைக்கு உத்தரம் புகல வல்லார் <br/>
எங்குளர் ஏனும் என் நெஞ்சு உதிப்பது ஒன்று இசைப்பேன்    ஐயா. 	<br/>
<br/>
2574.	பண்டு ஒரு வைகல் வெள்ளிப் பனிவரை இடத்து உன்   பாங்கர்ப் <br/>
புண் தவழ் குலிசக் கோமான் பூ மகன் மாயப் புத்தேள் <br/>
அண்டரும் சனகன் ஆதி இருந்தவர் பிறரும் ஈண்டிக் <br/>
கொண்டனர் இருந்தார் இந்தக் குவலயம் பொறாது மாதோ. 	<br/>
<br/>
2575.	தாழ்ந்தது வடகீழ் எல்லை உயர்ந்தது தென் மேற்கு எல்லை <br/>
சூழ்ந்தது கண்டு வானோர் தொழுது உனைப் பரவி ஐய <br/>
ஊழ்ந்திடும் அரவம் பூண்டோய் ஒருவன் நின் ஒப்பான்   அங்கே <br/>
வாழ்ந்திட விடுத்தால் இந்த வையம் நேர் நிற்கும் என்றார். 	<br/>
<br/>
2576.	பைத்தலை புரட்டு முந்நீர்ப் பௌவம் உண்டவனே எம்மை <br/>
ஒத்தவன் அனையான் வாழ்க்கைக்கு உரியளாகிய உலோபா <br/>
முத்திரை இமவான் பெற்ற முகிழ் முலைக் கொடி ஒப்பாள்  என்று <br/>
இத்திரு முனியை நோக்கி ஆயிடை விடுத்தாய் அன்றே. 	<br/>
<br/>
2577.	விடை கொடு போவான் ஒன்றை வேண்டினான் ஏகும்     தேயம் <br/>
தொடை பெறு தமிழ் நாடு என்று சொல்லுப வந்த நாட்டின் <br/>
இடை பயில் மனித்தர் எல்லாம் இன் தமிழ் ஆய்ந்து  கேள்வி <br/>
உடையவர் என்ப கேட்டார்க்கு உத்தரம் உரைத்தல்   வேண்டும். <br/>
<br/>
2578.	சித்தம் மாசு அகல அந்தச் செம் தமிழ் இயல் நூல்     தன்னை <br/>
அத்தனே அருளிச் செய்தி என்றனன் அனையான் தேற <br/>
வைத்தனை முதல் நூல் தன்னை மற்று அது தௌ¤ந்த    பின்னும் <br/>
நித்தனும் அடியேன் என்று நின் அடி காண்பேன் என்றான். 	<br/>
<br/>
2579.	கடம்பமா வனத்தில் எம்மைக் கண்டனை இறைஞ்சி <br/>
                                                          உள்ளத்து <br/>
திடம் பெற யாது வேட்டாய் அவை எலாம் எம்பால் <br/>
                                                           பெற்றுத் <br/>
திடம் பெற மலயத்து எய்தி இருக்க என விடுத்தாய் <br/>
                                                           சென்று <br/>
குடம் பெறு முனியும் அங்கே இருக்கின்றான் <br/>
                                                      கொடியினோடும். 	<br/>
<br/>
2580.	இனையது உன் திரு உள்ளத்துக்கு இசைந்ததேல் இவற்குக்   கேள்வி <br/>
அனைய மாதவனைக் கூவி உணர்த்தென வணங்கு கூற <br/>
இனைய நாண் இகழ்ச்சி எல்லா மறந்திடாது இன்று    சொன்னாய் <br/>
அனையதே செய்தும் என்னா அறிவனை நினைத்தான்    ஐயன். <br/>
<br/>
2581.	உடைய நாயகன் திருவுளம் உணர்ந்தனன் முடிமேல் <br/>
அடைய அஞ்சலி முகிழ்த்தனன் அரும் தவ விமானத்து <br/>
இடை புகுந்தனன் பன்னியோடு எழுந்தனன் அகல்வான் <br/>
நடையன் ஆகி வந்து அடைந்தனன் நற்றமிழ் முனிவன்.	<br/>
<br/>
2582.	இயங்கு மாதவத் தேரினும் பன்னியோடு இழிந்து <br/>
புயங்கன் ஆலயம் புகுந்து நாற்புயம் புடை கிளைத்துத் <br/>
தயங்கு செம் பவளா சலம் தன்னையும் அதன்பால் <br/>
வயங்கும் இந்திர நீலமால் வரையையும் பணியா.	<br/>
<br/>
2583.	பெருகும் அன்பு உளம் துளும்ப மெய் ஆனந்தம் பெருக <br/>
அருகு இருந்தனன் ஆவயில் கீரனும் அம் பொன் <br/>
முருகு அவிழ்ந்த தாமரை படிந்து இறைவனை முன்போல் <br/>
உருகு அன்பினால் இறைஞ்சுவான் ஒல்லை வந்து   அடைந்தான். <br/>
<br/>
2584.	இருந்த மாதவச் செல்வனை எதிர் வர நோக்கி <br/>
அருந்த வாவிற்கு இயல் தமிழ் அமைந்தில எம்பால் <br/>
தெரிந்த நீ அதை அரி தபத் தெருட்டு எனப் பிணியும் <br/>
மருந்தும் ஆகிய பெருந்தகை செய்யவாய் மலர்ந்தான். 	<br/>
<br/>
2585.	வெள்ளை மாமதிப் பிளவு அணி வேணி அம் கருணை <br/>
வள்ளலார் பணி சிரத் தினு மனத்தினும் தாங்கிப் <br/>
பள்ளம் ஏழையும் பருகினோன் பணியும் நக்கீரன் <br/>
உள்ளம் மாசு அற வியாகரணத்தினை உரைக்கும்.	<br/>
<br/>
2586.	இருவகைப் புற உரை தழீஇ எழுமதமொடு நால் <br/>
பொருளடும் புணர்ந்து ஐ இரு குற்றமும் போக்கி <br/>
ஒரு விலை இரண்டு அழகொடு முத்தி எண் நான்கும் <br/>
மருவு ஆதி நூலினைத் தொகை வகை விரி முறையால்.	<br/>
<br/>
2587.	கருத்துக் கண் அழி ஆதிய காண்டிகை யானும் <br/>
விருத்தியான் நூல் கிடைப் பொரு துளக்கற விளக்கித் <br/>
தெரித்து உரைத்தனன் உரைத்திடு திறம் கண்டு நூலின் <br/>
அருத்த மே வடிவு ஆகிய ஆதி ஆசிரியன். 	<br/>
<br/>
2588.	தருக்கு இன்பமும் கருணையுந் தழைய மா தவனைக் <br/>
திருக்கரங் களான் மகிழ்ச்சியுள் திளைத்திடத் தடவிப் <br/>
பெருக்க வேண்டிய பேறு எலாம் பீடுற நல்கி <br/>
இருக்கையில் செல விடுத்தனன் ஆலவாய் இறைவன்.	<br/>
<br/>
2589.	பொன்னாளடும் குறு முனி விடை கொடு போன <br/>
பின்னை ஆர் உயிர்க் கிழத்தி தன் பிரானை நேர் நோக்கி <br/>
என்னை நீ இவற்கு உணர்த்திடாது இத் தவப் பொதியின் <br/>
மன்னனால் உணர்த்தியது என மதுரை நாயகனும். 	<br/>
<br/>
2590.	தன்னை நித்தலும் வழிபடும் தகுதியோர் சாலப் <br/>
பொன் அளிப்பவர் தொடுத்த மற்சரம் இலாப் புனிதர் <br/>
சொன்னசொல் கடவாதவர் துகள் தவிர் நெஞ்சத்து <br/>
இன்னவர்க்கு நூல் கொளுத்துவது அறன் என இசைப்ப.	<br/>
<br/>
2591.	இவன் மடுத்த மற்சரத்தினால் யாம் உணர்த்தாது அத் <br/>
தவனை விட்டு உணர்த்தினம் எனச் சாற்றினான் கேட்டுக் <br/>
கவலை விட்டு அக மகிழ்ச்சி கொண்டு இருந்தனள் கதிர் கால் <br/>
நவ மணிக்கலம் பூத்தது ஓர் கொடி புரை நங்கை. 	<br/>
<br/>
2592.	கற்ற கீரனும் பின்பு தான் முன் செய்த கவிகண் <br/>
முற்றும் ஆய்ந்து சொல் வழுக்களும் வழா நிலை முடிபும் <br/>
உற்று நோக்கினான் அறிவின்றி முழுதொரும் உணர்ந்தோன் <br/>
சொற்ற பாடலில் பொருள் வழுச் சொல்லினேன் என்னா. 	<br/>
<br/>
2593.	மறையின் அந்தமும் தொடாத தாள் நிலம் தொட வந்த <br/>
நிறை பரம் சுடர் நிராமய நிருத்தற்குப் பிழைத்தேன் <br/>
சிறிய கேள்வியோர் கழியவும் செருக்கு உடையோர் என்று <br/>
அறிஞர் கூறிய பழம் சொல் என் அளவிற்றே அம்ம. 	<br/>
<br/>
2594.	அட்ட மூர்த்தி தன் திருவடிக்கு அடியனேன் பிழைக்கப் <br/>
பட்ட தீங்கினால் எனை அவன் நுதல் விழிப் படுதீச் <br/>
சுட்டது அன்றி என் நெஞ்சமும் சுடுவதே என்று என்று <br/>
உட்டதும்பிய விழுமநோய் உவரியுள் ஆழ்ந்தான். 	<br/>
<br/>
2595.	மகவை ஈன்ற தாய் கைத்திடு மருந்து வாய் மடுத்துப் <br/>
பகைபடும் பிணி அகற்றிடும் பான்மைபோல் என்னை <br/>
இகல் இழைத்து அறிவுறுத்தினாற்கு ஏழையேன் செய்யத் <br/>
தகுவது யாது என வரம்பிலா மகிழ்சியுள் தாழ்ந்தான்.	<br/>
<br/>
2596.	மாதவன் தனக்கு ஆலவாய் மன்னவன் அருளால் <br/>
போதகம் செய்த நூலினைப் புலவரே னோர்க்கும் <br/>
ஆதரம் செயக் கொளுத்தி இட்டு இருந்தனன் அமலன் <br/>
பாத பங்கயம் மூழ்கிய பத்திமைக் கீரன்.	<br/>
<br/>
கீரனுக்கு இலக்கணம் உபதேசித்த படலம் சுபம்<br/>
---------------------<br/>
<br/>
<center><h3>
55. சங்கத்தார் கலகம் தீர்த்த படலம்   (2597 -2610 )</h3></center>
<br/>
2597.	காமனைப் பொடியாக் கண்ட கண் நுதல் தென் நூல் கீர <br/>
நாம நல் புலவற்கு ஈந்த நலம் இது பொலம் பூம்  கொன்றைத் <br/>
தாமனச் சங்கத்து உள்ளார் தலை தடுமாற்றம் தேற <br/>
ஊமனைக் கொண்டு பாடல் உணர்த்திய ஒழுக்கம்   சொல்வாம். 	<br/>
<br/>
2598.	அந்தம் இல் கேள்வி ஓர் எண் அறுவரும் வேறு வேறு <br/>
செந்தமிழ் செய்து தம்மில் செருக்குறு பெருமை கூறித் <br/>
தந்தமின் மாறாய்த் தத்தந் தராதரம் அளக்க வல்ல <br/>
முந்தை நூல் மொழிந்த ஆசான் முன்னர் வந்து   எய்தினாரே. 	<br/>
<br/>
2599.	தொழுதனர் அடிகள் யாங்கள் தொடுத்த இப் பாடல் தம்   முள் <br/>
விழுமிதும் தீதும் தூக்கி வேறுபாடு அளந்து காட்டிப் <br/>
பழுதறுத்து ஐயம் தீரப் பணிக்க எனப் பணிந்தார் கேட்டு <br/>
முழுது ஒருங்கு உணர்ந்த வேத முதல்வனாம் முக்கண்    மூர்த்தி. 	<br/>
<br/>
2600.	இருவரும் துருவ நீண்ட எரி அழல் தூணில் தோன்றும் <br/>
உரு என அறிவான் அந்த உண்மையால் உலகுக்கு      எல்லாம் <br/>
கரு என முளைத்த மூல இலிங்கத் துணின்றும் காண்டற்கு <br/>
அரிய தோர் புலவனாகித் தோன்றி ஒன்று அருளிச்    செய்வான். 	<br/>
<br/>
2601.	இம் மா நகர் உள்ளான் ஒரு வணிகன் தனபதி என்று <br/>
அம் மா நிதிக் கிழவோன் மனை குண சாலினி அனையார் <br/>
தம் மாதவப் பொருட்டால் வெளிற்று அறிவாளரைத்  தழுவும் <br/>
பொய் மாசு அறவினன் போல அவதரித்தான் ஒரு புத்தேள். 	<br/>
<br/>
2602.	ஓயா விறல் மதனுக்கு இணை ஒப்பான் அவன் ஊமச் <br/>
சேய் ஆம் அவன் இடை நீர் உரை செய்யுள் கவி எல்லாம் <br/>
போய் ஆடுமின் அனையானது புந்திக்கு இசைந்தால் நன்று <br/>
யாவரும் மதிக்கும் தமிழ் அதுவே என அறைந்தான். 	<br/>
<br/>
2603.	வன் தாள் மழ விடையாய் அவன் மணி வாணிகன் ஊமன் <br/>
என்றால் அவன் கேட்டு எங்கன் இப்பாடலின் கிடக்கும் <br/>
நன்று ஆனவும் தீது ஆனவும் நயந்து ஆய்ந்து அதன்  தன்மை <br/>
குன்றா வகை அறைவான் என மன்று ஆடிய கூத்தன். 	<br/>
<br/>
2604.	மல்லார் தடம் புய வாணிக மைந்த தனக்கு இசையக் <br/>
சொல் ஆழமும் பொருள் ஆழமும் கண்டான் முடி    துளக்காக் <br/>
கல்லார் புயம் புளகித்து உளம் தூங்குவன் கலகம் <br/>
எல்லாம் அகன்றிடும் உங்களுக்கு என்று ஆலயம்    சென்றான். 	<br/>
<br/>
2605.	பின் பாவலர் எலாம் பெரு வணிகக் குல மணியை <br/>
அன்பால் அழைத்து ஏகித் தமது அவையத்து இடை      இருந்தா <br/>
நன் பால் மலர் நறும் சாந்து கொண்டு அருச்சித்தனார்   நயந்தே <br/>
முன்பால் இருந்து அரும் தீம் தமிழ் மொழிந்தார் அவை     கேளா. 	<br/>
<br/>
2606.	மகிழ்ந்தான் சிலர் சொல் ஆட்சியை மகிழ்ந்தான் சிலர் <br/>
                                                         பொருளை <br/>
இகழ்ந்தான் சிலர் சொல் வைப்பினை இகழ்ந்தான் சிலர் <br/>
                                                         பொருளைப் <br/>
புகழ்ந்தான் சிலர் சொல் இன்பமும் பொருள் இன்பமும் <br/>
                                                        ஒருங்கே <br/>
திகழ்ந்தான் சிலர் சொல் திண்மையும் பொருள் திண்மையும் <br/>
                                                         தேர்ந்தே. 	<br/>
<br/>
2607.	இத் தன்மையன் ஆகிக் கலை வல்லோர் தமிழ் எல்லாம் <br/>
சித்தம் கொடு தெருட்டும் சிறு வணிகன் தெருள் கீரன் <br/>
முத் தண் தமிழ் கபிலன் தமிழ் பரணன் தமிழ் மூன்றும் <br/>
அத் தன் மையன் அறியும் தொறும் அறியும் தொறும் எல்லாம். <br/>
<br/>
2608.	நுழைந்தான் பொருள் தொறும் சொல் தொறும் நுண் தீம் <br/>
                                                        சுவை உண்டே <br/>
தழைந்தான் உடல் புலன் ஐந்தினும் தனித்தான் சிரம் <br/>
                                                        பனித்தான் <br/>
குழைந்தான் விழிவிழி வேலையுள் குளித்தான் தனை <br/>
                                                        அளித்தான் <br/>
விழைந்தான் புரி தவப் பேற்றினை விளைத்தான் களி <br/>
                                                        திளைத்தான். 	<br/>
<br/>
2609.	பல் காசொடு கடலில் படு பவளம் சுடர் தரளம் <br/>
எல்லாம் நிறுத்து அளப்பான் என இயல் வணிகக் குமரன் <br/>
சொல் ஆழமும் பொருள் ஆழமும் துலை நா எனத் தூக்க <br/>
நல்லாறு அறி புலவோர்களும் நட்டார் இகல் விட்டார். 	<br/>
<br/>
2610.	உலகினுட் பெருகி அந்த ஒண் தமிழ் மூன்றும் பாடல் <br/>
திலகமாய்ச் சிறந்த வாய்ந்த தெய்வ நாவலரும் தங்கள் <br/>
கலகமா நவையில் தீர்ந்து காசு அறு பனுவல் ஆய்ந்து <br/>
புலம் மிகு கோட்டி செய்து பொலிந்தனர் இருந்தார்  போலும். 	<br/>
<br/>
கத்தார் கலகம் தீர்த்த படலம் சுபம்  	 	 <br/>
---------------------<br/>
<br/>
<center><h3>
56. இடைக் காடன் பிணக்குத் தீர்த்த படலம்   (2611-2648 )</h3></center>
<br/>
2611.	குடைக்காடன் பசிக்கு அன்னக் குழி அருத்தி வேட்கை <br/>
                                               அறக் கொடுத்த கங்கைச் <br/>
சடைக் காடன் புலவர் இகம் தணிவித்த முறை இது மேல் <br/>
                                                      தன்னைப் பாடும் <br/>
தொடைக் காடன் பகன் திகழ்ந்த தென்னவனை முனிந்து <br/>
                                               தன்னைத் தொழுது போன <br/>
இடைக் காடன் உடன் போய்ப் பின்பு எழுந்து அருளிப் <br/>
                                       பிணக்கு அறுத்த இயல்பு சொல்வாம். 	<br/>
<br/>
2612.	இந்திரன் தன் பழி துரத்தி அரசு அளித்துப் பின்பு கதி <br/>
                                                       இன்பம் ஈந்த <br/>
சுந்தரன் பொன் அடிக்கு அன்பு தொடுத்து நறும் <br/>
                                      சண்பகத்தார் தொடுத்துச் சாத்தி <br/>
வந்தனை செய் திருத்தொண்டின் வழிக்கு ஏற்பச் சண்பகப் <br/>
                                                       பூமாற வேந்தன் <br/>
அந்தர சூட மணியாம் சிவ புரத்து நிறை செல்வம் <br/>
                                                 அடைந்தான் இப்பால். 	<br/>
<br/>
2613.	ஆற்றல் மிகு பிரதப சூரியன் வங்கிசத்துவன் அளவு இல் <br/>
                                                       சீர்த்தி <br/>
சாற்ற அரிய இரிபும மருத்தனன் சோழ வங்கி சாந்தகன் <br/>
                                                       தான் வென்றி <br/>
மாற்ற அரிய புகழ்ச் சேர வங்கி சாந்தகன் பாண்டி வங்கி <br/>
                                                       கேசன் <br/>
தோற்றம் உறு பரித்தேர் வங்கிச் சிரோமணி பாண்டீச் சுரன் <br/>
                                                       தான் மன்னோ. 	<br/>
<br/>
2614.	துணிவுடைய குலத்துவசன் வங்கிச பூடண மாறன் <br/>
                                                     சோம சூடா <br/>
மணிகுல சூடா மணியே இராச சூடா மணியே மாற்றார் <br/>
                                                         போற்றிப் <br/>
பணிய வரும் பூப சூடா மணியே குலேச பாண்டியனே <br/>
                                                         என்னக் <br/>
கணிதம் உறு பதினைவர் வழி வழி வந்து உதித்து நிலம் <br/>
                                                     காவல் பூண்டோர். 	<br/>
<br/>
2615.	அத்தகைய பாண்டியருள் குலேச பாண்டியன் என்னும் <br/>
                                                   அரசன் தோள் மேல் <br/>
வைத்தவன் இத்தலம் புரபோன் இலக்கணமும் இலக்கியமும் <br/>
                                                   வரம்பு கண்டோன் <br/>
எத்தகைய பெருநூலும் எல்லை கண்டோன் ஆதலினால் <br/>
                                                   இவனுக்கு ஏற <br/>
முத்தமிழோர் பயில் சங்கம் இடங்கொடுத்தது அனைய மணி <br/>
                                                   முழவுத் தோளான். 	<br/>
<br/>
2616.	கழிந்த பெரும் கேள்வியினான் எனக் கேட்டு முழுது <br/>
                                            உணர்ந்த கபிலன் தன் பால் <br/>
பொழிந்த பெரும் காதல் மிகு கேண்மையினான் இடைக் <br/>
                                            காட்டுப் புலவன் தென் சொல் <br/>
மொழிந்து அரசன் தனைக் காண்டும் எனத் தொடுத்த <br/>
                                            பனுவலோடு மூரித் தீம் தேன் <br/>
வழிந்து ஒழுகு தாரனைக் கண்டு தொடுத்து உரைப் <br/>
                                            பனுவல் வாசித்தான் ஆல். 	<br/>
<br/>
2617.	வழுக்காத சொல் சுவையும் பொருள் சுவையும் பகிர்ந்து <br/>
                                            அருந்த வல்லோன் உள்ளத்து <br/>
அழுக்காற்றால் சிரம் துளக்கான் அகம் மகிழ்ச்சி சிறிது <br/>
                                            முகத்து அலர்ந்து காட்டான் <br/>
எழுக்காயும் திணி தோளான் ஒன்றும் உரையான் வாளா <br/>
                                                 இருந்தான் ஆய்ந்த <br/>
குழுக்காதன் நண்புடையான் தனை மானம் புறம் தள்ளக் <br/>
                                                 கோயில் புக்கான். 	<br/>
<br/>
2618.	சந்நிதியில் வீழ்ந்து எழுந்து தமிழ் அறியும் பெருமானே <br/>
                                                  தன்னைச் சார்ந்தோர் <br/>
நல் நிதியே திரு ஆலவாய் உடைய நாயகனே நகுதார் <br/>
                                                          வேம்பன் <br/>
பொன் நிதி போல் அளவு இறந்த கல்வியும் மிக்கு உளன் <br/>
                                                  என்று புகலக் கேட்டுச் <br/>
சொல் நிறையும் கவி தொடுத்தேன் அவமதித்தான் சிறிது <br/>
                                                  முடி துளக்கான் ஆகி. 	<br/>
<br/>
2619.	பரிவாயின் மொழிதொடுத்து வருணித்தோர்க்கு அகம் <br/>
                                              மகிழ்ந்தோர் பயனும் நல்கா <br/>
விரிவாய தடம் கடலே நெடும் கழியே அடும் கான <br/>
                                                  விலங்கே புள்ளே <br/>
பொரிவாய பராரை மரநிரையே வான் தொடு குடுமிப் <br/>
                                                  பொருப்பே வெம்பும் <br/>
எரிவாய கொடும் சுரமே என இவற்று ஓர் அஃரிணை <br/>
                                              ஒத்து இருந்தான் எந்தாய். 	<br/>
<br/>
2620.	என்னை இகழ்தனனோ சொல் வடிவாய் நின்னிடம் பிரியா <br/>
                                                     இமையப் பாவை <br/>
தன்னையும் சொல் பொருளான உன்னையுமே இகழ்ந்தனன் <br/>
                                           என் தனக்கு ஆகியது என்னா <br/>
முன்னை மொழிந்து இடைக் காடன் தணியாத முனி ஈர்ப்ப <br/>
                                                     முந்திச் சென்றான் <br/>
அன்ன உரை திருச்செவியின் ஊறுபாடு என உறைப்ப <br/>
                                                     அருளின் மூர்த்தி. 	<br/>
<br/>
2621.	போன இடைக் காடனுக்கும் கபிலனுக்கும் அகத்து உவகை <br/>
                                                  பொலியும் ஆற்றான் <br/>
ஞான மயம் ஆகிய தன் இலிங்க உரு மறைத்து உமையா <br/>
                                                  நங்கை யோடும் <br/>
வானவர் தம் பிரான் எழுந்து புறம் போய் தன் கோயிலின் <br/>
                                                 நேர் வடபால் வைகை <br/>
ஆன நதித் தென்பால் ஓர் ஆலம் கண்டு அங்கண் இனிது <br/>
                                                  அமர்ந்தான் மன்னோ. 	<br/>
<br/>
2622.	சங்கவான் தமிழ்த் தெய்வப் புலவரோடும் உடன் எழுந்து <br/>
                                                  சைல வேந்தன் <br/>
மங்கை நாயகன் போன வழிபோய் அங்கு இருந்தார் அவ் <br/>
                                                  வழி நாள் வைகல் <br/>
கங்குல்வாய் புலரவரும் வை கறையில் பள்ளி உணர் <br/>
                                                  காலாத்து எய்தி <br/>
அங்கண் நாயகன் அடியார் சேவிப்பார் இலிங்க உரு <br/>
                                                 அங்குக் காணார். 	<br/>
<br/>
2623.	என்ன அதிசயமோ ஈது என்று அயிர்த்தார் இரங்கினார் <br/>
                                                      இதனை ஓடி <br/>
மன்னவனுக்கு அறிவிப்பான் வேண்டும் எனப் புறப்பட்டு <br/>
                                                      வருவார் ஆவி <br/>
அன்னவரைப் பிரிந்து உறையும் அணங்கு அனையார் <br/>
                                            எனவும் மலர் அணங்கு நீத்த <br/>
பொன் அவிர் தாமரை எனவும் புலம்பு அடைந்து பொலிவு <br/>
                                            அழிந்த புரமும் கண்டார். 	<br/>
<br/>
2624.	அரசன் இடை புகுந்து உள்ளம் நடு நடுங்கி நா உணங்கி <br/>
                                                 அரசே யாம் ஒன்று <br/>
உரை செய அஞ்சுதும் உங்கள் நாயகனைத் திருப்பள்ளி <br/>
                                                 உணர்ச்சி நோக்கி <br/>
மரை மலர் சேவடி பணியப் புகுந்தனம் இன்று ஆங்கு <br/>
                                           அவன் தன் வடிவம் காணேம் <br/>
புரமும் நனி புலம் படைந்தது என்று அழல் வேல் எனச் <br/>
                                                 செவியில் புகுதலோடும். 	<br/>
<br/>
2625.	வழுதி அரியணையிலிருந்து அடி இற வீழ் பழுமரம் போல் <br/>
                                                  மண்மேல் யாக்கை <br/>
பழுது உற வீழ்ந்து உயிர் ஒடுங்க அறிவு ஓடுங்கி மண் <br/>
                                       பாவை படிந்து ஆங்கு ஒல்லைப் <br/>
பொழு கிடந்து அறிவு சிறிது இயங்க எழுந்து அஞ்சலிக் <br/>
                                                   கைப் போது கூப்பி <br/>
அழுது இரு கண்ணீர் வெள்ளத்து ஆழ்ந்து அடியேன் என் <br/>
                                       பிழைத்தேன் அண்ணா அண்ணால். 	<br/>
<br/>
2626.	கொலையினை ஓர் அவுணர் புரம் நோடி வரையில் <br/>
                                             பொடியாகக் குனித்த மேருச் <br/>
சிலையினையோ பழைய சிவ புரத்தினையோ அருவி மணி <br/>
                                                 தெறிக்கும் வெள்ளி <br/>
மலையினையோ தம்மை மறந்து உனை நினைப்பார் <br/>
                                       மனத்தினையோ வாழ்த்தும் வேதத் <br/>
தலையினையோ எங்கு உற்றாய் எங்கு உற்றாய் என்று <br/>
                                                 என்று தளரும் எல்லை. 	<br/>
<br/>
2627.	சிலர் வந்து மன்னா ஓர் அதிசயம் கண்டனம் வைகைத் <br/>
                                                         தென் சாராக <br/>
அலர் வந்தோன் படைத்த நாள் முதல் ஒரு காலமும் <br/>
                                               கண்டது அன்று கேள்வித் <br/>
தலை வந்த புலவரொடு ஆலவய் உடைய பிரான் தானே <br/>
                                                         செம்பொன் <br/>
மலைவந்த வல்லியொடும் வந்து இறை கொண்டு உறை <br/>
                                               கின்றான் மாதோ என்றார். 	<br/>
<br/>
2628.	அவ்வுரை தன் செவி நுழைந்து புகுந்து ஈர்ப்ப எழுந்து <br/>
                                               அரசன் அச்சத்து ஆழ்ந்து <br/>
தெவ்வர் முடித் தொகை இடறும் கழல் காலான் அடந்து <br/>
                                               ஏகிச் செழுநீர் வைகை <br/>
கௌவை நெடும் திரைக் கரத்தால் கடிமலர் தூய உய்ப்ப <br/>
                                          பணியத் தென் கரைமேல் வந்து <br/>
மௌவல் இள முகை மூரல் மாதி னொடும் இருக்கின்ற <br/>
                                               மணியைக் கண்டான். 	<br/>
<br/>
2629.	படர்ந்து பணிந்து அன்பு உகுக்கும் கண்ணீர் சோர்ந்து <br/>
                                         ஆனந்தப் பௌவத்து ஆழ்ந்து <br/>
கிடந்து எழுந்து நாக்குழறித் தடுமாறி நின்று இதனைக் <br/>
                                                  கிளக்கும் வேதம் <br/>
தொடர்ந்து அறியா அடி சிவப்ப நகர்ப் புலம்ப உலகு <br/>
                                         ஈன்ற தோகை யோடு இங்கு <br/>
அடைந்து அருளும் காரணம் என் அடியேனால் பிழை <br/>
                                                  உளதோ ஐயா ஐயா. 	<br/>
<br/>
2630.	அல்லதை என்று அமரால் என் பகைஞரால் கள்வரால் <br/>
                                                 அரிய கானத்து <br/>
எல்லை விலங்கு ஆதிகளால் இடையூறு இன் தமிழ் <br/>
                                                 நாட்டில் எய்திற்றலோ <br/>
தொல்லை மறையவர் ஒழுக்கம் குன்றினரோ தவம் <br/>
                                                 தருமம் சுருங்கிற்றாலோ <br/>
இல்லறனும் துறவறனும் பிழைத்தனவோ யான் அறியேன் <br/>
                                                 எந்தாய் எந்தாய். 	<br/>
<br/>
2631.	கள் ஏறு கடுக்கை நறும் சடையானே போற்றி பெரும் <br/>
                                                     கருணை போற்றி <br/>
வெள்ஏறு கொடி உயர்த்த விடையானே போற்றி அருள் <br/>
                                                      விகிர்தா போற்றி <br/>
புள் ஏறு கொடி உயர்த்த புனிதன் அயன் அன்று தேறாத <br/>
                                                      புனிதா போற்றி <br/>
வள் ஏறு சிறு குழவி மதி நுதல் அம் கயல் கண்ணி <br/>
                                                      மணாள போற்றி. 	<br/>
<br/>
2632.	பாத மலர் இணை போற்றி பன்னிரண்டு கையானைப் <br/>
                                                     பயந்தாய் போற்றி <br/>
வேத முடி கடந்த பர ஞானத்தில் ஆனந்த விளைவே <br/>
                                                        போற்றி <br/>
போத வடிவாய் நால்வர்க்கு அசைவிறந்து நிறைந்த பரம் <br/>
                                                     பொருளே போற்றி <br/>
மாதவள நீறு அணிந்த மன்னா அம் கயல் கண்ணி <br/>
                                                     மணாள போற்றி. 	<br/>
<br/>
2633.	பொக்கம் உடையார் செய்யும் பூசை தவம் கண்டு நகும் <br/>
                                                   புராண போற்றி <br/>
தக்கன் மகம் பொடி ஆகத் திருப் புருவம் நெரித்த <br/>
                         கொடும் தழலே போற்றி <br/>
செக்கமலக் கண்ணிடந்த கண்ணனுக்குத் திகிரி அருள் <br/>
                                                   செல்வா போற்றி <br/>
மைக் குவளை அனைய மணிகண்ட அம் கயல் கண்ணி <br/>
                                                   மணாள போற்றி. 	<br/>
<br/>
2634.	தென்னவன் இன்ன வண்ணம் ஏத்தினான் செம் பொன் 
              கூடல் <br/>
மன்னவன் கேட்டா ஆகாய வாணியால் வைகை நாட <br/>
உன்னது சோத்த நாம் கேட்டு உவந்தனம் இனிய தாயிற்று <br/>
இன்னம் ஒன்று உளது கேட்டி என்றனன் அருளிச்  செய்வான். 	<br/>
<br/>
2635.	இயம்ப அரும் பதிகள் தம்முள் ஆலவாய் ஏற்றம் ஈங்குச் <br/>
சயம்புவாய் அனந்தம் உள்ள தானவர் இயக்கர் சித்தர் <br/>
வயம் புரி அரக்கர் வானோர் முனிவரர் மனிதர் உள்ளார் <br/>
நயம் பெற விதியால் கண்ட நம் குறி அனந்தம் உண்டு   ஆல். 	<br/>
<br/>
2636.	அக் குறிகளின் மேம் பட்ட குறி அறுபத்து நான்காம் <br/>
இக் குறிகளின் மேம் பட்ட குறிகள் எட்டு இனைய எட்டுத் <br/>
திக்கு உறை வானோர் பூசை செய்தன அவற்றில் யாம் வந்து <br/>
புக்கு உறை குறி நம் தோழன் பூசித்த குறிய தாகும். 	<br/>
<br/>

2637.	அறைந்தவித் தெய்வத்து ஆன அனைத்தும் ஓர் ஊழிக்  காலத்து <br/>
இறந்த நம் தோழன் கண்ட இலிங்கமாம் அதனால் இங்கே<br/>
உறைந்தனம் உறைதலாலே உத்தர ஆலவாய் ஆய்ச் <br/>
சிறந்திடத் தகுவது இன்று முதல் இந்தத் தெய்வத் தானம். 	<br/>
<br/>
2638.	ஓங்கு தண் பணைசூழ் நீப வனத்தை நீத்து ஒரு போ     தேனும் <br/>
நீங்குவம் அல்லேம் கண்டாய் ஆயினும் நீயும் வேறு <br/>
தீங்கு உளை அல்லை காடன் செய்யுளை இகழ்தலாலே <br/>
ஆங்கு அவன் இடத்தில் யாம் வைத்த அருளினால்  வந்தேம் என்னா. 	<br/>
<br/>
2639.	பெண்நினைப் பாகம் கொண்ட பெரும் தகைப் பரம யோகி <br/>
விண் இடை மொழிந்த மாற்றம் மீனவன் கேட்டு வானோர் <br/>
புண்ணிய சிறியோர் குற்றம் பொறுப்பது பெருமை அன்றோ <br/>
எண்ணிய பெரியோர்க்கு என்னா ஏத்தினான்இறைஞ்சி னானே. 	<br/>
<br/>
2640.	அடி பணிந்து ஏத்தினானை அருள் சுரந்து அசையு   மின்னுக் <br/>
கொடி அணி மனையில் போக்கிக் கோமன வல்லியோடும் <br/>
உடன் உறை புலவரோடு ஒல்லை தன் கோயில் புக்கான் <br/>
வட திரு ஆல வாயில் வந்து வீற்று இருந்த வள்ளல். 	<br/>
<br/>
2641.	மின் மதிச் சடையினான்பின் அடைந்து போய் விடை  கொண்டு ஏகும் <br/>
மன்னவன் தன்னைப் பாடி வந்தவன் தன்னை மாட்சித் <br/>
தன்மை சால் சங்க வாணர் தம் மொடும் கொடுபோய் என்றும் <br/>
பொன்மகள் காணி கொண்ட புரிசை சூழ் கோயில் புக்கான். 	<br/>
<br/>
2642.	விதி முறை கதலி பூகம் கவரி வால் விதானம் தீபம் <br/>
புதிய தார் நிறை நீர்க் கும்பம் கதலிகை புனைந்த மன்றல் <br/>
கதிர்மணி மாடத் தம் பொன் சேக்கை மேல் கற்றோர் சூழ <br/>
மதி புனை காடன் தன்னை மங்கல அணி செய்து ஏற்றி. 	<br/>
<br/>
2643.	சிங்கமான் சுமந்த பொன் அம் சேக்கை மேல் இருந்து  வெள்ளைக் <br/>
கொங்கு அவிழ் தாமம் தூசு குளிர் மணி ஆரம் தாங்கி <br/>
மங்கல முழவம் ஆர்ப்ப மறையவர் ஆக்கம் கூற <br/>
நங்கையர் பல்லாண்டு ஏத்த நல் மொழிப் பனுவல் கேட்டு. 	<br/>
<br/>
2644.	அறிவுடைக் காடனுக்கும் அருமை மாண் புலமை    யோர்க்கும் <br/>
முறைமையால் ஆரம் தூசு முகிழ் முலைக் கொடியின்    அன்னார் <br/>
நிறை நிதி வேழம் பாய்மான் விளை நிலம் நிரம்ப நல்கி <br/>
அறை கழல் காலில் பின்னே ஏழடி நடந்து இதனை வேண்டும். <br/>
<br/>
2645.	புண்ணியப் புலவீர் யான் இப்போது இடைக் காடனார்க்குப் <br/>
பண்ணிய குற்றம் எல்லாம் பொறுக்க என பரவித்  தாழ்ந்தான் <br/>
நுண்ணிய கேள்வி யோரும் மன்னநீ நுவன்ற சொல்லாம் <br/>
தண்ணிய அமுதால் எங்கள் கோபத்தீத் தணிந்தது என்னா. 	<br/>
<br/>
2646.	இன்னமும் ஆலவாய் எம் இறைவன் கருணை நோக்கால் <br/>
பன்னரும் புகழ்மை குன்றாப் பாக்கியம் உனக்கு உண்டாக <br/>
என்ன நல் வாக்கம் கூறி ஏகினார் ஆக அந்தத் <br/>
தென்னவன் குலேசன் செய்த தவம் உருத் திரிந்தால்  என்ன. 	<br/>
<br/>
2647.	எரி மருத்து அவனி முன்னா எண் வகை மூர்த்தி அன்பு <br/>
புரி மருத்துவனைச் சூழ்ந்த பொரு பழி துடைத்தோன் சோதி <br/>
விரிமருத்து உடல் வான் திங்கள் மிலைந்தவன் அருளின் வந்தான் <br/>
அரி மருத்தனன் ஆம் தென்னன் அரிக் குருளை  அன்னான். 	<br/>
<br/>
2648.	பரிசிலைப் புலவருக்கு அருள் குலேசன் பல பகல் கழீஇத் <br/>
திரி மருப்பு இரலை வெம் மழு எடுத்தவன் மதிச் <br/>
                                                     சென்னிமேல் <br/>
வரிசிலைப் படை பொறித்தவன் எனப் பெறு வர <br/>
                                                     மைந்தனாம் <br/>
அரி மருத் தனன் இடத்து அவனி வைத்து அரன் அடி <br/>
                                                     எய்தினான். 	<br/>
<br/>
இடைக் காடன் பிணக்குத் தீர்த்த படலம் சுபம்<br/>
------------------<br/>
<br/>
<center><h3>
57. வலை வீசின படலம்  (2649 -2712 )</h3></center>
<br/>
2649.	மின் திரித்து அன்ன வேணி வேதியன் இடைக்காடன் பின் <br/>
சென்று மீண்டனை யான் கொண்ட பிணக்கினைத் தீர்த்த  வண்ணம் <br/>
இன்று உரை செய்து முந்நீர் எறிவலை வீசி ஞாழன்<br/>
மன்றல் அம் குழலினாளை மணந்து மீள் வண்ணம்    சொல்வாம். 	<br/>
<br/>
2650.	அந்தம் இல் அழகன் கூடல் ஆலவாய் அமர்ந்த நீல <br/>
சுந்தரன் உலகம் ஈன்ற கன்னிஅம் கயல் கண்ணாள் ஆம் <br/>
கொந்து அவிழ் அலங்கல் கூந்தல் கொடிக்கு வேறு இடத்து வைகி <br/>
மந்தணம் ஆன வேத மறைப் பொருள் உணர்த்தும்    மாதோ. 	<br/>
<br/>
2651.	நாதனின் அருளால் கூறு நான் மறைப் பொருளை எல்லாம் <br/>
யாது காரணத்தான் மன்னோ அறிகிலை எம் பிராட்டி <br/>
ஆதரம் அடைந்தாள் போலக் கவலையும் சிறிது தோன்ற <br/>
ஆதரம் இலள் ஆய்க் கேட்டாள் அஃது அறிந்த அமலச்   சோதி. 	<br/>
<br/>
2652.	அரா முகம் அனைய அல்குல் அணங்கினை நோக்கி  ஏனை <br/>
இரா முகம் அனைய உள்ளத்து ஏழைமார் போல எம்பால் <br/>
பரா முகை ஆகி வேதப் பயன் ஒருப் படாது கேட்டாய் <br/>
குரா முகை அவிழ்ந்த கோதாய் உற்ற இக்குற்றம் தன்னால். 	<br/>
<br/>
2653.	விரதமும் அறனும் இன்றி மீன் படுத்து இழிஞர் ஆன <br/>
பரதவர் மகளா கென்று பணித்தனன் பணித்தலோடும் <br/>
அரதன ஆரம்தாழ்ந்த வார மென் முலையாள் அஞ்சி <br/>
வரத நிற் பிரிந்து வாழ வல்லனோ என்று தாழ்ந்தாள்.	<br/>
<br/>
2654.	வீங்கு நீர்ச் சடையான் நீங்கு மெல்லியல் பரிவு நோக்கி <br/>
வாங்கு நீர்க் கானல் வாழ்க்கை வலைஞர் கோன் மகளாய்வைகி <br/>
ஆங்கு நீர் வளர் நாள் யாம் போந்து அரும் கதி    முடித்தும் என்னாத் <br/>
தேங்கு நீர் அமுது அன்னாளைச் செல விடுத்து இருந்தான்  இப்பால். 	<br/>
<br/>
2655.	அன்னது தெரிந்து நால்வாய் ஐங்கரக் கடவுள் தாதை <br/>
முன்னர் வந்து இதனால் அன்றோ மூண்டது இச் செய்தி எல்லாம் <br/>
என்ன ஈர்ங் கவளம் போல் ஆங்கு இருந்த புத்தகங்கள் எல்லாம் <br/>
தன் நெடும் கரத்தால் வாரி எறிந்தனன் சலதி மீது ஆல். 	<br/>
<br/>
2656.	வரை பக எறிந்த கூர்வேல் மைந்தனும் தந்தை கையில் <br/>
உரை பெறு போத நுலை ஒல் எனப் பறித்து வல்லே <br/>
திரை புக எறிந்தான் ஆகச் செல்வ நான் மாடக் கூடல் <br/>
நரை விடை உடைய நாதன் நந்தியை வெகுண்டு நோக்கா. 	<br/>
<br/>
2657.	அடுத்து நாம் இருக்கும் செவ்வி அறிந்திடாது இவரை <br/>
                                                        வாயில் <br/>
விடுத்து நீ இருந்தாய் தீங்கு விளைந்தது உன் தனக்கும் <br/>
                                                        இந்தத் <br/>
தொடுத்த தீங்கு ஒழிய இன்று ஓர் சுற உரு ஆகி <br/>
                                                        வையம் <br/>
உடுத்த காரோத நீர் புக்கு உழல்க எனப் பணித்தான் <br/>
                                                       மன்னோ. 	<br/>
<br/>
2658.	வெரு வரு செலவின் வேழ முகத்தனை விதித்த சாபப் <br/>
பெருவலி தன்னைச் சாரும் பெற்றியால் சாபம் கூறான் <br/>
அருவரை நெஞ்சு போழ்ந்த வள் இலை வடிவேல் செம்     கை <br/>
முருகனை வணிகர் தம்மின் மூங்கை யாகு என்றன்    இப்பால். 	<br/>
<br/>
2659.	நாயகன் ஏவலாலே நாயகி வலைஞர் மாதர் <br/>
ஆயது நந்திப் புத்தேள் அடுசுற ஆகி முந்நீர் <br/>
மேயதும் கருணை வள்ளல் மீன் படுத்து அணங்கை     வேட்டுப் <br/>
போயதும் அவட்குக் கேள்வி புகன்றது முறையில்  சொல்வாம். 	<br/>
<br/>
2660.	சூழும் வார் திரை வையை அம் துறை கெழு நாட்டுள் <br/>
கீழையார் கலி முகத்தது நெய்தல் அம் கீழ் நீர் <br/>
ஆழ நீள் கரும் கழி அகழ் வளைந்து கார் அளைந்த <br/>
தாழை மூது எயில் உடுத்தது ஓர் தண் துறைப் பாக்கம்.	<br/>
<br/>
2661.	முடங்கு முள் இலையார் புதைந்து எதிர் எதிர் மொய்த்து <br/>
நுடங்கு கைதை போதொடு வளி நூக்க நின்று அசைவ <br/>
மடங்கு மெய்யராய்க் கையிரும் கேட்க வட்டத்து <br/>
அடங்கி வாள் பனித்து ஆடம் அரற்றுவார் அனைய. 	<br/>
<br/>
2662.	புலவு மீன் உணக்கு ஓசையும் புட்கள் ஓப்பு இசையும் <br/>
விலை பகர்ந்திடும் அமலையும் மீன் கொள் கம்பலையும் <br/>
வலை எறிந்திடும் அரவமும் வாங்கும் மா அரவமும் <br/>
அலை எறிந்திடும் பரவை வாய் அடைப்பன மாதோ. 	<br/>
<br/>
2663.	வாட்டு நுண் இடை நுளைச்சியர் வண்டல் அம் பாவைக் <br/>
கூட்டுகின்ற சோறு அருகு இருந்து உடைந்த பூம் கைதை <br/>
பூட்டுகின்றன நித்திலம் பொரு கடல் தரங்கம் <br/>
சூட்டுகின்றன கடிமலர் சூழல் சூழ் ஞாழல். 	<br/>
2664.	நிறைந்த தெண் கடல் ஆதி நீள் நெறி இடைச்   செல்வோர்க்கு <br/>
அறம் தெரிந்த போல் பொதிந்த சோறு அவிழ்ப்பன தாழை <br/>
சிறந்த முத்தொடு பசும் பொனும் பவளமும் திரட்டிப் <br/>
புறம் தெரிந்திடக் கொடுப்பன மலர்ந்த பூம் புன்னை. 	<br/>
<br/>
2665.	கொன்று மீன் பகர் பரதவர் குரம்பைகள் தோறும் <br/>
சென்று தாவி மேல் படர்வன திரை படு பவளம் <br/>
மன்றல் வார் குழல் நுளைச்சியர் மனையின் மீன்  உணக்கும் <br/>
முன்றில் சீப்பன கடல் இடு முழு மணிக் குப்பை. 	<br/>
<br/>
2666.	கூற்றம் போன்ற கண் நுளைச்சியர் குமுத வாய் திறந்து <br/>
மாற்றம் போக்கினர் பகர் தரும் கயற்கு நேர் மாறாம் <br/>
தோற்றம் போக்கு அவர் விழித் துணைகள் அக் கயல்மீன் <br/>
நாற்றம் போக்குவது அவர் குழல் நறு மலர்க் கைதை. 	<br/>
<br/>
2667.	அலர்ந்த வெண் திரைக் கருங் கழிக் கிடங்கரின் அரும்பர் <br/>
குலைந்து அழிந்து தேன் துளும்பிய குமுதமே அல்ல <br/>
கலந்து அரும் கடல் எறி கருங்கால் பனம் கள்வாய் <br/>
மலர்ந்து அருந்திய குமுதம் மொய்ப்பன வண்டு. 	<br/>
<br/>
2668.	ஆய பட்டினத்து ஒருவன் மேல் ஆற்றிய தவத்தால் <br/>
தூய வானவர் தம்மினும் தூயனாய்ச் சிறிது <br/>
தீய தீவினைச் செய்தியால் ஆற்றி திண் திமில் வாணர் <br/>
மேய சாதியில் பிறந்துளான் மேம்படும் அனையான்.<br/>
<br/>
2669.	செடிய கார் உடல் பரதவர் திண் திமில் நடத்தா <br/>
நெடிய ஆழியில் படுத்த மீன் திறை கொடு நிறைக்கும் <br/>
கடிய வாயிலோன் அவர்க்கு எலாம் காவலோன் ஏற்றுக் <br/>
கொடிய வானவன் அடிக்கு மெய் அன்பு சால்    குணத்தோன். 	<br/>
<br/>
2670.	மகவு இலாமையல் ஆற்ற நால் மறுமை யோடு இம்மைப் <br/>
புகல் இலான் என வருந்துவான் ஒரு பகல் போது <br/>
தகவு சால் பெரும் கிளை யொடும் சலதி மீன் படுப்பான் <br/>
அகல வார் கலிக்கு ஏகுவான் அதன் கரை ஒருசார். <br/>
<br/>
2671.	தக்க மேரு மலைமகனோடு அடையில் தவத்தான் <br/>
மிக்க மீனவன் வேள்வியில் விரும்பிய மகவாய்ப் <br/>
புக்க நாயகி தன்பதி ஆணையால் புலவு <br/>
தொக்க மீன் விலை வலைஞன் மேல் தவப் பயன் துரப்ப. 	<br/>
<br/>
2672.	இச்சையால் அவன் அன்பினுக்கு இரங்குவாள் போலச் <br/>
செச்சை வாய் திறந்து அழுது ஒரு திரு மகவு ஆகி <br/>
நெய்ச்ச பாசிலைப் புன்னை நல் நீழலில் கிடந்தாள் <br/>
மைச்ச கார் உடல் கொடும் தொழில் வலைஞர் கோன்   கண்டான். 	<br/>
<br/>
2673.	கார் கொல் நீர்த் திருமாது கொல் கரந்து நீர் உறையும் <br/>
வார் கொள் பூண் முலை மடந்தை கொல் வனத் துறை  வாழ்க்கைத் <br/>
தார் கொள் பூம் குழல் அணங்கு கொல் தடங்கணும்    இமைப்ப <br/>
ஆர் கொலோ மகவு ஆகி ஈண்டு இருந்தனள் என்னா. 	<br/>
<br/>
2674.	பிள்ளை இன்மை யெற்கு இரங்கி எம் பிரான் தமிழ்க்  கூடல் <br/>
வள்ளல் நல்கிய மகவு இதுவே என வலத்தோள் <br/>
துள்ள அன்பு கூர் தொடுத்து திருத் தோள் உறப் புல்லித் <br/>
தள்ளரும் தகைக் கற்பினாள் தனது கைக் கொடுத்தான். 	<br/>
<br/>
2675.	பிறவி அந்தகன் தெரிந்து கண் பெற்றெனக் கழிந்த <br/>
வறியன் நீள் நிதி பெற்றென வாங்கினாள் வலைஞர் <br/>
எறியும் வேலையின் ஆர்த்தனர் கை எறிந்து இரட்டிக் <br/>
குறிய வாள் நகை வலைச்சியர் குழறினார் குரவை.	<br/>
<br/>
2676.	பிழை இல் கற்பு உடை மனைவியும் பெறாது பெற்று எடுத்த <br/>
குழவியைத்தடம் கொங்கையும் கண்களும் குளிரத் <br/>
தழுவி முத்தம் இட்டு உச்சி மோந்து அன்பு உளம் ததும்ப <br/>
அழகிது ஆகிய மணி விளக்காம் என வளர்ப்பாள். 	<br/>
<br/>
2677.	புலவு மீன் விலைப் பசும் பொனால் செய்த பல் பூணும் <br/>
இலகு ஆரமும் பாசியும் காசி இடை இட்டுக் <br/>
குலவு கோவையும் சங்கமும் குலத்தினுக்கு இசைய <br/>
அலகு இலாதபேர் அழகினுக்கு அழகு செய்து அணிந்தாள். 	<br/>
<br/>
2678.	தொண்டை வாய் வலைச் சிறுமியர் தொகையொடும் துறை   போய் <br/>
வண்டல் ஆடியும் நித்தில மாமணி கொழித்தும் <br/>
கண்டன் ஞாழல் சூழ் கானல் அம் கடி மலர் கொய்தும் <br/>
கொண்டல் ஓதி பின் தாழ்தரக் குரை கடல் குளித்தும். 	<br/>
<br/>
2679.	தளர்ந்த பைங்கொடி மருங்குலும் தன் உயிர்த் தலைவன் <br/>
அளந்த வைகலும் குறை பட அவனிடத்து ஆர்வம் <br/>
கிளர்ந்த அன்பு ஒண் கொங்கையும் கிளர நாள் சிறிதில் <br/>
வளர்ந்து வைகினாள் வைகளும் உயிர் எலாம் வளர்ப்பாள். 	<br/>
<br/>
2680.	ஆலவாய் உடை நாயகன் ஏவிய வாறே <br/>
மாலை தாழ் இள மதிச் சடை மகுடமும் கரங்கள் <br/>
நாலும் ஆகிய வடிவு உடை நந்தியும் சுறவக் <br/>
கோலம் ஆகி வெண் திரைக் கடல் குளித்து இருந்தான். 	<br/>
<br/>
2681.	குன்று எறிந்த வேல் குழகனும் கரி முகக் கோவும் <br/>
அன்று எறிந்த தந்திரம் எலாம் சிரமிசை அடக்காக் <br/>
கன்று எறிந்தவன் அறிவரும் கழல் மனத்து அடக்கா <br/>
நின்று எறிந்த கல் மத்து என உழக்கிடா நிற்கும்.	<br/>
<br/>
2682.	கிட்டும் தோணியைப் படகினைக் கிழிபட விசை போய்த் <br/>
தட்டும் சோங்கினை மேலிடு சரக் கொடும் கவிழ <br/>
முட்டும் சீறி மேல் வரும் பல சுற வெலாம் முடுக்கி <br/>
வெட்டும் கோடு கோத்து ஏனைய மீன் எலாம் வீசும். 	<br/>
<br/>
2683.	தரங்க வாரி நீர் கலக்கலால் தந்திரம் கொடு மேல் <br/>
இரங்குவான் புலவோர்க்கு அமுது ஈகையால் எண்ணார் <br/>
புரங்கண் மூன்றையும் பொடித்தவன் ஆணையால் புனலில் <br/>
கரங்கள் நான்கையும் கரந்த மீன் மந்தரம் கடுக்கும். 	<br/>
<br/>
2684.	தள்ளு நீர்த்திரை போய் நுளைச் சேரிகள் சாய்ப்பத் <br/>
துள்ளு நீர் குடித்து எழு மழை சூல் இறப் பாயும் <br/>
முள்ளு நீர் மருப்பு உடைய மீன் மொய் கலம் அந்தத் <br/>
தெள்ளு நீர்த் துறை நடையற இன்னணம் திரியும்.	<br/>
<br/>
2685.	எற்றித்தால் எனத் துறை மகன் யாம் இது பிடிக்கும் <br/>
பெற்றி யாது எனக் கிளையொடும் பெருவலைப் பாசம் <br/>
பற்றி ஆழி ஊர் படகு கைத் தெறிந்தனன் படகைச் <br/>
சுற்றி வாய் கிழித்து எயிற்று இறப் பாய்ந்தது சுறவம்.	<br/>
<br/>
2686.	பட உடைப்ப ஓர் தோணி மேல் பாய்ந்து அத் தோணி <br/>
விடவுறத் தெறித்து எறிந்திட விசைத்து ஒரு சோங்கின் <br/>
இடை புகுந்து நீள் வலை எறிந்து இங்ஙனம் வெவ்வேறு <br/>
உடல் புகுந்து உழல் உயிர் எனப் பரதனும் உழல்வான்.	<br/>
<br/>
2687.	முன்னர் வீசினால் பின்னுற முளைத்து எழும் முயன்று <br/>
பின்னர் வீசினால் முன்னுற பெயர்த்து எழும் வலத்தில் <br/>
உன்னி வீசினால் இடம் பட உருத்து எழும் இடத்தின் <br/>
மன்னி வீசினால் வலத்து எழும் மகர வேறது தான்.	<br/>
<br/>
2688.	எறி வலைப் படு அகம் மலர்ந்து ஈர்ப்பவன் உள்ளம் <br/>
மறு தலைப் பட வலையினும் வழீஇப் பொருள் ஆசை <br/>
நெறி மலர்க் குழல் நல்லவர் நினை வென நினைவுற்று <br/>
அறிபவர்க்கு அறிதாம் பரம் பொருள் என அகலும்.	<br/>
<br/>
2689.	ஏவலாளரோடு இன்னவாறு இன்ன மீன் படுத்தற்கு <br/>
ஆவதாம் தொழில் இயற்றவும் அகப் படாது ஆக <br/>
யாவரே இது படுப்பவர் என்று இரும் கானல் <br/>
காவலாளனும் பரதரும் கலங்கஞர் உழந்தார்.	<br/>
<br/>
2690.	சங்கு அலம்பு தண் துறை கெழு நாடன் இச் சலதித் <br/>
துங்க மந்தரம் எனக் கிடந்து அலமரும் சுறவை <br/>
இங்கு அணைந்து எவன் பிடிப்பவன் அவன் யான் ஈன்ற <br/>
மங்கை மங்கலக் கிழான் என மனம் வலித்து இருந்தான். 	<br/>
<br/>
2691.	நந்தி நாதனும் இனையனாய் அம் கயல் நாட்டத்து <br/>
இந்து வாண் நுதலாளும் அங்கு அனையளாய் இருப்பத் <br/>
தந்தி நால் இரண்டு ஏந்திய தபனிய விமானத்து <br/>
உந்து நீர்ச் சடையார் மணம் உன்னினார் மன்னோ.	<br/>
<br/>
2692.	உயர்ந்த சாதியும் தம்மினும் இழிந்த என்று உன்னிக் <br/>
கயந்த நெஞ்சுடை வலைக்குலக் கன்னியை வேட்பான் <br/>
வியந்து கேட்பது எவ்வாறு அவர் வெறுக்குமுன் அவருக்கு <br/>
இயைந்த மீன் வலை உரு எடுத்து ஏகுதும் என்னா. 	<br/>
<br/>
2693.	கருகிருள் முகந்தால் அன்ன கச்சினன் கச்சோடு ஆர்த்த <br/>
சுரிகையன் தோள்மேல் இட்ட துகிலின் குஞ்சி சூட்டும் <br/>
முருகு கொப்பளிக்கும் நெய்தல் கண்ணியன் மூத்த    வானோர் <br/>
இருவரும் மறையும் தேடி இளைப்ப ஓர் வலைஞன்  ஆனான். 	<br/>
<br/>
2694.	முழுது உலகு ஈன்ற சேல் கண் முதல்வியை அருள் இலார்   போல் <br/>
இழி தொழில் வலை மாதாகச் சபித்தவாறு என்னே என்றும் <br/>
பழி படு சாபம் ஏறார் பரதராய் வரவும் வேண்டிற்று <br/>
அழகிது நன்று நன்று எம் ஆலவாய் அடிகள் செய்கை. 	<br/>
<br/>
2695.	தன் பெரும் கணத்து உளான் ஓர் தலைவனும் சலதி    வாணன் <br/>
என்பது தோன்ற வேடம் எடுத்து எறி வலை தோள் இட்டு <br/>
என் புற மலைப்பக் காவி மீன் இடு குடம்பை தாங்கிப் <br/>
பின்புற நடந்து செல்லப் பெருந்துறைப் பாக்கம் புக்கான். 	<br/>
<br/>
2696.	கழித்தலைக் கண்டற் காடும் கைதை அம் கானும் நெய்தல் <br/>
சுழித்தலைக் கிடங்கும் நீத்துச் சுஃறெனும் தோட்டுப்   பெண்ணை <br/>
வழித்தலை சுமந்து வார் கள் வார்ப்ப வாய் அங்காந்து ஆம்பல் <br/>
குழித்தலை மலர் பூம் கானல் கொடு வலைச் சேரி   சேர்ந்தான். 	<br/>
<br/>
2697.	பெருந்தகை அமுது அன்னாளைப் பெறாது பெற்று  எடுப்பான் நோற்ற <br/>
அருந்தவ வலைஞர் வேந்தன் அதிசயம் அகத்துள் தோன்ற <br/>
வரும்தகை உடைய காளை வலை மகன் வரவு நோக்கித் <br/>
திருந்து அழகு உடைய நம்பி யாரை நீ செப்புக என்றான். 	<br/>
<br/>
2698.	சந்த நால் மறைகள் தேறாத் தனி ஒரு வடிவாய்த் தோன்றி <br/>
வந்த மீன் கொலைஞன் கூறு மதுரையில் வலைஞர்க்கு  எல்லாம் <br/>
தந்தை போல் சிறந்து உளான் ஓர் தனி வலை உழவன்  நல்ல <br/>
மைந்தன் யான் படைத்து காத்துத் துடைக்கவும் வல்லன்  ஆவேன். 	<br/>
<br/>
2699.	அல்லது வான் மீன் எல்லாம் அகப்பட வலை கொண்டு    ஓச்ச <br/>
வல்லவன் ஆவேன் என்ன மற்று இவன் வலைஞன்  கோலம் <br/>
புல்லிய மகன் கொல் முன்னம் புகன்ற சொல் ஒன்றில்   இப்போது <br/>
சொல்லியது ஒன்று இரண்டும் சோதனை காண்டும் என்னா. 	<br/>
<br/>
2700.	தொண்டு உறை மனத்துக் கானல் துறைமுகம் அஃதேல் <br/>
                                                           இந்தத் <br/>
தண் துறை இடத்து ஓர் வன்மீன் தழல் எனக் கரந்து <br/>
                                                           சீற்றம் <br/>
கொண்டு உறைகின்ற ஐய குறித்தது பிடித்தியேல் என் <br/>
வண்டு உறை                     கோதை மாதை மணம் செய்து தருவேன் <br/>
                                       என்றான். 	<br/>
<br/>
2701.	சிங்க ஏறு அனையான் காலில் செல் நடைப் படகில்   பாய்ந்து <br/>
சங்கு எறி தரங்கம் தட்பத் தடம் கடல் கிழித்துப் போகிக் <br/>
கிங்கரன் ஆன காளை வரை எனக் கிளைத்த தோள் மேல் <br/>
தொங்கலில் கிடந்து ஞான்ற தொகு மணி வலையை வாங்கி. 	<br/>
<br/>
2702.	செவ்விதின் நோக்கி ஆகம் திருக நின்று எறிந்தான் பக்கம் <br/>
கௌவிய மணிவில் வீச இசை ஒலி கறாங்கிப் பாயப் <br/>
பை விரித்து உயிர்த்து நாகம் விழுங்க வாய்ப் பட்ட மீன்   போல் <br/>
வெவ் வினைச் சுறவேறு ஐயன் விடு வலைப் பட்டது   அன்றே. 	<br/>
<br/>
2703.	மாசு அறு கேளிர் அன்பின் வலைப் படும் வலைஞர் கோன் தாய் <br/>
வீசிய வலையில் பட்ட மீனினைச் சுருக்கி வாங்கிக் <br/>
காசு எறி தரங்க முந்நீர்க் கரை இடை இட்டான் கள்  வாய் <br/>
முசு தேன் என்ன ஆர்த்து மொய்த்தன் பரதச் சாதி. 	<br/>
<br/>
2704.	கிளையும் நம் கோனும் வீசு வலைஞராய்க் கிளர் தோள் <br/>
                                                           ஆற்றல் <br/>
விளைவொடு முயன்று பல் நாள் வினை செயப் படாத <br/>
                                                           மீன் இவ் <br/>
இளையவன் ஒருவன் தானே ஒரு விசை எறிந்தான் <br/>
                                                           ஈத்தான் <br/>
அளிய நம் குலத்தோர் தெய்வ மகன் இவன் ஆகும் <br/>
                                                           என்றார். 	<br/>
<br/>
2705.	கைதை சூழ் துறைவன் ஓகை கை மிகப் பம்பை ஏங்க <br/>
நொய்து எனும் நுசுப்பில் கள்வாய் நுளைச்சியர் குரவை   தூங்கப் <br/>
பைதழை பகுவாய்க் கச்சைப் பரதவன் கலங்கன் ஞாழல் <br/>
செய்த பூம் கோதை மாதைத் திருமணம் புணர்த்தினானே. <br/>
<br/>
2706.	அந்நிலை வதுவைக் கோலம் ஆயின மருகனாரும் <br/>
மின் நிலை வேல் கணாளும் விண் இடை விடை மேல் கொண்டு <br/>
தன் நிலை வடிவாய்த் தோன்றத் தடம் கரை மீனம் தானும் <br/>
நல்நிலை வடிவே போன்று நந்தியாய் முந்தித் தோன்ற. 	<br/>
<br/>
2707.	கொற்ற வெள் விடை மேல் காட்சி கொடுத்தவர் கருணை     நாட்டம் <br/>
பெற்றலின் மேலைச் சார்பால் பிணித்த இப் பிறவி    யாக்கைச் <br/>
சிற்றறிவு ஒழிந்து முந்நீர்ச் சேர்ப்பன் நல் அறிவு தோன்றப் <br/>
பொன் தனு மேரு வீரன் பூம் கழல் அடிக்கீழ்த் தாழ்ந்தான். 	<br/>
<br/>
2708.	இரக்கம் இல் இழிந்த யாக்கை எடுத்து உழல் ஏழை  ஏனைப் <br/>
புரக்க இன்று என்போல் வந்த புண்ணிய வடிவம் போற்றி <br/>
அறக்கு எறி பவளச் செவ்வாய் அணங்கினை மணந்து என்   பாசம் <br/>
கரக்க வெள் விடை மேல் நின்ற கருணையே போற்றி  என்றான். 	<br/>
<br/>
2709.	அகவிலான் பரவி நின்ற அன்பனை நோக்கிப் பல் நாள் <br/>
மகவு இலா வருத்தம் நோக்கி உமை நாம் மகளாத் தந்து <br/>
தகவினான் மணந்தேம் நீ இத் தரணியில் தனதன் என்ன <br/>
நகவிலாப் போகம் மூழ்கி நம் உலகு அடைவாய் என்ன. 	<br/>
<br/>
2710.	பெண்ணினை வதுவைக்கு ஈந்த பெருந்துறைச் சேர்ப்பற்கு    அன்று <br/>
தண் அளி சுரந்து நல்கித் தருமமால் விடைமேல் தோன்றி <br/>
விண் இடை நின்றான் சென்றான் வேத்திரப் படையா    னோடும் <br/>
உள் நிறை அன்பரோடு உத்தர கோச மங்கை. 	<br/>
<br/>
2711.	அங்கு இருந்த அநாதி மூர்த்தி ஆதி நால் மறைகள் <br/>
                                                        ஏத்தும் <br/>
கொங்கு இரும் கமலச் செவ்விக் குரை கழல் வணங்கிக் <br/>
                                                        கேட்பப் <br/>
பங்கு இருந்து அவட்கு வேதப் பயன் எலாம் திரட்டி <br/>
                                                        முந்நீர்ப் <br/>
பொங்கு இரும் சுதை போல் அட்டிப் புகட்டினான் <br/>
                                                        செவிகள் ஆர. 	<br/>
<br/>
2712.	அவ்வேலை அன்புடையார் அறு பதினாயிரவர் <br/>
                                              அவர்க்கும் அளித்துப் பாச <br/>
வெவ்வேலை கடப்பித்து வீடாத பரானந்த வீடு நல்கி <br/>
மைவ் வேலை அனைய விழி அம் கயல் கண் <br/>
                                          நங்கையொடு மதுரை சார்ந்தான் <br/>
இவ் வேலை நிலம் புரக்க முடி கவித்துப் பாண்டியன் <br/>
                                               என்று இருந்த மூர்த்தி. 	<br/>
<br/>
 வலை வீசின படலம் சுபம்  <br/>
-----------------<br/>
<center><h3>
58. வாதவூரடிகளுக்கு உபதேசித்த படலம்  (2713 - 2798)</h3></center>
<br/>
2713.	கலைவீசு மதிச் சடையோன் கடல் துறைவன் தலைச்   சென்று  <br/>
வலைவீசி அவன் பாச வலை வீசும் பரிசு இது மேல்  <br/>
அலை வீசும் புனல் வாதவூரரை வந்து அவிச்சை வலி  <br/>
நிலை வீசிப் பணி கொண்ட நெறி அறிந்த படி  மொழிவாம். 	 <br/>
<br/>
2714.	தொடுத்த வறுமையும் பயனும் தூக்கி வழங்குநர் போல  <br/>
அடுத்த வயல் குளம் நிரப்பி அறம் பெருக்கி அவனி    எலாம்  <br/>
உடுத்த கடல் ஒருவர்க்கும் உதவாத உவரி என  <br/>
மடுத்து அறியாப் புனல் வைகைக் கரை உளது வாதவூர். 	 <br/>
<br/>
2715.	விழவு அறா நகர் எங்கும் விருந்து அறா மனை எங்கும்  <br/>
மழ அறா மகிழ் எங்கும் மறை அறா கிடாஇ எங்கும்  <br/>
முழவு அறா அரங்கு எங்கும் முகில் அறா பொழில் எங்கும்  <br/>
உழவு அறா வயல் எங்கும் உடம்பு அறா உயிர் என்ன.  <br/>
<br/>
2716.	ஆய வளம் பதியதனில் அமாத்தியரில் அரு மறையின்  <br/>
தூய சிவ ஆகம நெறியின் துறை விளங்க வஞ்சனையான்  <br/>
மாயன் இடும் புத்த இருள் உடைந்தோட வந்து ஒருவர்  <br/>
சேய இளம் பரிதி எனச் சிவன் அருளால் அவதரித்தார். 	 <br/>
<br/>
2717.	பேர் வாத ஊரர் எனப் பெற்றுத் தம் பிறங்கு மறைச்  <br/>
சார்வாய நூல் வழியால் சடங்கு எல்லாம் நிலை வெய்தி  <br/>
நீர்வாய இளமதி போல் நிரம்புவார் வேத முதல்  <br/>
பார்வாய் எண் எண் கலையும் பதினாறு ஆண்டினில்  பயின்றார். 	 <br/>
<br/>
2718.	இத்தகை யோர் நிகழ் செய்தி அறிந்தவர் சென்று இயம்ப    அரி  <br/>
மர்த்தன பாண்டியன் கேட்டு வரவழைத்து மற்று அவரைச்  <br/>
சித்தம் மகிழ் வரிசையினால் சிறப்பு அளித்துத் தன்   கோயில்  <br/>
வித்தக நல் மதி அமைச்சின் தொழில் பூட்டி மேம்  படுத்தான். 	 <br/>
<br/>
2719.	செற்றம் மிகும் கருவிகளின் திறல் நூலும் மனு வேந்தன்  <br/>
சொற்ற பெரும் தொல் நூலும் துளக்கம் அற விளக்கம்   உறக்  <br/>
கற்று அறிந்தோர் ஆதலினால் காவலற்குக் கண் போன்ற  <br/>
முற்றும் உணர்ந்த அமைச்சரினும் முதல் அமைச்சராய்     நிகழ்வார். 	 <br/>
<br/>
2720.	புல்லாதார் முரண் அடக்கிப் பொருள் கவர் வார் என்பது      எவன்  <br/>
செல்லாத பல் வேறு தீபத்துச் செம் கோன்மை  <br/>
வல்லாரும் தத்தமதேத்து அரிய பொருள் வரவிடுத்து  <br/>
நல்லாராய் ஒப்புரவு நட்பு அடைய நடக்கின்றார். 	 <br/>
<br/>
2721.	அண்ணல் அரிமருத்தனனுக்கு அடல் வாதவூர் அமைச்சர்  <br/>
கண்ணும் இடும் கவசமும் போல் காரியம் செய்து     ஒழுகுவார்  <br/>
தண் அளி செய்து அவனி எலாம் தம் கிளைபோல் குளிர்      தூங்க  <br/>
வண்ண மதிக் குடை நிழற்றி முறை செய்து வாழும் நாள். 	 <br/>
<br/>
2722.	மெய்ம்மை ஆம் பொருள் விவேக மும் வேறு பாடு ஆய  <br/>
பொய்ம்மை ஆம் பொருள் விவேகமும் புந்தியுள் தோன்ற  <br/>
இம்மை ஆசையும் மறுமையில் ஆசையும் இகந்து  <br/>
செம்மை ஆகிய கருத்தராய்ப் பரகதி தேர்வார். 	 <br/>
<br/>
2723.	புத்தர் ஆதியோர் புறவுரை நெறிகளும் பொய்யா  <br/>
நித்த வேத நூல் தழுவிய அகவுரை நெறியும்  <br/>
சித்தம் மாசு அறுத்து அரன் அருள் தௌ¤வியாது  அதனான்  <br/>
மித்தை ஆணவத் தொடக்கு அறாதில்லை ஆம் வீடும். 	 <br/>
<br/>
2724.	பத்தி செய்து அரன் அருள் பெரும் பத்தருக்கு அன்றி  <br/>
முத்தி எய்தரிது என மறை மொழிவது அப் பொது நூல்  <br/>
சத்தியாப் பொருள் தௌ¤வு எலாம் சத்திநி பாதர்க்கு  <br/>
உய்த்து உணர்த்துவது ஆகமம் என்பர் மெய் உணர்ந்தோர். 	 <br/>
<br/>
2725.	வேத ஆகமச் சென்னியில் விளை பொருள் அப் பேதம்  <br/>
பேதம் ஆகிய பிணக்கு அறுத்து இருள் பிணி அவிழ்த்து  <br/>
நாதன் ஆகிய தன்னையும் என்னையும் நல்கும்  <br/>
போதன் ஆகிய குருபரன் வருவது எப்பொழுது ஆல். 	 <br/>
<br/>
2726.	கரவு இலாத பேர் அன்பினுக்கு எளிவரும் கருணைக்  <br/>
குரவனார் அருள் அன்றி இக் கொடிய வெம் பாசம்  <br/>
புரை இல் கேள்வியால் கடப்பது புணையினால் அன்றி  <br/>
உரவு நீர்க்கடல் கரம் கொடு நீந்துவது ஒக்கும்.	 <br/>
<br/>
2727.	என்று அவ் வாதவூர் மறையவர் இன்ப வீடு எய்தக்  <br/>
துன்றும் ஆசையால் தொடக்கு உண்டு சுருதி ஆகம நூல்  <br/>
ஒன்று கேள்வியோர் வருந்தொறும் உணர்ந்தவர் இடைத்    தாம்  <br/>
சென்று காண் தொறும் அளவளாய்த் தேர்குவர் ஆனார். 	 <br/>
<br/>
2728.	எண்ணிலார் இடத்து அளந்து அளந்து அறிபொருள்    எல்லாம்  <br/>
உண்ணி நீர் விடாய்க்கு உவரி நீர் உண்டவர் ஒப்ப  <br/>
அண்ணலார் அகத்து அமைஉறாது அரசனுக்கு உயிரும்  <br/>
கண்ணுமாய் அமைச்சு உரிமையும் கை விடாது இயல்வார். 	 <br/>
<br/>
2729.	கள்ளக் காதலன் இடத்து அன்பு கலந்து வைத்து ஒழுகும்  <br/>
உள்ளக் காரிகை மடந்தை போலும் உம்பரைக் காப்பான்  <br/>
பள்ளக் காரி உண்டவனிடத்து உள்ளன்பு பதிந்து  <br/>
கொள்ளக் காவலன் இடைப் புறத் தொழிலும்  உட்கொண்டார். 	 <br/>
<br/>
2730.	இன்ன செய்கையின் ஒழுகுவார் ஒரு பொழுது ஏகித்  <br/>
தென்னர் தம்பிரான் அவை இடைச் சென்று எதிர் நின்றார்  <br/>
அன்னபோது அடு பரி நிரை காப்பவர் அரசன்  <br/>
முன்னர் வந்து தாழ்ந்து ஒரு சிறை நின்று அது மொழிவார். 	 <br/>
<br/>
2731.	மறம் தவாத வேல் வலவ நம் வயப் பரி வெள்ளத்து  <br/>
இறந்தவாம் பரி போக நின்று எஞ்சிய எல்லாம்  <br/>
நிறைந்த நோயவும் நெடிது மூப்பு அடையவும் அன்றிச்  <br/>
சிறந்தவாம் பரி ஒன்று இலை தேர்ந்திடின் என்றார்.	 <br/>
<br/>
2732.	மன்றல் வேம்பனும் வாதவூர் வள்ளலை நோக்கி  <br/>
இன்று நீர் நமது அறை திறந்து இருநிதி எடுத்துச்  <br/>
சென்று வேலை அம் துறையில் வந்து இறங்குவ தெரிந்து  <br/>
வென்றி வாம் பரி கொடு வரப் போம் என்று விடுத்தான். 	 <br/>
<br/>
2733.	உள்ளம் வேறுபட்டு அமைச்சியல் நெறியில் நின்று ஒழுகும்  <br/>
வள்ளலார் நிதியறை திறந்து அரும் பெறல் வயமான்  <br/>
கொள்ள வேண்டிய பொருள் எலாம் கொண்டு தாழ்  இறுக்கி  <br/>
வெள்ளை மா மதி வேந்தனை விடை கொடு போவார். 	 <br/>
<br/>
2734.	எடுத்த பொன் சுமை ஒட்டகத்து இட்டு முன் ஏக  <br/>
விடுத்து விண் தொடு திண் திமில் விடையவன் கோயில்  <br/>
அடுத்த விழ்ந்த பொன் அம்புயத் தடம் படிந்து அனைய  <br/>
மடுத் தடம் கரைச் சித்தி ஐங்கரத்தனை வணங்கா. 	 <br/>
<br/>
2735.	கருணை நாயகி அம் கயல் கண்ணி எம் பிராட்டி  <br/>
அருண நாள் மலர்ச் செய்ய சீற் அடித்தலம் இறைஞ்சி  <br/>
வருணனார் பெரு வயிற்று நோய் வலி கெடுத்து ஆண்ட  <br/>
தருண நாள் மதிச் சடை உடை அடிகள் முன் தாழா. 	 <br/>
<br/>
2736.	ஒன்று வேண்டும் இப் பொருள் எலாம் உனக்கும் ஐயம்    பொறியும்  <br/>
வென்று வேண்டும் நின் அன்பர்க்கும் ஆக்குக வெள்ளி  <br/>
மன்று வேண்டி நின்று ஆடிய வள்ளல் என் குறை ஈது  <br/>
என்று வேண்டிய நின்று ஏத்துவார்க்கு இறைவனின் அருள்    போல்.  <br/>
<br/>
2737.	ஆதி சைவன் ஆம் அருச்சகன் ஒருவன் நேர் அணைந்து  <br/>
பூதி ஈந்தனன் நமக்கு இது போல் இலை நிமித்தம்  <br/>
ஈது நல் நெறிக்கு ஏது என்று இரு கை ஏற்று அணிந்து  <br/>
வேத நாதனை இறைஞ்சினார் விடை கொடு மீண்டார். 	 <br/>
<br/>
2738.	இன்னியம் அதிர்ந்தன எழுந்தன பதாதி  <br/>
துன்னிய இணைக்கவரி துள்ளின துகில் கால்  <br/>
பொன் இயல் மதிக் குடை நிழன்றன பொலம் கொள்  <br/>
மின்னிய மணிச் சிவிகை மேல் கொடு நடந்தார்.	 <br/>
<br/>
2739.	மற்று இவர் வழிப்படு முன் மாறி நடம் ஆடும்  <br/>
வெற்றி விடையார் இவர் வினைத் தொகையின் ஒப்பும்  <br/>
பற்றிய இருட்டு மல பக்குவமும் நோக்கா  <br/>
உற்று அடிமை கொண்டு பணி கொண்டு அருள உன்னா.  <br/>
<br/>
2740.	சந்த மறை தீண்ட அரிய தம் கருணையால் ஓர்  <br/>
அந்தணர் குலக் குரவன் ஆகி அடி நீங்கா  <br/>
மைந்தர் பலர் தம்மொடு பெருந்துறையில் வந்தோர்  <br/>
கொந்து அலர் நெருங்கிய குருந்து அடி இருந்தார்.	 <br/>
<br/>
2741.	பெரும் கடல் அனீகமொடு போய்ப் புற அடுத்த  <br/>
இரும் கடம் அளப்பு இல கடந்து எழு பிறப்பு ஆம்  <br/>
கரும் கடல் கடக்க வருவார் கருணை வெள்ளப்  <br/>
பெருங்கடல் நிறைந்து உறை பெரும் துறை அடைந்தார்.	 <br/>
<br/>
2742.	அடுத்திட அடுத்திட அகத்து உவகை வெள்ளம்  <br/>
மடுத்திட முகிழ்த்த கைம் மலர் கமலம் உச்சி  <br/>
தொடுத்திட விழிப்புனல் துளித்திட வினைக்கே  <br/>
விடுத்திடும் மனத்து அருள் விளைந்திட நடந்தார்.	 <br/>
<br/>
2743.	பித்து இது எனப் பிறர் நகைக்க வரு நாலாம்  <br/>
சத்தி பதியத் தமது சத்து அறிவு தன்னைப்  <br/>
பொத்திய மலத்தினும் வெரீஇச் சுமை பொறுத்தோன்  <br/>
ஒத்து இழி பிணிப்பு உறு ஒருத்தனையும் ஒத்தார்.	 <br/>
<br/>
2744.	நெருப்பில் இடு வெண்ணெய் என நெஞ்சு உருக என்னை  <br/>
உருக்கும் இதனால் எனை ஒளித்த மல ஆற்றால்  <br/>
கருக்கும் அவன் ஆகி எனை ஆள் கருணை வெள்ளம்  <br/>
இருக்கும் இடனே இனிது என எண்ணி நகர் புக்கார். 	 <br/>
<br/>
2745.	காய் இலை அடைந்த கழு முட் படை வலத்தார்  <br/>
கோயிலை அடைந்து குளிர் வான் புனல் குடைந்து  <br/>
வாயிலை அடைந்து உடலம் மண் உற விழுந்து  <br/>
வேயிலை அடைந்தவரை மெய்ப் புகழ் வழுத்தா.	 <br/>
<br/>
2746.	ஆலய மருங்கு வலமாக வருவார் முன்  <br/>
மூல மறை ஓதி முடியாத பொருள் தன்னைச்  <br/>
சீல முனிவோர் தௌ¤ய மோனவழி தேற்றும்  <br/>
கோல முறைகின்ற ஒர் குருந்தை எதிர் கண்டார்.	 <br/>
<br/>

2747.	வேத நூல் ஒரு மருங்கினும் மெய்வழிச் சைவப்  <br/>
போத நூல் ஒரு மருங்கினும் புராணத்துட் கிடந்த  <br/>
கீத நூல் ஒரு மருங்கினும் கிளை கெழு சமய  <br/>
போத நூல் ஒரு மருங்கினும் வாய்விட்டுப் பிறங்க.	 <br/>
<br/>
2748.	சுருதி கூறிய அறம் முதல் நான்கும் அத் தொல் நூல்  <br/>
அரியது ஆம் கதிக்கு ஏது என்று ஆகமம் காட்டும்  <br/>
சரியை ஆதி நால் பதமும் தலை தெரிந்து உணர்ந்த  <br/>
பெரிய மாணவர் கழகமும் வினா விடை பேச.	 <br/>
<br/>
2749.	சரியை வல்ல மெய்த் தொண்டரும் சம்புவுக்கு இனிய  <br/>
கிரியை செய்யும் நல் மைந்தரும் கிளர் சிவ யோகம்  <br/>
தெரியும் சாதகக் கேளிரும் தேசிகத் தன்மை  <br/>
புரியும் போதகச் செல்வரும் அளவு இலர் பொலிய.	 <br/>
<br/>
2750.	ஒழிந்த நோன்பினர் ஆடலர் பாடலர் உலகம்  <br/>
பழித்த செய்கையர் அழுகையர் நகையினர் பாசம்  <br/>
கழித்த கண்ணினால் அரன் உருக் கண்டு கொண்டு   உலகில்  <br/>
விழித்த கண் குருடாத் திரி வீரரும் பலர் ஆல். 	 <br/>
<br/>
2751.	கரவு இல் உள்ளம் ஆம் விசும்பு இடைக் காசு அற   விளங்கும்  <br/>
பரசிலா சுடர்க்கு உதயம் ஈறு இன்மையால் பகலும்  <br/>
இரவு நேர் படக் கண்டிலர் இயன்று செய் நித்த  <br/>
விரதம் ஆதி னோன்பு இழந்து உறை விஞ்சையர் பலர்     ஆல். 	 <br/>
<br/>
2752.	உடையும் கோவணம் உண்டியும் கைப்பலி உறவு என்று  <br/>
அடையும் கேளிரும் அரன் அடியார் கண்டிகலன் கண்  <br/>
படையும் பாரிடம் ஆயினும் பகல் இரா முதல் ஈறு  <br/>
இடை இன்று ஆம் இடத்து உறங்குவது இஃது அவர்   வாழ்க்கை.  <br/>
<br/>
2753.	இத்தகைப் பல தொண்டர் தம் குழத்து இடையால் அம்  <br/>
ஒத்த பைங் குருந்து அடியினில் யோக ஆசனத்தில்  <br/>
புத்தகத்து எழுதிய சிவஞான மெய்ப் போதம்  <br/>
கைத்தலம் தரித்து இருப்பது ஓர் கருணையைக் கண்டார். 	 <br/>
<br/>
2754.	மன்றுள் ஆடிய ஆனந்த வடிவமும் வடவால்  <br/>
ஒன்றி நால்வருக்கு அசைவு அற உணர்த்திய உருவும்  <br/>
இன்று நாயினேற்கு எளிவந்த இவ் உரு என்னா  <br/>
அன்று நாயகன் குறிப்பு உளத்து உணர்த்திட அறிந்தார். 	 <br/>
<br/>
2755.	முன்பு அணிந்தனர் அணிந்தனர் அஞ்சலி முடிமேல்  <br/>
என்பு நெக்கிட உருகினர் இனியார் எளி வந்து  <br/>
அன்பு எனும் வலைப் பட்டவர் அருள் வலைப் பட்டார்  <br/>
துன்ப வெம் பவ வலை அறுத்திட வந்த தொண்டர். 	 <br/>
<br/>
2756.	காலமும் கனாக் காட்சியும் நிமித்தமும் கடிந்தார்  <br/>
சீல மாணவர் செவ்வி தேர் தேசிகன் என்ன  <br/>
மூல ஆகமம் ஓதினான் முறுக்கு அவிழ் கழுநீர்  <br/>
மாலை சாந்து அணிந்து அடியின் மேல் வன் கழல் வீக்கி. 	 <br/>
<br/>
2757.	அண்ணல் வேதியர் ஒழுக்கமும் அன்பும் கண்டு யாக்கை  <br/>
உள் நிலா உயிர் பொருள் புனலுடன் கவர்ந்து உள்ளக்  <br/>
கண் இலான் மலம் கழீஇப் பத கமலமும் சூட்டி  <br/>
வண்ண மாமலர்ச் செம்கரம் சென்னி மேல் வையா. 	 <br/>
<br/>
2758.	சூக்கம் ஆகும் ஐந்து எழுத்தினில் சுற்றிய பாச  <br/>
வீக்க நீக்கி மெய் ஆனந்தம் விளை நிலத்து உய்த்துப்  <br/>
போக்கு மீட்சியுள் புறம்பு இலாப் பூரண வடிவம்  <br/>
ஆக்கினான் ஒரு தீபகம் போல் வரும் அண்ணல்.	 <br/>
<br/>
2759.	பார்த்த பார்வையால் இரும்பு உண்ட நீர் எனப் பருகும்  <br/>
தீர்த்தன் தன்மையும் குருமொழி செய்ததும் தம்மைப்  <br/>
போர்த்த பாசமும் தம்மையும் மறந்து மெய்ப் போத  <br/>
மூர்த்தியாய் ஒன்றும் அறிந்திலர் வாதவூர் முனிவர்.  <br/>
<br/>
2760.	தேனும் பாலும் தீம் கன்னலும் அமுதும் ஆய் தித்தித்து  <br/>
ஊனும் உள்ளம் உருக்க உள் ஒளி உணர்ந்து இன்பம்  <br/>
ஆனவாறு தேக்கிப் புறம் கசிவது ஒத்து அழியா  <br/>
ஞான வாணி வந்து இறுத்தனள் அன்பர் தம் நாவில்.	 <br/>
<br/>
2761.	தொழுத கையினர் துளங்கிய முடியினர் துளும்ப  <br/>
அழுத கண்ணினர் பொடிப்புறும் யாக்கையர் நாக்குத்  <br/>
தழு தழுத்தவன் புரையினர் தமை இழந்து அழல் வாய்  <br/>
இழுதை அன்ன மெய்யினர் பணிந்து ஏத்துவார் ஆனார். 	 <br/>
<br/>
2762.	பழுது இலாத சொல் மணியினைப் பத்தி செய்து அன்பு  <br/>
முழுதும் ஆகிய வடத்தினான் முறை தொடுத்து அலங்கல்  <br/>
அழுது சாத்தும் மெய் அன்பருக்கு அகம் மகிழ்ந்து ஐயர்  <br/>
வழு இலாத பேர் மாணிக்க வாசகன் என்றார். 	 <br/>
<br/>
2763.	பாட்டிற்கு இன்புறு குருபரன் பாதம் மேல் கண்ணீர்  <br/>
ஆட்டிச் சொல் மலர் அணிந்து தற் போத இன் அமுதை  <br/>
ஊட்டித் தற்பர ஞானம் ஆம் ஓம வெம் கனலை  <br/>
மூட்டிச் சம்புவின் பூசை மேல் முயற்சியர் ஆனார். 	 <br/>
<br/>
2764.	ஆசை வெம் பவ வாசனை அற்று மாணிக்க  <br/>
வாசகப் பிரான் தேசிகன் மாணவர் ஓதும்  <br/>
ஓசை ஆகம உபநிடத பொருள் எலாம் கேட்டு  <br/>
நேசம் அங்கு வைத்து இருந்தனர் அது கண்டு நிருத்தன். 	 <br/>
<br/>
2765.	தித்திக்கும் மணி வார்த்தை இன்னம் சின்னாள் திருச்  <br/>
                          செவியில் அருந்தவும் கைச் செம் பொன் எல்லாம்  <br/>
பத்திப் பேர் அன்பு அளித்துக் கவர்ந்து வேண்டும் பணி  <br/>
                                கொடு பாண்டியனை இவர் பண்பு தேற்றி  <br/>
முத்திக்கே விடுத்திடவும் புத்தை வாது முடித்திடவும்  <br/>
                                          திருவுள்ளம் உன்னம் எய்தி  <br/>
எத்தித் தொண்டரைக் கருமம் சிறிது உண்டு இங்கே  <br/>
                                இருத்தி என உருக்கரந்தான் அடிய ரோடும். 	 <br/>
<br/>
2766.	கனவில் வரும் காட்சி எனக் கருணை மூர்த்தி காட்டி  <br/>
                              மறைத்தலும் அன்பர் கலக்கத்து ஆழ்ந்து  <br/>
நனவு கொல்லோ கனவு கொல்லோ இன்று நாதன்  <br/>
          ஞமலிக்குத் தவிசு இட்ட நலம் போல் என்னை  <br/>
நினைவரிய திருமேனி காட்டி ஆண்டு நீத்ததை என்று  <br/>
                                             ஐயுற்று நெஞ்சம் தேறி  <br/>
இன அடியாருடன் கூட்டாது ஏகினாயோ என்னையும் என்  <br/>
                                     வினையையும் இங்கு இருத்தி எந்தாய். 	 <br/>
<br/>
2767.	வஞ்ச வினைக் கொள் கலனாம் உடலைத் தீவாய்  <br/>
                       மடுக்கிலேன் வரை உருண்டு மாய்ப் பேன் அல்லேன்  <br/>
நஞ்சு ஒழுகு வாளாலும் குறைப்பேன் அல்லேன் ஆதனே  <br/>
                                        அதுவும் நினது உடைமை என்றே  <br/>
அஞ்சினேன் தனேயும் அழியாது ஆவி ஐயனே நினைப்  <br/>
                                        பிரிந்து ஆற்ற கில்லேன்  <br/>
என் செய்கோ எந்தாயோ எந்தாயோ என்று இரங்கினார்  <br/>
                                    புரண்டு அழுதார் இனைய சொல்வார். 	 <br/>
<br/>
2768.	வறியவனாம் ஒரு பிறவிக் குறுடன் கையில் வந்த பெரு  <br/>
                                   விலை மணி போல் மழலை தேறாச்  <br/>
சிறியவனாம் ஒரு மதலை கையில் கொண்ட செம் பொன்  <br/>
                                   மணி வள்ளம் போல் தேவர் யார்க்கும்  <br/>
அறிவரியாய் சிறியேனை எளிவந்து ஆண்ட அருமை  <br/>
                                   அறியேன் துன்பத்து அழுவத்து ஆழாப்  <br/>
பிறிவறியா அன்பரொடு அகன்றாய் கல்லாப் பேதையேன்  <br/>
                                   குறை அலது எம்பிரானால் என்னே. 	 <br/>
<br/>
2769.	மண் ஆதி ஆறு ஆறு மனம் துழாவித் தடு மாறிப்  <br/>
புண் ஆகி எனைக் காணாது உழல் கின்றேனைப் போத அருள்  <br/>
கண்ணால் அவை முழுதும் கரைய நோக்கி யான் யான்    என்று  <br/>
எண்ணா எனைத் தந்தாய் எங்கு உற்றாயோ என் தாயோ.  <br/>
<br/>
2770.	வான் ஆதி ஐந்து முதல் வகுத்த ஓசை முதல் ஐந்தும்  <br/>
ஆனாதி அங்கு மனம் ஆதி நான்கும் வழி அடைப்பத்  <br/>
தேன் ஆதி அறு சுவையும் கழிய ஊறும் தெள் அமுதம்  <br/>
யான் ஆர நல்கினையால் எங்கு உற்றாயோ என் தாயே. 	 <br/>
<br/>
2771.	மாசாய் மறைக்கும் மல வலியும் நானும் வேறு இன்றி  <br/>
ஆசா விகார மலம் ஆயினேனைப் பொருள் படுத்திப்  <br/>
பேசாத இன்பு உருவின் ஒடு என்னைப் பின் வைத்த  <br/>
ஈசா எனை இங்கு இட்டு எங்கு உற்றாயோ என்தாயே.	 <br/>
<br/>
2772.	என்று வாய் திறந்து அரற்றினார் இரங்கினார் புனிற்றுக்  <br/>
கன்று நீங்கிய ஆன் எனக் கரைந்த நெஞ்சினராய்ச்  <br/>
சென்று கோபுர வாயிலின் புறம்பு போய்த் திரண்டு  <br/>
நின்ற காவலன் தமர்களை நேர்ந்தனர் நோக்கா.	 <br/>
<br/>
2773.	துங்க வாரியில் கடும் பரித் தொகை எலாம் ஆடித்  <br/>
திங்களின் தலைவரும் என முன்பு போய்த் தென்னர்  <br/>
புங்கவன் தனக்கு உணர்த்துமின் போம் என விடுத்தார்  <br/>
அம் கண் நாயகன் பெருந்துறை நாயகன் அன்பர்.	 <br/>
<br/>
2774.	புரசை மா வயப் புரவிதேர் பொருநர் போய்ப் பொறி    வண்டு  <br/>
இரை செய்தார் முடி வேந்தன் முன் இறைஞ்சினார்  உள்ளது  <br/>
உரை செய்தார் அது கேட்டு ஒன்றும் உரைத்திலன்    இருந்தான்  <br/>
நிரை செய்து தார்ப் பரி வரவினை நோக்கிய நிருபன். 	 <br/>
<br/>
2775.	வள்ளல் வாதவூர் முனிகளும் மன்னவன் பரிமாக்  <br/>
கொள்ள நல்கிய பொருள் எலாம் குருந்தில் வந்து ஆண்ட  <br/>
பிள்ளை வாண் மதிச் சடை முடிப் பெருந்துறை   மறையோர்க்கு  <br/>
உள்ள ஆதரம் பெருக முன் வேண்டியாங்கு உய்ப்பார். 	 <br/>
<br/>
2776.	சிறந்த பூசைக்கும் திருவிழாச் சிறப்புக்கும் செல்வம்  <br/>
நிறைந்த ஆலயத் திருப்பணித் திறத்துக்கும் நிரப்பி  <br/>
அறந்த வாத பேர் அன்பர்க்கும் செலுத்தி அத்தலத்தே  <br/>
உறைந்த தவாவற இன்னணம் ஒழுகு நாள் கழிப்பார்.	 <br/>
<br/>
2777.	எல்லை கூறிய குளிர் மதி அடுக்கம் வந்து எய்த  <br/>
வல்லல் யானையான் இன்னமும் வயப்பரி வந்தது  <br/>
இல்லையால் இது என் என ஓலையும் எழுதிச்  <br/>
செல்ல உய்த்தனன் வாதவூர் அமைச்சர் திருமுன்.	 <br/>
<br/>
2778.	மன்னவன் திரு முகம் கண்டு முறைமையால் வாங்கி  <br/>
அன்ன வாசகம் தெரிந்து கொண்டு ஆதி ஈது இல்லா  <br/>
முன்னவன் திரு அருள் கடல் மூழ்கிய முனிவர்  <br/>
என்னை வேறு இனிச் செய்யுமாறு என்று நின்று அயர்வார். 	 <br/>
<br/>
2779.	சிந்தை ஆகிய செறுவினுள் சிவ முதல் ஓங்கப்  <br/>
பந்த பாசம் வேர் அறக் களைந்து அருள் புனல் பாய்ச்சி  <br/>
அந்தம் ஆதியின்று ஆகிய ஆனந்த போகம்  <br/>
தந்த தேசிக உழவன் தன் கோயிலைச் சார்ந்தார். 	 <br/>
<br/>
2780.	என் நாயகனே பொன் நாடர் ஏறே ஏறு கொடி உயர்த்த  <br/>
மன்னா தென்னா பெருந்துறை எம் மணியேவழுதி பொருள்     எல்லாம்  <br/>
நின் ஆலயத்து நின் அடியார் இடத்தும் செலுத்தும் நெறி   அளித்தாய்  <br/>
பின் நான் அவனுக்கு என் கொண்டு பரிமாச் செலுத்தப்     பெறுமாறே. 	 <br/>
<br/>
2781.	என்னா இறைஞ்சி எழுந்து ஏத்தி இரந்தார் எதிரே பெருந்  <br/>
                                                     துறையின்  <br/>
மின்னார் சடைமேல் பிழைமுடித் தோன் விசும்பின் நிறைந்த  <br/>
                                                     திருவாக் கான்  <br/>
மன்னா அவற்குப் பரி எல்லாம் வரும் என்று ஓலை விடுதி  <br/>
                                                     எனச்  <br/>
சொன்னான் அது கேட்டு அகத்து உவகை துளும்பி வரிந்து  <br/>
                                                     சுருள் விடுத்தார். 	 <br/>
<br/>
2782.	அந்த ஓலைப் பாசுரமும் அறையக் கேட்டு நின்று ஆங்கு     ஓர்  <br/>
சிந்தை ஆனா மகிழ் சிறப்ப இருந்தான் புரவித் தேரோடும்  <br/>
வந்த ஆதிச் செம் கதிரோன் மறைந்தான் அவனால்  வையம் எல்லாம்  <br/>
வெந்த வேடை தணிப்பான் போல் முளைத்தான் ஆதி  வெம் கதிரோன். 	 <br/>
<br/>
2783.	அன்று துயிலும் வாதவூர் அடிகள் கனவில் சுடர் வெள்ளி  <br/>
மன்று கிழவர் குருந்து அடியில் வடிவம் காட்டி எழுந்து  அருளி  <br/>
வென்றி வேந்தன் மனம் கவரும் விசயப் பரி கொண்டு  அணைகின்றேம்  <br/>
இன்று நீ முன் ஏகுதி என்று அருளிச் செய்ய   எழுந்திருந்தார். 	 <br/>
<br/>
2784.	கனவின் இடத்தும் தேவர்க்கும் காண்டற்கு அரிய  <br/>
                                                     கருணை உரு  <br/>
நனவின் இடத்தும் கனவு இடத்தும் எளிதே அன்றோ  <br/>
                                                     நமக்கு என்ன  <br/>
நினைவின் இடைக் கொண்டு இருக்கின்றார் நிருத்தானந்தச்  <br/>
                                                     சுடர் உள்ளத்து  <br/>
தின இருளைத் தின்று எழுவது என எழுந்தான் இரவி  <br/>
                                                     இரவு ஒதுங்க. 	 <br/>
<br/>
2785.	எழுந்தார் உடைய பெருந்துறையார் இருந்தாள் பணிந்தார்  <br/>
                                                இனி இப் பிறப்பில்  <br/>
அழுந்தார் வழிக் கொண்டார் அடைந்தார் அகன்றார்  <br/>
                                                நெறிகள் அவிர் திங்கள்  <br/>
கொழுந்தார் சடையார் விடையார் தென் கூடல் அடைந்தார்  <br/>
                                                பாடு அளி வண்டு  <br/>
உழும் தார் வேந்தன் பொன் கோயில் உற்றார் காணப்  <br/>
                                                பெற்றார் ஆல். 	 <br/>
<br/>
2786.	மன்னர் பெருமான் எதிர் வந்த மறையோர் பெருமான்  <br/>
                                                          வழிபாடு  <br/>
முன்னர் முறையால் செய்து ஒழுகி முன்னே நிற்ப முகம்  <br/>
                                                          நோக்கித்  <br/>
தென்னர் பெருமான் எவ்வளவு செம் பொன்கொடுபோய்  <br/>
                                                          எவ்வளவு  <br/>
நன்னர் இவுளி கொண்டது எனக் கேட்டான் கேட்ட நால்  <br/>
                                                          மறையோர். 	 <br/>
<br/>
2787.	பொன்னும் அளவோ விலை கொண்ட புரவித் தொகையும்    அனைத்து அவைதாம்  <br/>
பின்னர் வரக் கண்டு அருளுதி எம் பெருமான் இதனால்   துரங்க பதி  <br/>
என்னும் நாமம் பெறுதி மதி என்றார் என்ற மந்திரர்க்குத்  <br/>
தென்னன் சிறந்த வரிசை வளம் செய்து விடுப்பச்      செல்கின்றார். 	 <br/>
<br/>
2788.	பொன் அம் கமலத் தடம் படிந்து புழைக்கை மதமா முகக்   கடவுள்  <br/>
தன்னம் கமல சரண் இறைஞ்சித் தனியே முளைத்த சிவக்  கொழுந்தை  <br/>
மின் அம் கயல் கண் கொடி மருங்கில் விளைந்த தேனை   முகந்து உண்டு  <br/>
முன்னம் கருத்து மொழி உடம்பு மூன்றும் அன் பாய்த்   தோன்றினார். 	 <br/>
<br/>
2789.	மன்னே என்னை ஆட்கொண்ட மணியே வெள்ளி மன்று  <br/>
                                                    ஆடும்  <br/>
அன்னே அடியேன் வேண்டியவாறு அரசன் ஈந்த நிதி  <br/>
                                                    எல்லாம்  <br/>
முன்னே கொண்டு என் பணி கொண்டாய் முனியாது  <br/>
                                                    அரசன் நனி மகிழ  <br/>
என்னே புரவி வரும் வண்ணம் என்று வேண்டி  <br/>
                                                    நின்றிடலும். 	 <br/>
<br/>
2790.	மெய் அன்பு உடையாய் அஞ்சலை நீ வேட்ட வண்ணம்  <br/>
                                                      விண் இரவி  <br/>
வையம் பரிக்கும் பரி அனைய வயமாக் கொண்டு  <br/>
                                                      வருதும் என  <br/>
ஐயன் திருவாக்கு அகல் விசும்பு ஆறு எழுந்தது ஆக  <br/>
                                  அது கேட்டுப்  <br/>
பொய் அன்பு பகன்றார் சிவன் கருணை போற்றி  <br/>
                                               மனையில் போயினார். 	 <br/>
<br/>
2791.	கடி மனை அடைந்த எல்லை வாதவூர்க் காவலோரை  <br/>
மடிமையில் சுற்றத் தோரும் கேளிரும் மாண்ட காதல்  <br/>
அடிமை உள்ளாரும் ஏதில் ஆளரும் பிறரும் ஈண்டி  <br/>
இடி மழை வாய் விட்டு என்னப் புந்திகள் இனைய   சொல்வார். 	 <br/>
<br/>
2792.	மந்திரக் கிழமை பூண்டு மன்னவர் கருமம் செய்வ  <br/>
அந்தணர்க்கு அறனே அல்ல அமைச்சியல் அறத்து     நின்றால்  <br/>
வெம் திறல் அரசர்க்கு ஏற்ற செய்வதே வேண்டும் என்னத்  <br/>
தந்திரம் அது நூல் வல்லோர் சாற்றுவார் அன்றோ ஐயா. 	 <br/>
<br/>
2793.	அரைசியல் அமைச்சு நீதி ஆய்ந்த நுங்கட்கு நாங்கள்  <br/>
உரை செய்வது எவன் நீர் செய்வது ஒன்று நன்று ஆவது  இல்லை  <br/>
விரை செறி தாராற்கு இன்று வெம்பரி வருவது ஆக  <br/>
வரையறை செய்தீர் நாளை என சொல் வல்லீர் ஐயா. 	 <br/>
<br/>
2794.	தழுவிய கிளைஞர் நட்டோர் சார் உளோர் தக்க  சான்றோர்  <br/>
குழுவினைக் காக்க வேண்டும் குறிப்பு இலீர் போலும்   நீவிர்  <br/>
ஒழுகு உறு செயலினாலே உம் செயல் உமக்கே சால  <br/>
அழகு இது போலும் என்னக் கழறினார் அது கேட்டு   ஐயன்.  <br/>
<br/>
2795.	சுற்றமும் தொடர்பும் நீத்தேம் துன்பமும் இன்பும் அற்றேம்  <br/>
வெற்று உடல் மானம் தீர்ந்தேம் வெறுக்கை மேல்    வெறுக்கை வைத்தேம்  <br/>
செற்றமும் செருக்கும் காய்ந்தேம் தீவினை இரண்டும்  தீர்ந்தேம்  <br/>
கற்றைவார் சடையான் கோலம் காட்டி ஆட் கொண்ட   அன்றே. 	 <br/>
<br/>
2796.	தந்தை தாய் குரவன் ஆசான் சங்கரன் நிராசை பெண்டிர்  <br/>
மைந்தர் பால் உயிரும் சுற்றம் மாசிலா ஈசன் அன்பர்  <br/>
அந்தம் இல் பிறவி ஏழும் அடு பகை என்பது தேர்ந்தோம்  <br/>
எந்தையார் கருணை காட்டி எம்மை ஆட் கொண்ட  <br/>
                                       அன்றே. 	 <br/>
<br/>
2797.	ஊர் எலாம் அட்ட சோறு நம்மதே உவரி சூழ்ந்த  <br/>
பார் எலாம் பாயல் துன்னல் கோவணம் பரிக்கும் ஆடை  <br/>
சீர் எலாம் சிறந்த சாந்தம் தெய்வ நீறு அணிபூண் கண்டி  <br/>
நீர் எலாம் சுமந்த வேணி நிருத்தன ஆட் கொண்ட  <br/>
                                        அன்றே. 	 <br/>
<br/>
2798.	இறக்கினும் இன்றே இறக்குக என்று இருக்கினும் இருக்குக  <br/>
                                                        வேந்தன்  <br/>
ஒறுக்கினும் ஒறுக்க உவகையும் உடனே ஊட்டினும் ஊட்டுக  <br/>
                                                        வானில்  <br/>
சிறக்கினும் சிறக்க கொடிய தீ நரகம் சேரினும் சேருக  <br/>
                                                        சிவனை  <br/>
மறக்கிலம் பண்டைப் பழவினை விளைந்தால் மாற்றுவார்  <br/>
                                                   யார் என மறுத்தார். 	 <br/>
<br/>
வாதவூரடிகளுக்கு உபதேசித்த படலம் சுபம்  <br/>
----------------------	   <br/>
<center><h3> 
59. நரி பரியாக்கிய படலம்  (2799 -2925)</h3></center>
<br/>
2799.	அரிகணை தொடுத்து வேழம் அட்டவன் செழியன் வாயில்  <br/>
தெரி கலை அமைச்சர் ஏற்றைச் தேசிக வடிவத்து தீண்டி  <br/>
வரிகழல் சூட்டி ஆண்ட வண்ணம் இவ் வண்ணம் ஐயன்  <br/>
நரிகளைப் பரிகள் ஆக்கி நடத்திய வாறும் சொல்வாம். 	 <br/>
<br/>
2800.	சுற்றம் ஆம் பாச நீவித் துகள் அறுத்து இருந்தார் தம்மை  <br/>
மற்றை நாள் அழைத்து வேந்தன் வந்தில போலும் இன்னம்  <br/>
கொற்றவாம் பரிகள் என்னக் குறுமதி முடித்தான் அன்பர்  <br/>
இற்றை நாண் முதனான் மூன்றில் ஈண்டுவ இறைவா என்னா. 	 <br/>
<br/>
2801.	சிந்துர நுதன் மால் யானைச் செல்வப் பரிக்கு வேறு  <br/>
மந்துறை அகன்ற ஆக வகுக்க சூழ் தண்ணீர் ஊட்ட  <br/>
நந்து உறை தடங்கள் வேறு தொடுக நீள் நகரம் எங்கும்  <br/>
இந்து உறை மாடம் எல்லாம் அழகு செய்திடுக என்றார். 	 <br/>
<br/>
2802.	காவலன் கருமம் செய்வோர் கந்துகப் பந்தி ஆற்றி  <br/>
ஓவற நகரம் எங்கும் ஒளி பெற அழகு செய்யத்  <br/>
தாவு தெண் கடல் ஏழ் கண்ட சகரர் போல் வைகல்     மூன்றில்  <br/>
வாவியும் குளனும் தொட்டார் மண் தொடுகருவி மாக்கள். 	 <br/>
<br/>
2803.	வரையறை செய்த மூன்று வைகளும் கழிந்த பின்னாள்  <br/>
கரையறு பரிமா வீண்டக் கண்டிலம் இன்னம் என்னா  <br/>
விரையறை வண்டார் தண்டார் வேம்பனும் விளித்து வந்த  <br/>
உரையறை நாவினாரை ஒறுப்பவன் ஒத்துச் சீறா. 	 <br/>
<br/>

2804.	என் இவன் பரிமா கொண்டது என்று அவை வருவது   என்னாத்  <br/>
தன் எதிர் நின்ற வஞ்சத் தறுகணார் சிலரை நோக்கிக்  <br/>
கொன்னும் இக் கள்வன் தன்னைக் கொண்டு போய்  தண்டம் செய்து எம்  <br/>
பொன் எலாம் மறுவு கொண்டு வாங்குமின் போமின்   என்றான். 	 <br/>
<br/>
2805.	கல் திணி தோளான் சீற்றம் கண்டு எதிர் நில்லாது அஞ்சிச்  <br/>
சுற்றிய பாசம் போலத் தொடர்ந்து கொண்டு ஏகி மன்னர்  <br/>
எற்று இனி வகைதான் பொன்னுக்கு இயம்பும் என்று   எதிர்த்துச் சீறிச்  <br/>
செற்றம் இல் சிந்தையார் மேல் செறிந்த கல் ஏற்றினாரே. 	 <br/>
<br/>
2806.	பொன் நெடும் சயிலம் கோட்டிப் புரம் பொடி படுத்த    வீரர்  <br/>
சொல் நெடும் தாளை உள்கி நின்றனர் சுமந்த பாரம்  <br/>
அந் நெடும் தகையார் தாங்கி ஆற்றினார் அடைந்த    அன்பன்  <br/>
தன் நெடும் பாரம் எல்லாம் தாங்குவார் அவரே    அன்றோ. 	 <br/>
<br/>
2807.	சிலை அது பொறை தோற்றாது சிவன் அடி நிழலில்   நின்றார்  <br/>
நிலை அது நோக்கி மாய நெறி இது போலும் என்னாக்  <br/>
கொலை அது அஞ்சா வஞ்சர் கொடும் சினம் திருகி  வேதத்து  <br/>
தலை அது தெரிந்தார் கையும் தாள்களும் கிட்டி   ஆர்த்தார். 	 <br/>
<br/>
2808.	அக் கொடும் தொழிலும் அஞ்சாது இருந்தனர் அரனை  <br/>
                                               உள்கி  <br/>
இக் கொடும் தொழிலினார் தாம் இனி நனி ஒறுப்பர்  <br/>
                                               என்னாப்  <br/>
புக்கு அது காண்டற்கு உள்ளம் பொறான் என இரவிப்  <br/>
                                               புத்தேள்  <br/>
மிக்க தன் ஒளி கண் மாழ்கி விரிகடல் அழுவத்து  <br/>
                                               ஆழ்ந்தான். 	 <br/>
<br/>
2809.	சுந்தர விடங்கர் அன்பர் சூழ் துயர் அகற்ற நேரே  <br/>
வந்து எழு காட்சி போல வந்தது செக்கர் வானம்  <br/>
இந்தவர் மார்பம் தூங்கும் ஏன வெண் கோடு போன்ற  <br/>
அந்தர உடுக்கள் எல்லாம் அயன் தலை மாலை ஒத்த.	 <br/>
<br/>
2810.	சுழிபடு பிறவித் துன்பத்து தொடு கடல் அழுவத்து ஆழ்ந்து  <br/>
கழிபடு தனையும் காப்பான் கண் நுதல் மூர்த்தி பாதம்  <br/>
வழிபடும் அவரைத் தேரான் வன் சிறை படுத்த தென்னன்  <br/>
பழி படு புகழ் போல் எங்கும் பரந்தது கங்குல் ஈட்டம். 	 <br/>
<br/>
2811.	கங்குல் வந்து இறுத்த லோடும் அரும் சிறை அறையில்   போக்கிச்  <br/>
சங்கிலி நிகளம் பூட்டித் தவத்தினைச் சிறை இட்டு   என்னச்  <br/>
செம் கனல் சிதற நோக்கும் சினம் கெழு காவலாளர்  <br/>
மங்குலின் இருண்ட கண்டர் தொண்டரை மறுக்கம்   செய்தார். 	 <br/>
<br/>
2812.	மிடைந்தவர் தண்டம் செய்ய வெம் சிறை வெள்ளத்து ஆழ்ந்து  <br/>
கிடந்தவர் கிடந்தோன் பூ மேல் இருந்தவன் தேடக் கீழ் மேல்  <br/>
நடந்தவர் செம் பொன் பாத நகை மலர் புணையாய்ப் பற்றிக்  <br/>
கடந்தனர் துன்ப வேலை புலர்ந்தது கங்குல் வேலை. 	 <br/>
<br/>
2813.	அந்தம் இல் அழகன் தன்னை அம் கயல் கண்ணியோடும்  <br/>
சுந்தர அமளிப் பள்ளி உணர்த்துவான் தொண்டர் சூழ  <br/>
வந்தனை செய்யும் ஆர்ப்பும் மங்கல சங்கம் ஆர்ப்பும்  <br/>
பந்த நால் மறையின் ஆர்ப்பும் பருகினார் செவிகள் ஆர. 	 <br/>
<br/>
2814.	போதவா நந்தச் சோதி புனித மெய்த் தொண்டர்க்கு ஆக  <br/>
நாதம் ஆம் முரசம் ஆர்ப்ப நரிப் பரி வயவர் சூழ  <br/>
வேத வாம் பரிமேல் கொண்டு வீதியில் வரவு காணும்  <br/>
காதலன் போலத் தேர் மேல் கதிரவன் உதயம் செய்தான்.  <br/>
<br/>
2815.	கயல் நெடும் கண்ணியோடும் கட்டு அவிழ் கடிப் பூம்   சேக்கைத்  <br/>
துயில் உணர்ந்து இருந்த சோம சுந்தரக் கருணை  வெள்ளம்  <br/>
பயில் நெடும் சிகரம் நோக்கிப் பங்கயச் செம்கை கூப்பி  <br/>
நயன பங்கயம் நீர் சோர நாதனைப் பாடல் உற்றார். 	 <br/>
<br/>
2816.	எந்தாய் அனைத்து உலகும் ஈன்றாய் எத் தேவர்க்கும்  <br/>
தந்தாய் செழும் குவளைத் தாராய் பெரும் துறையில்  <br/>
வந்தாய் மதுரைத் திரு ஆலவாய் உறையும்  <br/>
சிந்தா மணியே சிறியேற்கு இரங்காயோ.	 <br/>
<br/>
2817.	மூவா முதலாய் முது மறையாய் அம் மறையும்  <br/>
தாவாத சோதித் தனி ஞான பூரணமாய்த்  <br/>
தேவாதி தேவாய்த் திரு ஆல்வாய் உறையும்  <br/>
ஆவார் கொடி யாய் அடியேற்கு இரங்காயோ.	 <br/>
<br/>
2818.	முன்னா முது பொருட்கு முன்னா முது பொருளாய்ப்  <br/>
பின் ஆம் புதுமைக்கும் பின் ஆகும் பேர் ஒளியாய்த்  <br/>
தென்னா மதுரைத் திரு ஆலவாய் உறையும்  <br/>
என் நாயகனே எளியேற்கு இரங்காயோ.	 <br/>
<br/>
2819.	மண்ணாய்ப் புனலாய்க் கனலய் வளி ஆகி  <br/>
விண்ணாய் இரு சுடராய் இத்தனையும் வேறு ஆகிப்  <br/>
பண்ணாய் இசையாய்ப் பனுவலாய் எங்கண்ணும்  <br/>
கண் ஆனாய் என்று கண் காணவாறு என் கொலோ.	 <br/>
<br/>
2820.	பொங்கும் சின மடங்கல் போன்று உறுத்து வெம் கூற்றம்  <br/>
அங்கும் புரியா வரும் துன்பத்து ஆழ்ந்து நான்  <br/>
மங்கும் பதி அறிந்தும் வந்து அஞ்சல் என்கிலை ஆல்  <br/>
எங்கும் செவி உடையாய் கேளாயோ என் உரையே. 	 <br/>
<br/>
2821.	பூட்டி அருள் பாசம் இரு பாதம் பொறித்து உடலில்  <br/>
கூட்டி அடியாருள் அகப்படுத்து ஆட் கொண்டு அருமை  <br/>
காட்டியவோ இன்று என்னைக் கைவிட்டாய் வெய்யர்   எனை  <br/>
ஆட்டி ஒறுக்கு இடத்து ஆர் ஏன்று கொள்வாரே. 	 <br/>
<br/>
2822.	ஊரார் உனைச் சிரிப்பது ஓராய் என்று உன் அடிமைக்  <br/>
காராய் அடியேன் அயர்வேன் அஃது அறிந்து  <br/>
வாராய் அரசன் தமர் இழைக்கும் வன் கண் நோய்  <br/>
பாராய் உன் தன்மை இதுவோ பரமேட்டி.	 <br/>
<br/>
2823.	என்று இரங்குவோர் இரங்கு ஒலி இளம் சிறார் அழுகை  <br/>
சென்று தாயார் தம் செவித் துளை நுழைந்து எனச் செல்லக்  <br/>
குன்று இரும் சிலை கோட்டிய கூடல் நாயகன் கேட்டு  <br/>
அன்று வன் சிறை நீக்குவான் திரு உளத்து அமைத்தான். 	 <br/>
<br/>
2824.	நந்தி ஆதி ஆம் பெரும் கண நாதரை விளித்தான்  <br/>
வந்து யாவரும் பணிந்தனர் மன்னவற்கு இன்று  <br/>
முந்தி ஆவணி மூலநாள் வந்தது முனிவு  <br/>
சிந்தியா முனம் பரி எலாம் செலுத்துவான் வேண்டும்.	 <br/>
<br/>
2825.	யாவரும் புனத்து இயங்கு குறு நரி எலாம் ஈட்டித்  <br/>
தாவரும் பரி ஆக்கி அத் தாம் பரி நடாத்தும்  <br/>
சேவகம் செய்வோர் ஆகி முன் செல்லும் முன் யாமும்  <br/>
பாவகம் பட வருதும் அப்படியே எனப் பணித்தான். <br/>
<br/>
2826.	ஏக நாயகன் ஆணை பூண்டு எழு கணத்தவரும்  <br/>
நாக நாடரும் வியப்பு உற நரி எலாம் திரட்டி  <br/>
வேக வாம் பரி ஆக்கி அவ் வெம் பரி நடாத்தும்  <br/>
பாகர் ஆயினார் அவர் வரும் பரிசு அது பகர்வாம்.	 <br/>
<br/>
2827.	தூக்கி ஆர்த்த செம் பட்டினர் சுரிகையர் தொடு தோல்  <br/>
வீக்கு காலினர் இருப்பு உடல் காப்பினர் வெருளின்  <br/>
நோக்கு பார்வையர் புண்டர நுதலினர் அடியில்  <br/>
தாக்கி ஆர்ப்பு எழு நகையினர் அழன்று எழு சினத்தோர். 	 <br/>
<br/>
2828.	வட்டத் தோல் வரி புறம் கிடந்து அசைய வை வடிவாள்  <br/>
தொட்ட கையினர் சிலர் நெடும் தேமரம் சுழல  <br/>
விட்ட கையினர் சிலர் வெரிநிடை நெடுக விசிகப்  <br/>
புட்டில் வீக்கி வில் தூக்கிய புயத்தினர் சிலர் ஆல்.  <br/>
<br/>
2829.	செம் படாம் செய்த போர்வையர் சிலர் பசும் படத்தான்  <br/>
மொய்ம்பு வீக்கிய கவயத்தார் சிலர் கரு முகில் போல்  <br/>
அம்புயம் புதை காப்பினர் சிலர் சிலர் அவிரும்  <br/>
பைம் பொன் வாள் நிறப் படாம் செய்குப் பாயத்தார் சிலரால். 	 <br/>
<br/>
2830.	பிச்ச ஒண் குடையார் பலர் கவரிபால் பிறங்கத்  <br/>
தைச்ச தண் குடையார் பலர் சல்லி சூழ் நாற்றி  <br/>
வைச்ச வண்குடையார் பலர் வாண் நிலா முத்தம்  <br/>
மொய்ச்ச வெண் குடையார் பலர் மொய்ம் பினர் இவருள். 	 <br/>
<br/>
2831.	தருமம் ஆதி நால் பொருள் எனும் தாளது ஞான  <br/>
கரும காண்டம் ஆம் செவியது காட்சியைக் கடந்த  <br/>
ஒருமை ஆம் பரம பரமாம் உணர்வு எனும் கண்ணது  <br/>
அருமை ஆம் விதி முகத்தது நிடேத வால் அதுவால். 	 <br/>
<br/>
2832.	தந்திரங்களால் புறவணி தரித்தது விரிந்த  <br/>
மந்திரங்களால் சதங்கை தார் மணிச் சிலம்பு அணிந்த  <br/>
அந்தரம் சுழல் சேமனும் அருக்கனும் மிதிக்கும்  <br/>
சுந்தரப் பதம் பொறை கொளத் தூங்கு இரு புடைத்தால்.	 <br/>
<br/>
2833.	மாண்ட தாரகப் பிரமம் ஆம் கலினம் வாய் கிழியப்  <br/>
பூண்ட தாற் புறச் சமயம் ஆம் பொரு படை முரிய  <br/>
மூண்டு பேர் எதிர் விளைத்திகன் முடிப்பது முளரி  <br/>
ஆண்ட கோமுகம் அந்துரை ஆகம் மேவியதால்.	 <br/>
<br/>
2834.	அண்ட கோடிகள் அனைத்தும் ஓர் பிண்டமா அடுக்கி  <br/>
உண்ட நீரதா முதுகின் மேல் உப நிடக் கலனை  <br/>
கொண்ட வாலிய வைதிகப் புரவி மேல் கொண்டான்  <br/>
தொண்டர் பாச வன் தொடர் அவிழ்த்திட வரும் சோதி. 	 <br/>
<br/>
2835.	ஆன மந்திரக் கிழார் பொருட்டு அன்றியும் வென்றி  <br/>
மீனவன் பிறப்பு அறுக்கவும் வார் கழல் வீக்கி  <br/>
வான நாயகன் ஏந்திய மறையுறை கழித்த  <br/>
ஞான வாள் புற இருளையும் நக்கி வாள் எறிப்ப.	 <br/>
<br/>
2836.	சாய்ந்த கொண்டையும் திரு முடிச் சாத்தும் வாள் வயிரம்  <br/>
வேய்ந்த கண்டியும் தொடிகளும் குழைகளும் வினையைக்  <br/>
காய்ந்த புண்டர நுதலும் வெண் கலிங்கமும் காப்பும்  <br/>
ஆய்ந்த தொண்டர் தம் அகம் பிரியாது அழகு எறிப்ப. 	 <br/>
<br/>
2837.	பிறக்கும் ஆசையோர் மறந்தும் இங்கு அணுகன் மின்பிறப்பை  <br/>
மறக்கும் ஆசையோர் இம் என வம்மின் அன்பரை வேந்து  <br/>
ஒறுக்கும் நோய் களை வான் என ஒருவனும் பிறவி  <br/>
அறுக்க வந்தனன் என்ப போல் பரிச் சிலம்பு அலம்ப. 	 <br/>
<br/>
2838.	கங்கையைச் சடை முடியின் மேல் கரந்தனை அவள்போல்  <br/>
எங்கள் தம்மையும் கரந்திடு என்று இரந்து காவேரி  <br/>
துங்கபத்திரை ஆதி ஆம் நதிகளும் சூழப்  <br/>
பொங்க வீழ்வ போல் ஒலியலும் கவரியும் புரள. 	 <br/>
<br/>
2839.	வாவி நாறிய வால் இதழ்த் தாமரை மலரோன்  <br/>
நாவிநாள் உமை நாயகன் நால் மறை பரியா  <br/>
மேவினான் எனத் தான் ஒரு வெண் குடை ஆகிப்  <br/>
பாவினால் என முடியின் மேல் பால் நிலாக் கால.	 <br/>
<br/>
2840.	முறையின் ஓதிய புராணம் மூ ஆறு நா மொழியும்  <br/>
இறைவன் ஆம் இவன் படைத்து அளித்து அழிப்பவன் இவனே  <br/>
மறை எலாம் முறையிடு பரம் பொருள் என வாய் விட்டு  <br/>
அறையு மாறுபோல் இயங்கள் ஈர் ஒன்பதும் ஆர்ப்ப. 	 <br/>
<br/>
2841.	மிடைந்த மாயவாம் பரித்திரள் மேல் திசை நோக்கி  <br/>
நடந்த நாயகன் நான் மறைப் புரவியும் நாப்பண்  <br/>
அடைந்ததால் எழும் தூளிகள் அண்டமும் திசையும்  <br/>
படர்ந்த போம் வழி யாது என மயங்கினான் பரிதி.	 <br/>
<br/>
2842.	பள்ளம் ஆக்குவ திடரினைப் பள்ளத்தை மேடு  <br/>
கொள்ள ஆக்குவ பார் எலாம் விலாழி கொப்பளித்து  <br/>
வெள்ளம் ஆக்குவ துளியால் வெள்ளத்தை வெறிதாய்  <br/>
உள்ளது ஆக்குவ புள்ளுவ உருக் கொண்ட பரிமா.	 <br/>
<br/>
2843.	கொய்யுளைப் பரி எழுந்த தூள் கோப்ப வான் கங்கை  <br/>
வையை ஒத்த ஏழ் பசும் பரி செம்பரி மாவாச்  <br/>
செய்தது ஒத்தது சிந்துரம் திசைக் கய முகத்துப்  <br/>
பெய்தது ஒத்தது ஆல் ஒத்தது பெரும் பகல் மாலை.	 <br/>
<br/>
2844.	விளம்பு கின்ற அச் சம்பு வெம் பரித்திரள் மிதிக்கும்  <br/>
குளம்பு கிண்டிய எழுந்த தூள் குன்று இறகு அரிந்தோன்  <br/>
வளம் புகுந்து அடைவார் குர வழி புரி வேள்விக்  <br/>
களம் புகைந்து எழு தோற்றமே அல்லது கடாதால். 	 <br/>
<br/>
2845.	மட்புலம் திசை வான் புதை பூழியுள் மறைந்து  <br/>
கொட் புறும் பரி சதங்கை தார் ஒலியினும் குளிர் வான்  <br/>
பெட்புறும் குரல் ஒலியினும் செவியினில் பிறிது  <br/>
கட் புலங்களால் கண்டிலர் வழி வரக் கண்டோர். 	 <br/>
<br/>
2846.	தரங்கம் எறி முத்திவை விலாழி அல தார்மா  <br/>
இரங்கும் ஒலி அல்ல திரை ஓங்கு ஒலி இன்ன  <br/>
துரங்கம் அல மற்று இவை சுரர்க்கு அரசன் இன்றும்  <br/>
புரம் கொல விடுத்திட வரும் புணரி என்பார்.	 <br/>
<br/>
2847.	இம்பர் உலகு உள்ள வல பண்டினைய பாய்மா  <br/>
உம்பர் உலகு ஆளி பரியே கொல் அது ஒன்றே  <br/>
வெம் பரிதி வெம் பரிகொல் ஏழ் அவைகள் ஏழும்  <br/>
பைம் பரிகள் யா இனைய பாய் பரிகள் என் பார். 	 <br/>
<br/>
2848.	வெம் பணிகளைப் பொர வெகுண்டு எழுவதே யோ  <br/>
பைம் புனல் உடுத்த முது பார் முதுகு கீறும்  <br/>
உம்பர் உலகைப் பொர உருத்து எழுவதே யோ  <br/>
அம்பர முகட்டள வடிக்கும் அழுத்தும்.	 <br/>
<br/>
2849.	உத்தர திசைப் புரவி தெற்கு அடையுமாறும்  <br/>
அத்தகைய தெற்கு உள வடக்கு அடையு மாறும்  <br/>
அத்தகை குடக் கொடு குணக்கு அடையு மாறும்  <br/>
சித்தர் விளையாடலின் வெளிப் படுதல் செய்யா.	 <br/>
<br/>
2850.	மறை மரபு சாலவரும் வன்னி இவை பொன்னித்  <br/>
துறைவன் உளமும் சுடும் இரும் பனை தொடுக்கும்  <br/>
அறைவன் உளமும் சுடும் அமைச்சரை ஒறுக்கும்  <br/>
இறைவழுதி உள்ளமும் இனிச் சுடுவது என்பார்.	 <br/>
<br/>
2851.	முந்தை ஒரு மந்திரி பொருட்டு அரசன் முன்னா  <br/>
அந்தம் இல் அனீக மொடு அரும் பரியில் வந்து ஆங்கு  <br/>
இந்தமறை மந்திரி இடும்பை தணிவிப்பான்  <br/>
வந்தனர் கொல் இப் பரி வரும் பொருநர் என்பார். 	 <br/>
<br/>
2852.	காமன் இவனே கொல் அறு கல் உழு கடப்பந்  <br/>
தாமன் இவனே கொல் பொரு தாரகனை வென்றோன்  <br/>
மாமன் இவனே கொல் மலை வன் சிறகு அரிந்த  <br/>
நாமன் இவனே கொல் என நாரியர் அயிர்த்தார்.	 <br/>
<br/>
2853.	அடுத்திடுவர் கண் நிறைய அண்ணல் அழகு எல்லாம்  <br/>
மடுத்திடுவர் கை வளையை மாலை விலை என்னக்  <br/>
கொடுத்திடுவர் மாலைகள் கொடுத்திடுதி அன்றேல்  <br/>
எடுத்திடுதி எங்கள் வளை எங்கள் கையில் என்பார்.	 <br/>
<br/>
2854.	ஏந்தல் முடி மாலை மலர் சிந்தின எடுத்துக்  <br/>
கூந்தலில் மிலைந்து மதன் வாகை மலர் கொள்வார்  <br/>
சாந்து அனைய சிந்தின தனம் தடவி அண்ணல்  <br/>
தோய்ந்து அளவு இலா மகிழ் துளும் பினவர் ஆவார்.	 <br/>
<br/>
2855.	பொட்டு அழகன் மார்பில் இடு போர்வை கவசப் பேர்  <br/>
இட்டது மெய் நம் உயிர் தடுத்தமையின் என்பார்  <br/>
கட்டழகன் மாலையது கண்ணி என ஓதப்  <br/>
பட்டது மெய் நம் உயிர் படுத்தமையின் என்பார்.	 <br/>
<br/>
2856.	இச்சையால் வடிவு எடுப்பவன் இந்திர சால  <br/>
விச்சை காட்டுவான் எனப் பரி வீரனில் உலகைப்  <br/>
பிச்சது ஏற்றிட மயக்கியும் காமனில் பெரிது  <br/>
நச்சு மாதரை மயக்கியும் இங்ஙனம் நடந்தான்.	 <br/>
<br/>
2857.	தாவு கந்துகம் இந்தியம் ஒத்தன சயமா  <br/>
வாவு திண் கண மள்ளர் கண் மனங்களை ஒத்தார்  <br/>
மேவி அம் மனந் தொறும் இடை விடாது நின்று இயக்கும்  <br/>
ஆவி ஒத்தது நடு வரும் அரு மறைப் பரியே. 	 <br/>
<br/>
2858.	துன்னும் இன்னிய முழக்கமும் துரகத ஒலியும்  <br/>
அன்ன வீரர் வாய் அரவமும் திசை செவிடு அடைப்பக்  <br/>
கன்னி மா மதில் சூழ் கடி நகர்க் கரைக் காதம்  <br/>
என்ன எய்தினான் மறைப் பரிப் பாகன் அவ் எல்லை.	 <br/>
<br/>
2859.	கண்டவர் கடிது ஓடிக் கடி நகர் குறுகிக் கார்  <br/>
விண் தவழ் மணி மாடத்து அடு சிறை மிடைகின்ற  <br/>
கொண்டலின் அனையார் முன் குறுகினர் மலர் செவ்வி  <br/>
முண்டக வதனத்தார் முகிழ் நகையினர் சொல்வார்.	 <br/>
<br/>
2860.	மன்னவன் நெறி கோட மந்திரர் அடல் ஏறே  <br/>
பன்னிற எழு முந்நீர்ப் பரவைகள் வருமா போல்  <br/>
துன்னின வருகின்ற துரகதம் உள எல்லாம்  <br/>
பொன் எயில் மணிவாயில் புகுவன இது போதில்.	 <br/>
<br/>
2861.	ஒல்லையில் அது மன்னற்கு உரையுமின் என மேரு  <br/>
வில்லவன் அருள் பெற்ற வேதியர் பெருமான் போய்ச்  <br/>
செல்லது தளை இட்ட திரு மகன் அருகு எய்தி  <br/>
மல் அணி திணி தோளாய் வருவன பரி என்றார்.	 <br/>
<br/>
2862.	மருத்து என வருகின்ற மாக் கடல் என மன்னன் <br/>
திருத்தணி கடகப் பூண் தெரித்திட உடல் வீங்கிப் <br/>
பெருத்து எழு மகிழ் தூங்கிப் பெருவிலை மணி ஆரம்  <br/>
அருத்தி கொள் கலை நல்கி அமைச்சரை மகிழ்வித்தான். 	 <br/>
<br/>
2863.	ஏந்து அரி அணை நீங்கி எழுதிய தலை வாயில்  <br/>
போந்து அருகு ஒளிர் மாடம் புகுந்து அரி அணை மேவிக்  <br/>
காந்தளின் விரல் நல்லார் கவரிகள் புடை வீச  <br/>
ஆய்ந்தவர் புறம் சூழ வரு பரி வரவேற்பான். 	 <br/>
<br/>
2864.	பரன் அருள் விளையாடல் காட்டிய பரி வெள்ளம்  <br/>
வருவன சிறு காலம் தாழ்த்தலும் மதி வேந்தர்  <br/>
புரவலன் மனம் வெள்கிப் பொய் இது என உள்கி  <br/>
அருகு அணை உழை யோரைக் குறித்தனன் அழல்  கண்ணான். 	 <br/>
<br/>
2865.	மன்னவர் நினைவாற்றான் மந்திரர் பெருமானைத்  <br/>
துன்னினர் கொடு போய் அத் தோள் வலி மற மள்ளர்  <br/>
உன்ன அரிது என அஞ்சாது ஒறுத்தனர் உரவோர் தம்  <br/>
தென்னவர் தமை உள்கிச் சேவடி துதி செய்வார்.	 <br/>
<br/>
2866.	பூவார் முளரிப் புத்தேள் அறியா நெறி தந்தாய்  <br/>
பாவார் தென் சொல் பனுவல் மாலைப் பணி கொண்டாய்  <br/>
தேவா தேவர்க்கு அரசே சிறியேன் உறு துன்பம்  <br/>
ஆவா என்னாய் அஞ்சேல் என்னாய் அறனேயோ. 	 <br/>
<br/>
2867.	நெஞ்சே உரையே செயலே எல்லா நின வென்றாய்  <br/>
வஞ்சே போலும் அஃதேல் இன்று வாராயோ  <br/>
பஞ்சேர் அடியாள் பாகா கூடல் பரமேட்டீ  <br/>
அஞ்சேல் என்னாய் இது வோ அருளுக்கு அழகு ஐயா.	 <br/>
<br/>
2868.	காவி நேரும் கண்டா நாயில் கடையான  <br/>
பாவி ஏனைப் பொருளாக் கொண்டு என் பணி  கொண்டாய் <br/>
ஆவி யோடு இவ் உடலும் நினதே அன்றோ இன்று  <br/>
ஓவி வாளாது இருந்தால் யார் என் உடையானே. 	 <br/>
<br/>
2869.	என்று இரந்து இரங்கும் அன்பர் இரு செவி ஊடே ஏங்கும்  <br/>
கன்று இளம் செவியின் நல் ஆன் கனை குரல் ஒசை    போல  <br/>
ஒன்றிய சின்னம் காளம் காகளம் ஒலிக்கும் ஓசை  <br/>
வென்றி கொள் புரவிச் செந்தூள் திசை எலாம் விழுங்கக்   கண்டார். 	 <br/>
<br/>
2870.	வழுதியும் அரிந்து வாதவூரரை விளித்து வந்த  <br/>
தொழுகுல அமைச்சர் தம் பாற்று கடவி அன்பு கூர்ந்து    எம்  <br/>
பழுதறு கருமம் நும் போல் பரிக்குநர் யாரை என்னா  <br/>
எழுதரு மகிழ்ச்சி மேல் கொண்டு அளவளாய் இருக்கும் எல்லை. 	 <br/>
<br/>
2871.	பாய் இருள் படலம் கீறிப் பல் கதிர் பரப்பித் தோன்றும்  <br/>
சேய் இளம் பரிதி வானோன் அனையராய்ச் சிறந்த காட்சி  <br/>
மேயின பகரோடும் விலாழியால் பரவை செய்யும்  <br/>
வாயின ஆகி வந்த மாய வாம் பரிகள் எல்லாம். 	 <br/>
<br/>
2872.	வண்டு உழு தாரினான் தன் மரபின் மன்னவரும் முன்   நாள்  <br/>
கண்டு அறியாத காட்சிக் கவனவாம் பரியை நோக்கி  <br/>
அண்டர் நாயகன் போல் நாமும் ஆயிரம் கண் பெற்றாலும்  <br/>
உண்டமை அரவென்று உள்ளக் குறிப் பொடும் உவகை   பூத்தான். 	 <br/>
<br/>
2873.	தான் என மகிழ்ச்சி என்னத் தலை தடுமாறி வேந்தன்  <br/>
மான வெம் பரிமேல் வந்த வயவரை வியந்து மிக்கார்  <br/>
ஆனவர் இவருள் யார் என்று அமைச்சரை வினவ ஐயா  <br/>
யான் அது அறியேன் என்றார் யாவையும் அறிய வல்லார். 	 <br/>
<br/>
2874.	அண்டம் எலாம் ஆதாரம் ஆகத் தாங்கும் ஆனந்தத்  <br/>
                                  தனிச் சோதி அண்டம் தாங்கும்  <br/>
சண்ட மறைப் பரிதனக்கு ஆதாரம் ஆகித் தரிக்க ஒரு  <br/>
                                  காலத்து அசைவு இலாத  <br/>
புண்ட ரிகத் தாள் அசையப் பாசம் நீக்கும் புனை கரத்தால்  <br/>
                                  பரி பூண்ட பாசம் பற்றிக்  <br/>
கொண்டு அரசன் எதிர் போந்து மன்னா எங்கள் குதிரை  <br/>
                                  ஏற்றம் சிறிது காண்டி என்றார். 	 <br/>
<br/>
2875.	இசைத்த ஐம் கதி ஐம் சாரி ஒன்பதில் இரட்டி ஆன  <br/>
விசித்திர விகற்பும் தோன்ற வேந்தனும் அவையும் அன்றித்  <br/>
திசைப் புலத்தவரும் மேலைத் தேவரும் மருள    மேற்கொண்டு  <br/>
அசைத்தனர் அசைவு அற்று எல்லா உலகமும்    அசைக்கவல்லார். 	 <br/>
<br/>
2876.	ஆண் தகை அவர் போல் நின்ற அடு கணத்தவரும் தம்   தம்  <br/>
காண் தகு புரவி எல்லா நடத்தினர் காட்டாக் கண்டு  <br/>
பாண்டியன் அவரை நோக்கி நுங்களில் பதி ஆம் தன்மை  <br/>
பூண்டவர் யாவர் என்றான் இவர் என்றார் புரவி வீரர். 	 <br/>
<br/>
2877.	சுட்டுதற்கு அரிய சோதி சுருதி வாம் புரவியோடு  <br/>
மட்டு அவிழ் தாரினான் முன் வருதலும் கருணை நாட்டம்  <br/>
பட்டுள மயங்கித் தன்னை மறந்து எழீஇப் பாண்டி    வேந்தன்  <br/>
தட்டு அவிழ் கமலச் செங்கை தலை மிசைக் கூப்பி   நின்றான். 	 <br/>
<br/>
2878.	பின் அவன் ஆணையாலே மறைப்பு உண்ட பெரு நீர்க்  கூடல்  <br/>
மன்னவன் அறிவு தோன்ற இன்று ஒரு வயமா வீரன்  <br/>
தன்னை நாம் கண்டு எழுந்து தடம் கரம் கூப்பி நின்ற  <br/>
என் எனத் தவிசின் மீள இருந்திட நாணி நின்றான். 	 <br/>
<br/>
2879.	நிற்கின்றான் முகத்தை நோக்கி நேர் நின்ற மறை மா வீரர்  <br/>
பொன் குன்று ஆம் புயத்தாய் உன் தன் பொருள் எலாம்கொண்டு பேந்து உன்  <br/>
சொல் குன்ற அமைச்சன் தானே நமக்கு நம் சூழல் நீங்கா  <br/>
மற்குன்ற நமர்க்கும் ஆர வழங்கினான் வழங்கலாலே. 	 <br/>
<br/>
2880.	வானவர் தமக்கே அன்றி மனிதருக்கு இசையத் தக்க  <br/>
வானவன் அறிஞர் இட்ட விலை வரம்பு அகன்ற நூலின்  <br/>
மானம் உள்ளவனாய் நல்ல வாசிகன் உனக்கு வந்த  <br/>
ஊனம் இல் பரிமா விற்கும் வாணிகம் உரைப்பக் கேட்டி.	 <br/>
<br/>
2881.	இன்ன ஆம் பரிகள் என்பால் இன்று நீ கயிறு மாறி  <br/>
நின்னவாக் கொள்ளும் நீரான் இன்ன ஆம் பரியே நாளை  <br/>
என்னவாய் இருந்த வேனும் எனக்கும் உன் தனக்கும் கொண்டு  <br/>
மன்னவா கருமம் இல்லை பரிவிலை வழக்கு ஈது    என்றார். 	 <br/>
<br/>
2882.	அப்பொழுது அரசன் தானும் அகம் மகிழ்ந்து அதற்கு  நேர்ந்து எம்  <br/>
மெய்ப் புகழ் அமைச்சர் தம்மின் மேம்படு வாத வூரர்  <br/>
ஒப்புரும் திறத்தர் ஆகியும் இடை நட்பான் மிக்க  <br/>
துப்புர உடையர் ஆனார் என நனி சொல்லினானே. 	 <br/>
<br/>
2883.	உரகத வாரந் தோற்றாது உயர் மறைப் பரிமேல் வந்தார்  <br/>
மரகத நிறத்து நிம்ப மாலை தாழ் மார்பினார்க்குக்  <br/>
குரகதம் கயிறு மாறிக் கொடுப்பவர் பொதுமை ஆய  <br/>
துரகத இலக்கணங்கள் சொல்லுவான் தொடங்கினாரே. 	 <br/>
<br/>
2884.	காயும் வேல் மன்ன ஒரிக் கடும் பரி அமையம் வந்தான்  <br/>
ஞாயிலும் தாண்டிச் செல்லும் நாட்டமும் நுழையாச் சால  <br/>
வாயிலும் நுழையும் கண்ட வெளி எலாம் வழியாச்  செல்லும்  <br/>
தீய வெம் பசி வந்து உற்றால் தின்னாத எனினும் தின்னும். 	 <br/>
<br/>
2885.	பொருவில் சீர் இலக்கணப் புரவி ஒன்று தான்  <br/>
ஒருவனது இடை வதிந்து உறையின் ஒல் என  <br/>
மருவுறும் திருமகன் மல்லல் செல்வமும்  <br/>
பெருகுறும் கீர்த்திகள் பல்கும் பெற்றியால்.	 <br/>
<br/>
2886.	நெய்த்திடு மாந்தளிர் நிறத்த நாவின  <br/>
வைத்திடு குளம்புகள் உயர்ந்த வார்ந்து நேர்  <br/>
ஒத்திடு எயிற்றின உரமும் கண்டமும்  <br/>
பைத்திடு அராப் படம் போன்ற பாடலம்.	 <br/>
<br/>
2887.	அகலிய நுதலின வாய்ந்த குஞ்சி போல்  <br/>
நிகர் அறு கொய்யுளை நிறம் ஒன்று ஆயின  <br/>
புகரறு கோண மூன்றாகிப் பொற்புறு  <br/>
முகம் உடையன வயமொய் கொள் கோடகம். <br/>
<br/>
2888.	முட்டிய சமர் இடை முகத்தில் வாளினால்  <br/>
வெட்டினும் எதிர்ப்பதாய்க் குரங்கு வேங்கை தோல்  <br/>
பட்டிமை நரி அரி சரபம் பாய் முயல்  <br/>
எட்டிய கதியின இவுளி என்பவே.	 <br/>
<br/>
2889.	உன்னத நீளம் உண்டாகிச் சங்கு வெண்  <br/>
கன்னலின் வாலிய விலாழி கால்வதாய்ப்  <br/>
பின்னம் ஆகிய தனி வன்னம் பெற்றுமை  <br/>
வன்னமும் உடையது வன்னி ஆவதே.	 <br/>
<br/>
2890.	திணி தரு கழுத்தினில் சிறந்த தெய்வதம்  <br/>
அணி உளது ஆகி எண் மங்கலத்து ஆய்  <br/>
அணி தரு பஞ்சகல்யாணம் உள்ளதாய்க்  <br/>
குனிதரு நீரது குதிரை ஆவதே.	 <br/>
<br/>
2891.	குங்குமம் கருப்புரம் கொழும் திண் கார் அகில்  <br/>
பங்க மான் மதம் எனக் கமழும் பாலதாய்ச்  <br/>
சங்கமும் மேகமும் சரபமும் கொடும்  <br/>
சிங்கமும் போல் ஒலி செய்வதாம் பரி.	 <br/>
<br/>
2892.	நாலு கால்களும் கடைந்து எடுத்து நாட்டினால்  <br/>
போல் வதாய்க் கொட்புறும் போது சுற்று தீக்  <br/>
கோலை ஒப்பாகி மேற்கொண்ட சேவகன்  <br/>
காலினுள் அடங்குவது ஆகும் கந்துகம்.	 <br/>
<br/>
2893.	அரணமும் துருக்கமும் ஆரும் தாண்டிடும்  <br/>
முரண் அது ஆகி இம் முற்றிலக்கணப்  <br/>
புரணம் எல்லாம் நிறை புரவி போந்தன  <br/>
இரண வேலாய் வயது எட்டுச் சென்ற ஆல்.	 <br/>
<br/>
2894.	பகைத் திறம் உருக்கும் இப் பரிகள் மன்ன நீ  <br/>
உகைத் திடத் தக்க என்று ஓதி வேத நூல்  <br/>
சிகைத் தனிச் சேவகர் திரும்பித் தம்மனோர்  <br/>
முகத்தினை நோக்கினார் மொய்த்த வீரரும்.	 <br/>
<br/>
2895.	வாம்பரி மறைக்கு எலாம் வரம்பு காட்டுவது  <br/>
ஆம் படி கண்டவர் அறிவும் பிற்படப்  <br/>
போம் படி முடுக்கினார் புரவி யாவையும்  <br/>
வேம் பணி தோளினான் வியப்பும் எய்தியே.	 <br/>
<br/>
2896.	ஆத்தராய் மருங்கு உறை அமைச்சர் யாரையும்  <br/>
பார்த்து அசையா முடி அசைத்துப் பைப்பயப்  <br/>
பூத்த வாள் நகையொடு மகிழ்ச்சி பொங்கினான்  <br/>
தீர்த்தனு நடத்தினான் தெய்வ மாவினை.	 <br/>
<br/>
2897.	இருவகைச் சாரியும் எதிர்ந்து வட்டமாய்  <br/>
வருவழி ஞெகிழிபோல் மறுகு எலாம் ஒரு  <br/>
துரகதமே நிலை நின்ற தோற்றம் ஒத்து  <br/>
ஒருவற நடத்தினான் ஒரு கணத்தினே.	 <br/>
<br/>
2898.	இந்நிலை அலமரும் இவுளி மேல் ஒரு  <br/>
மின்னிலை வேலினான் வினவத் தம் கையின்  <br/>
மன்னிய கங்கணம் விடுத்து மா நகர்  <br/>
தன் நிலை காட்டிய தன்மை ஒத்ததே.	 <br/>
<br/>
2899.	பல் நிறம் உடையவாம் பரியும் வீதியுள்  <br/>
பின்னிவா எனப் பின்னி வட்டமாய்த்  <br/>
தன் நிகர் மதுரை ஆம் தையல் கை அணி  <br/>
துன்னிய பல் மணித் தொடியும் போன்றவே.	 <br/>
<br/>
2900.	இந்திய நுதலினார் இடித்த பொன் சுணம்  <br/>
சிந்திய மருகிடை நடக்கும் திண் பரிப்  <br/>
பந்தியின் எழும் துள் சுவணப் பாரின் மா  <br/>
உந்திய எழுந்த பொன் பூழி ஒத்ததே.	 <br/>
<br/>
2901.	தேவரும் மனிதரும் திருந்து கூடலார்  <br/>
யாவரும் உவப்பு உற இவுளி விட்டு மண்  <br/>
காவலன் முன் குறீஇக் கருணை மாக் கடல்  <br/>
மா வரும் திறன் எல்லாம் வகுத்துத் தோற்றும் ஆல். 	 <br/>
<br/>
2902.	வளம் கொள் காம் போசம் இப்பரி இம்மா மந்தரம்  <br/>
                                     இந்தவாம் புரவி  <br/>
விளங்கு காந்தாரம் இக் குரங்கு உளை வான்மீக மிக்  <br/>
                                     கந்துகம் சிந்து  <br/>
துளங்கு இல் பாஞ்சலம் இக் கன வட்டம் துளுவம்  <br/>
                                     இக் குதிரை இத்துரகம்  <br/>
களங்கம் இல் இமயம் பருப்பதம் இந்த கற்கி இம்  <br/>
                                     மண்டிலம் கலிங்கம். 	 <br/>
<br/>
2903.	ஆரியம் இந்தப் பாடலம் இந்த அச்சுவம் கூர்ச்சரம் இந்தச்  <br/>
சீரிய துரங்கள் கேகயம் இந்த திறல் உறு கொய் உளை  யவனம்  <br/>
வேரி அம் பணை சூழ் மக்கம் இக் கொக்கு விரி பொழில்  வனாயுசம் இந்தப்  <br/>
போர் இயல் இவுளி பல்லவம் இந்தப் பொலம் புனை தார்   நெடும் பாய் மா. 	 <br/>
<br/>
2904.	கற்றவர் புகழ் சவ்வீரம் இக் கோரம் கன்னி மாராட்டம்  <br/>
                                                 இவ் வன்னி  <br/>
கொற்றவர் பயில் வாசந்திகம் இந்தக் கோடகம் காடகம்  <br/>
                                                 கன்னல்  <br/>
உற்ற கான்மீரம் இவ் வயம் வயந்தம் இந்த உத்தம  <br/>
                                     கோணம் மாளவம் இவ்  <br/>
வெற்றி சேர் குந்தம் கந்தரம் இந்த விறல் புனை அரி சவு  <br/>
                                                 ராட்டம். 	 <br/>
<br/>
2905.	விரி பொழில் சாலி வேய் மிகு கிள்ளை வேறு தீவந்தரம்  <br/>
                                               இந்தக்  <br/>
துரகதம் இந்தக் குரகதம் கொண்டல் சூழ் குருக்  <br/>
                                            கேத்திரம் இன்ன  <br/>
பரவு பல் வேறு தேயமும் உள்ள பரி எலாம் இவன் தரு  <br/>
                                               பொருளின்  <br/>
விரவிய நசையால் கொணர்ந்து இவர் வந்தார் வேந்த  <br/>
                                   கேள் இந்த வாம் பரியுள். 	 <br/>
<br/>
2906.	வெண்ணிறம் சிவப்பு பொன் நிறம் கறுப்பு வேறு அற  <br/>
                                        விரவிய நான்கு <br/>
வண்ணம் உள்ளனவும் வேறு வேறு ஆய மரபு மை  <br/>
                                        வண்ணமும் வந்த  <br/>
எண்ணிய இவற்றின் சிறப்பு இலக்கணத்தை இயம்புதும்  <br/>
                                        கேள் என இகல் காய்  <br/>
அண்ணல் அம் களிற்றார் அரு மறை பரிமேல் அழகியார்  <br/>
                                        அடைவு உற விரிப்பார். 	 <br/>
<br/>
2907.	வெள்ளி நித்திலம் பால் சந்திரன் சங்கு வெண் பனி  <br/>
                                         போல்வது வெள்ளைத்  <br/>
துள்ளிய புரவி மாதுளம் போது சுகிர்ந்த செம் பஞ்சியின்  <br/>
                                            குழம்பில்  <br/>
தெள்ளிய நிறுத்த செம் பரி மாமை சிறைக் குயில் வண்டு  <br/>
                                            கார் முகில் போல்  <br/>
ஒள்ளிய கரிய பரி எரி அழலான் உரோசனை நிறத்த  <br/>
                                            பொன் பரியே. 	 <br/>
<br/>
2908.	தெரிதர வகுத்த இந் நிறம் நான்கும் செறிந்தது மிச்சிரம்  <br/>
                                                 எனப் பேர்  <br/>
உரை செய்வர் முகமார் புச்சிவால் கால் என்று உரைத்த  <br/>
                                    எட்டு உறுப்பினும் வெண்மை  <br/>
விரவியது அட்ட மங்கலம் தலை வால் வியன் உரம் என்ற  <br/>
                                                 இம் மூன்றும்  <br/>
ஒருவிய உறுப்பு ஓர் ஐந்தினும் வெள்ளை உள்ளது பஞ்ச  <br/>
                                                 கல்யாணி. 	 <br/>
<br/>
2909.	அணி கிளர் கழுத்தில் வலம் சுழித்து இருந்தால் அறிந்தவர்  <br/>
                                          அதனையே தெய்வ  <br/>
மணி என இசைப்பர் முகம் தலை நாசி மார்பம் இந்  <br/>
                                          நான்கும் இவ் இரண்டு  <br/>
பணி தரு சுழியும் நுதல் நடுப் பின்னைப் பக்கமும்  <br/>
                                          ஒவ்வொரு சுழியும்  <br/>
துணி தர இருப்பது இலக்கணம் உளது இச் சுழி இலது  <br/>
                                          இலக்கண வழுவே.  <br/>
<br/>
2910.	பிரிஉற உரத்தில் ஐஞ்சுழி உளது பேர் சிரீ வற் சமா நுதலில்  <br/>
இரு சுழி ஆதல் முச்சுழி ஆதல் இருக்கினும் நன்று அது    அன்றேல்  <br/>
ஒருவற நான்கு சுழி வலம்புரியா உள்ளது நல்லது அன்றி  <br/>
இருசுழி முன்னம் கால்களின் மூலத்து இருக்கினும் நல்லது  <br/>
                                 என்று இசைப்பார். 	 <br/>
<br/>
2911.	கள நடு இரட்டைச் சுழி உடைப் பரிதன் கருத்தினுக்கு  <br/>
                                        அற இடி காட்டும்  <br/>
அளவறு துன்ப மரணம் உண்டாக்கும் அவை  <br/>
                                     கணைக்காலில் உள ஆகில்  <br/>
உள பயம் துன்பம் நிகள பந்தனம் மேல் உதடு முன்  <br/>
                                        காலடி கபோலம்  <br/>
வளர் முழந்தாள் இந் நான்கினும் சுழிகள் மன்னினும்  <br/>
                                        தலைவனை வதைக்கும். 	 <br/>
<br/>
2912.	இச் சுழி உடைய புரவி பந்தியில் யாத்து இருக்கினும்  <br/>
                                       பழுது இவை கிடக்க  <br/>
அச்சம் இல் பரிக்குப் பிராயம் நால் எட்டாம் அவத்தை  <br/>
                                       பத்தாகும் ஒவ் வொன்றில்  <br/>
வைச்சது மூன்று வருடமும் இரண்டு மதியமும் பன்னிரு  <br/>
                                                   நாளும்  <br/>
நிச்சயித்து அளந்தார் இன்னமும் ஒரு சார் நிகழ்த்திடும்  <br/>
                                       இலக்கணம் அதுகேள்.  <br/>
<br/>
2913.	எவ்வண்ண பேதம் மிகுந்து இருந்தாலும் வெள்ளை  <br/>
                                    கலந்து இருந்தது ஆனால்  <br/>
அவ்வண்ணப் பரி நன்று கரும்புரவிக்கு அக டேனும்  <br/>
                                    அகன் மார்பேனும்  <br/>
செவ்வண்ணம் இருக்கின் அது சயம் உளது அப்படி  <br/>
                                    வெண்மை சேர்ந்தால் அந்த  <br/>
மைவ் வண்ணப் பரியின் பேர் வாருணம் ஆம் சயம்  <br/>
                                    கொடுக்கும் மாற்றார் போரில். 	 <br/>
<br/>
2914.	மகவு அளிக்கும் பிடர் வெளுப்பு மகிழ்வு அளிக்கும் உரம்  <br/>
                            வெளுப்பு மணி தார்க் கண்டத்து  <br/>
அக வெளுப்புப் பொருள் கொடுக்கும் முக வெளுப்புச்  <br/>
                            சயம் கொடுக்கும் அதன் பின் பக்கத்து  <br/>
அக வெளுப்புச் சுகம் பயக்கும் இட வெளுப்புச் சந்தானம்  <br/>
                                           தழைக்கும் செல்வம்  <br/>
மிக வளர்க்கும் தனம் பலதானியம் நல்கும் வலப் புறத்து  <br/>
                                           வெள்ளை மாதோ.  <br/>
<br/>
2915.	நல் புறம் வான் முக மூன்றும் வெளுத்த பரி வென்றி  <br/>
                                          தரும் நாபி தொட்டு  <br/>
முன் புறம் எலாம் பரிதி எனச் சிவந்து மதி எனப் பின்  <br/>
                                          முழுதும் வெள்கும்  <br/>
பொற்புடைய வயப் பரிக்குப் பகல் விசய மதி என முற்  <br/>
                                          புறம்பு வெள்கிப்  <br/>
பின் புறம் எல்லாம் கதிர் போல் சிவந்த பரிக்கு இரா  <br/>
                                      விசயம் பெருகும் அன்றே. 	 <br/>
<br/>
2916.	வந்தனவால் இவ்விரண்டு வகைப் பரியும் புரவி  <br/>
                                           அடிவைத்தால் ஒத்த  <br/>
பந்து எனவும் நின்றாலோ மலை எனவும் ஒலித்தாலோ  <br/>
                                           பகடு சீறும்  <br/>
வெம் தறுகண் அரி எனவும் வேகத்தால் காற்று எனவும்  <br/>
                                           மிதிக்கும் கூத்தால்  <br/>
சந்த நடமகன் எனவும் நடக்கில் அரி களிறு எனவும்  <br/>
                                           தகையது ஆகி. 	 <br/>
<br/>
2917.	குல மகள் போல் கவிழ் முகமும் கரு நெய்தல் எனக்  <br/>
                                  கண்ணும் கொண்டு கார் போல்  <br/>
நிலவி சீர் வண்ணமும் கார் நெய்தல் எனக் கடிமணமும்  <br/>
                                              நிறைந்து நாற்ற  <br/>
மலர் அகில் சந்தெரி மணிப் பூண் அலங்கரிக்கில் ஆனாத  <br/>
                                               மகிழ்ச்சி எய்தி  <br/>
இலகுவதுத் தமவாசி என்று உரைப்பர் பரிவேதம் எல்லை  <br/>
                                               கண்டோர். 	 <br/>
<br/>
2918.	நூறு விரல் உத்தமம் ஆம் பரிக்கு உயர் ஈர் எட்டு வில்  <br/>
                                             நூறு நீக்கிக்  <br/>
கூறு விரல் மத்திமம் ஆம் பரிக்கு அறுபத்து ஒன்று தமக்  <br/>
                                             குதிரைக்கு என்ப  <br/>
ஈறு இல் புகழாய் பொரு நரிப் பரியைப் பூசனம் செய்து  <br/>
                                             இறைஞ்சிப் பாசம்  <br/>
மாறுவார் என மணித்தார் சதங்கை சிலம்பு அணிவித்து  <br/>
                                             மதிக்கோ மாறன். 	 <br/>
<br/>
2919.	கொத்து அவிழ் தார் நறும் சாந்தம் கொண்டு செழும் புகை  <br/>
                                        தீபம் கொடுத்துப் பூசை  <br/>
பத்திமையால் செய்து இறைஞ்சி எதிர் நிற்ப ஆலவாய்ப்  <br/>
                                        பரனை நோக்கிக்  <br/>
கைத்தலம் தன் சிரம் முகிழ்த்து வாழி எனப் பரி  <br/>
                                        கொடுத்தான் கயிறு மாறி  <br/>
முத் தொழிலின் மூவராய் மூவர்க்கும் தெரியாத முக்  <br/>
                                        கண் மூர்த்தி. 	 <br/>
<br/>
2920.	உவநிடக் கலணை வாசி ஒன்று அலால் நின்ற மாயக்  <br/>
கனவாம் புரவி எல்லாம் கொடுத்திடக் கவர்ந்து வீறு  <br/>
தவனன் இல் விளங்கும் தென்னன் தன் பெரும் கோயில்  உய்ப்பப்  <br/>
பவனமும் கடலும் போலக் கொண்டு போய்ப் பந்தி  சேர்த்தார். 	 <br/>
<br/>
2921.	வாசி வாணிகர்க்குத் தென்னன் வெண் துகில் வரிசையாக  <br/>
வீசினான் பாணற்கு ஏவல் செய்தவர் வெள்கு வாரோ  <br/>
கூசிலா நேசர்க் காப்பான் குதிரையின் இழிந்து ஏற்றம் தத்  <br/>
தூசினை இரண்டாம் கங்கை என முடி சூடி நின்றார். 	 <br/>
<br/>
2922.	இனைய தூசு இவன் பால் ஊர்தி இழிந்து நின்று ஏற்றுச்   சென்னி  <br/>
புனைவது என் இவர் கை யோடும் புனைந்த திக்கு   உடையும் பூண்ட  <br/>
கனல் அராப் பூணு மன்னன் கவருமோ என்று தம்மின்  <br/>
வினவினர் வெகுண்டு சொன்னார் கணத் தனி வீரர்   எல்லாம். 	 <br/>
<br/>
2923.	அறம் தரு கோலான் வெவ்வேறு அடுபரி வயவர்   யார்க்கும்  <br/>
நிறம் தரு கலிங்கம் ஈந்தான் நேர்ந்து அவை வாங்கி அன்பில்  <br/>
சிறந்து அருள் வடிவாய் வந்தார் செழு மறைப் புரவி யோடு  <br/>
மறைந்தனர் மறைந்தார் ஒக்க மாய வாம் பரிமேல்  வந்தார். 	 <br/>
<br/>
2924.	இருமைக்கும் துணையாய் நின்ற இரு பிறப்பாளர்க்கு ஏற்ப  <br/>
அருமை தாம் சிறப்பு நல்கி அவர் இடத்து அவரை  உய்த்துப்  <br/>
பருமத்த யானை வேந்தன் பகல் கதிர் வானத்து உச்சி  <br/>
வரும் அப்போது எழுந்து செம் பொன் மாட நீள் கோயில்    புக்கான். 	 <br/>
<br/>
2925.	ஏனை மந்திரரும் தம் தம் இல் புகப் புரவி பார்த்த  <br/>
மா நகராரும் தம்தம் மனை புகப் பரியின் பாகர்  <br/>
ஆனவர் தாமும் கோயில் அடைந்து தம் விளையாட்டு  எல்லாம்  <br/>
மீன் நெடும் கண்ணி னாட்கு விளம்பினர் இருந்தார்  அன்றே. 	 <br/>
<br/>
நரி பரியாக்கிய படலம் சுபம்  	 	  <br/>
-------------------- <br/>
<center><h3>
60. பரி நரியாக்கி வைகை அழைத்த படலம்  ( 2926-2991 )</h3></center>
<br/>
2926	ஞான நாயகன் அணையா நரி பரி வெள்ளம்  <br/>
ஆன வாரு உரை செய்து மீண்டு அப் பரி நரியாய்ப் <br/>
போன வாறு கண்டு அமைச்சரைப் புரவலன் கறுப்ப  <br/>
வான ஆறு போல் வைகை நீர் வந்தவாறு உரைப்பாம். 	 <br/>
<br/>
2927.	நெருங்கு தூரிய முழக்கமும் தானையும் நிமிர  <br/>
மருங்கு இலாதவர் வந்து எதிர் மங்கலம் ஏந்த  <br/>
அரம் கொல் வேலினான் அருளிய வரிசை யோடு  அணைந்து  <br/>
புரம் கொல் வேதியர்க்கு அன்பர் தம் திரு மனை   புகுந்தார்.  <br/>
<br/>
2928.	உடுத்த சுற்றமும் கழகமும் ஒட்டிய நட்பும்  <br/>
அடுத்த கேண்மையால் வினவுவார் அவர் அவர்க்கு இசைய  <br/>
எடுத்த வாய்மையான் முகமனும் மகிழ்ச்சியும் ஈந்து  <br/>
விடுத்த வாதவூர் ஆளிகள் வேறு இடத்து இருந்து. 	 <br/>
<br/>
2929.	கரந்தை சூடிய ஆலவாய்க் கண் நுதல் ஆம் அன்று  <br/>
இரந்த வண்ணமே யாம் கொடு போகிய எல்லாம்  <br/>
பரந்த அன்பரும் தானும் கொண்டு எம்மையும் பணி கொண்டு  <br/>
அரந்தை தீர்த்தனன் அன்றியும் அரசனுக்கு இசைய. 	 <br/>
<br/>
2930.	நல்ல வாம்பரி செலுத்தினன் நமக்கு இனிக் கவலை  <br/>
இல்ல வாம்படி ஆக்கினன் இன்னம் ஒன்று உலகை  <br/>
வெல்ல வாம் படி தன் அருள் விளைக்கும் ஆனந்தம்  <br/>
புல்லவாம் பதி எமைத் தவம் பூட்டுவான் வேண்டும்.	 <br/>
<br/>
2931.	என்ற ஆதரம் தலைக் கொள இக பரத்து ஆசை  <br/>
ஒன்றும் இன்றியே உணர் வினுக்கு உள் உணர்வாகத்  <br/>
துன்று பூரணம் ஆகிய சுந்தரச் சோதி  <br/>
மன்றுள் ஆடிய சேவடி மனம் புதைத்து இருந்தார்.	 <br/>
<br/>
2932.	நாளையும் திரு ஆலவாய் நாயகன் தமரை  <br/>
ஆள மண் சுமந்து அருளும் என்று அதனையும் காண்பான்  <br/>
ஊளை வெம்பரிப் பூழிப் போர்ப்பு உண்ட மெய் கழுவி  <br/>
மீள வேண்டுவான் போல் கடல் குளித்தனன் வெய்யோன். 	 <br/>
<br/>
2933.	ஈசன் ஆடல் வெம் பரிக் குழாத்து எழுந்த செம் தூளான்  <br/>
மாசு மூழ்கிய அண்டத்தை வான் நிலா என்னும்  <br/>
தூசினால் அறத் துடைப் பவன் என மணித் தொகுதி  <br/>
வீசும் ஆழியுள் முளைத்தனன் வெண் மதிக் கடவுள். 	 <br/>
<br/>
2934.	சேய தாரகை வருணம் ஆம் தீட்டிய வானம்  <br/>
ஆய வேட்டினை இருள் எனும் அஞ்சனம் தடவித்  <br/>
தூய வாணிலா என்னும் வெண் தூசினால் துடைப்பான்  <br/>
பாய வேலையின் முளைத்தனன் பனி மதிக் கடவுள்.	 <br/>
<br/>
2935.	கள் ஒழுக்கு தார் மீனவன் கடி மனை புகுந்த  <br/>
புள்ளுவ அப் பரி நள் இருள் போது வந்து எய்தப்  <br/>
பிள்ளை ஆகிய மதி முடிப் பிரான் விளை யாட்டால்  <br/>
உள்ளவாறு தம் வடிவு எடுத்து ஒன்றொடு ஒன்று சாவும்.	 <br/>
<br/>
2936.	சங்கின் ஓசையும் பிணப் பறை ஓசையும் சரிந்த  <br/>
மங்குல் ஓதிய அழுகுரல் ஒசையும் வடம் தாழ்  <br/>
கொங்கை சேப்புறக் கை எறி ஓசையும் குளிர  <br/>
எங்கு நாஞ்செவி பருகுவ இன் அமுது என்ன. <br/>
<br/>
2937.	வாம் பரித்திரள் ஆகி நாம் மனித்தரைச் சுமந்து  <br/>
தாம்பு சங்கிலி தொடக்கு உண்டு மத்திகை தாக்க  <br/>
ஏம்பல் உற்றனம் பகல் எலாம் இப்பொழுது ஈண்டு  <br/>
நாம் படைத்தன நம் உரு நம் விதி வலத்தால்.	 <br/>
<br/>
2938.	கானகம் தனில் ஒழுகு நாள் முதல் இந்தக் கவலை  <br/>
ஆன துன்பம் நாம் அறிந்தில இன்னமும் ஆர்த்த  <br/>
மான வன் தொடர் வடுக்களும் மத்திகைத் தழும்பும்  <br/>
போன அன்றின் இப் புலருமுன் போவதே கருமம்.	 <br/>
<br/>
2939.	உள்ளம் ஆர நாம் தின் பதற்கு கூன் சரிந்து ஒழுகும்  <br/>
நொள்ளை நாகில நந்தில நுழைந்தளை ஒதுங்கும்  <br/>
கள்ள நீள் சுவைக் கான ஞெண்டும் இலவினில் கடலை  <br/>
கொள்ளின் ஓடும் பைம் பயறு புல் கொள்வதை அடாதால். 	 <br/>
<br/>
2940.	நாடிக் காவலன் தமர் உளார் நகர் உளார் கண்டால்  <br/>
சாடிக் காய்வரே புலரும் முன் சங்கிலித் தொடர் நீத்து  <br/>
ஓடிப் போவதே சூழ்ச்சி என்று ஊக்கம் உற்று ஒருங்கே  <br/>
கூடிப் பேசின ஊளை வாய்க் குறு நரிக் குழாங்கள்.	 <br/>
<br/>
2941.	வெறுத்த காணமும் கடலையும் விரும்பின கோழ் ஊன்  <br/>
துறுத்த நாகு நம் தலைவனைச் சங்கிலித் தொடரை  <br/>
முறித்த கால்களில் கட்டிய கயிற்றொடு முளையைப்  <br/>
பறித்த ஊளை இட்டு எழுந்தன போம் வழி பார்ப்ப.	 <br/>
<br/>
2942.	நின்ற நீள் நிலை பந்தியுள் நெருங்கு மா நிரையைச்  <br/>
சென்று தாவி வாள் எயிறு உறச் சிதை படக் கடித்து  <br/>
மென்று சோரியைக் குடிப்பன வீக்கிய முளையோடு  <br/>
ஒன்ற ஓடவே அண்டத்தில் ஊறு செய்வன ஆல்.	 <br/>
<br/>
2943.	ஊளை ஓசை கேட்டு இம் என உறக்கம் நீத்து எழுந்து  <br/>
காளை வீரராம் மந்துரை காப்பவர் நெரு நல்  <br/>
ஆளி போல் வரு பரி எலாம் நரிகளாய் மற்றை  <br/>
ஒளி மா நிரை குடர் பறித்து உண்பன கண்டார்.	 <br/>
<br/>
2944.	காண்டலும் சில வலியுள் கடிய உள் அரணம்  <br/>
தாண்டி ஓடின சில நரி சாளர முழையைத்  <br/>
தூண்டி ஓடின சில நரி சுருங்கையின் வழியால்  <br/>
ஈண்டி ஓடின நூழில் புக்கு ஏகின சிலவே.	 <br/>
<br/>
2945.	முடங்கு கால் உடைச் சம்புவும் மூப்பு அடைந்து ஆற்றல்  <br/>
அடங்கும் ஓரியும் கண் குருடாகிய நரியும்  <br/>
ஒடுங்கி நோய் உழந்து அலமரும் இகலனும் ஓடும்  <br/>
இடங்கள் கண்டில பந்தியில் கிடந்தன ஏங்கி. 	 <br/>
<br/>
2946.	கிட்டி ஓடினர் வெருட்டு வோர் கீழ் விழக் கடித்துத்  <br/>
தட்டி ஓடுவ சில எதிர் தடுப்பவர் அடிக் கீழ்  <br/>
ஒட்டி ஓடுவ சில கிடந்து ஊளை இட்டு இரங்கும்  <br/>
குட்டியோடு அணைத்து எயில் இறக் குதிப்பன சிலவே.	 <br/>
<br/>
2947.	மறம் புனைந்த வேல் மீனவன் மாளிகை தள்ளிப்  <br/>
புறம்பு அடைந்த இந் நரி எலாம் பொய்கையும்யானம்  <br/>
அறம் பயின்ற நீள் மனை மறு கால் அங் கவலைத்  <br/>
திறம் படர்ந்த பல் மாட நீள் நகர் எல்லாம் செறிந்த.	 <br/>
<br/>
2948.	மன்றும் சித்திர கூடமும் மாடமும் மணி செய்  <br/>
குன்றும் தெற்றியும் முற்றமும் நாளோடு கோள்வந்து  <br/>
என்றும் சுற்றிய பொங்கரும் எங்கணும் நிரம்பி  <br/>
ஒன்றும் சுற்றமோடு ஊளை இட்டு உழல்வன நரிகள்.	 <br/>
<br/>
2949.	கரியின் ஓசையும் பல்லிய ஓசையும் கடும் தேர்ப்  <br/>
பரியின் ஓசையும் இன் தமிழ் ஓசையும் பாணர்  <br/>
வரியின் ஓசையும் நிரம்பிய மணி நகர் எங்கும்  <br/>
நரியின் ஓசையாய்க் கிடந்தது விழித்தது நகரம்.	 <br/>
<br/>
2950.	விழித்த ஞாளிகள் விழித்தன கேகயம் வெருவி  <br/>
விழித்த கோழிகள் விழித்தன மதுகரம் வெருண்டு  <br/>
விழித்த ஓதிமம் விழித்தன குருகினம் விரைய  <br/>
விழித்த வாரணம் விழித்தன கரும் கொடி வெள்ளம். <br/>
<br/>
2951.	அட்டில் புக்கன நிணத்தினை அழல் பசி உருக்கப்  <br/>
பட்டு அடுக்கிய கரும் கலம் உருட்டுவ பாகு  <br/>
சுட்ட சோறு பல் உணவு வாய் மடுப்பன சூழ்ந்த  <br/>
குட்டி உண்ணவும் கொடுப்பன கூவிளி கொள்வ.	 <br/>
<br/>
2952.	புறவு பூவை பைங் கிள்ளைகள் பூத் தலைச் சேவல்  <br/>
பிறவும் ஆருவ உறங்கிய பிள்ளையைக் கொடுபோய்  <br/>
நறவு நாறிய குமுதவாய் நகை எழ நக்கி  <br/>
உறவு போல் விளையாடுவ ஊறு செய்யாவால்.	 <br/>
<br/>
2953.	பறிப்ப வேரொடு முன்றில் வாய்ப் படர் பசும் கொடியைக்  <br/>
கறிப்ப நாகு இளம் காய் எலாம் கரும்பு தேன் கவிழ  <br/>
முறிப்ப வாய் இட்டுக் குதட்டுவ வண்டு வாய் மொய்ப்பத்  <br/>
தெறிப்ப ஊளை இட்டு ஆடுவ திரிவன பலவே. 	 <br/>
<br/>
2954.	ஆயிரம் பொரி திரி மருப் படல் கெழு மேடம்  <br/>
ஆயிரம் கரும் தாது நேர் ஆக்கையை ஏனம்  <br/>
ஆயிரம் கவிர் அனைய சூட்டவிர் தலைக் கோழி  <br/>
ஆயிரம் குறும் பார்ப் பொடும் ஆருயிர் செகுப்ப.	 <br/>
<br/>
2955.	பின் தொடர்ந்து நாய் குரைப் பொடு துரந்திடப் பெயர்ந்து  <br/>
முன் தொடர்ந்து உயிர் செகுப்பன வெம் சினம் ஊட்டி  <br/>
வன் தடம் புய மள்ளர் போய் வலி செயப் பொறாது  <br/>
கன்றி வந்து செம் புனல் உகக் கடிப்பன அனந்தம். 	 <br/>
<br/>
2956.	பன்றி வாய் விடும் இரக்கமும் பல் பொறி முள்வாய்  <br/>
வென்றி வாரணச் சும்மையும் ஏழகத்து ஒலியும்  <br/>
அன்றி நாய் குரைப்பு ஓசையும் ஆடவர் ஆர்ப்பும் <br/>
ஒன்றி ஊளை வாய் நரிக்குரற்கு ஒப்பது உண்டு ஒருசார்.  <br/>
<br/>
2957.	கங்குல் எல்லை காணிய நகர் கண் விழித்து ஆங்கு  <br/>
மங்குல் தோய் பெரு வாயில்கள் திறந்தலும் மாறா  <br/>
தெங்கும் ஈண்டிய நரி எலாம் இம் என ஓடிப்  <br/>
பொங்கு கார் இருள் துணி எனப் போயின கானம்.	 <br/>
<br/>
2958.	ஈறு இலாச் சிவ பரம் சுடர் இரவி வந்து எறிப்பத்  <br/>
தேறு வார் இடைத் தோன்றிய சிறு தெய்வம் போல  <br/>
மறு இலாத பல் செம் கதிர் மலர்ந்து வாள் எறிப்ப  <br/>
வீறு போய் ஒளி மழுங்கின மீன் கணம் எல்லாம்.	 <br/>
<br/>
2959.	அண்டருக்கு அரிதாகிய மறைப் பொருள் அழுகைத்  <br/>
தொண்டருக்கு எளிதாகிய மண் சுமந்து அருள வருத்தம்  <br/>
கண்டு அருட்கழல் வருடுவான் கைகள் ஆயிரமும்  <br/>
கொண்டு அருக்க வெம் கடவுளும் குண கடல் உதித்தான். 	 <br/>
<br/>
2960.	கவன வெம்பரி செலுத்தி மேல் கவலை தீர்ந்து உள்ளே  <br/>
சிவம் உணர்ந்தவர் சிந்தை போல் மலர்ந்த செம் கமலம்  <br/>
உவமையில் பரம் பொருள் உணர்ந்து உரை இறந்து  இருந்தோர்  <br/>
மவுன வாய் என அடங்கின மலர்ந்த பைம் குமுதம். 	 <br/>
<br/>
2961.	பந்தியாளர்கள் யாது எனப் பகர்தும் என்று அச்சம்  <br/>
சிந்தியா எழும் தொல்லை போய்த் திரள் மதம் கவிழ்க்கும்  <br/>
தந்தியான் அரசு இறை கொளும் இருக்கையைச் சார்ந்து  <br/>
வந்தியா உடல் பனிப்பு உற வந்தது மொழிவார். 	 <br/>
<br/>
2962.	காற்றினும் கடும் கதிய வாய்க் கண்களுக்கு இனிதாய்  <br/>
நேற்று வந்த வாம் பரி எலாம் நின்றவாம் பரிக்குக்  <br/>
கூற்று எனும் படி நரிகளாய் நகர் எலாம் குழுமி  <br/>
ஊற்றம் செய்து போய் காட்டகத்து ஓடிய என்றார். <br/>
<br/>
2963.	கருத்துறாத இச் சொல் எனும் கடிய கால் செவியாம்  <br/>
துருத்தி ஊடு போய்க் கோபம் ஆம் சுடுதழல் மூட்டி  <br/>
எரித்த தீப் பொறி சிதறிடக் கண் சிவந்து இறைவன்  <br/>
உருத்த வாறு கண்டு அமைச்சரும் வெருவினார் ஒதுங்கி. 	 <br/>
<br/>
2964.	அமுதம் உண்டவன் நஞ்சம் உண்டால் என முதல் நாள்  <br/>
சமர வெம்பரி மகிழ்ச்சியுள் ஆழ்ந்தவன் அவையே  <br/>
திமிர வெம் குறு நரிகளாய்ச் சென்றவே என்னா  <br/>
அமரர் அஞ்சிய ஆணையான் ஆர் அஞர் ஆழ்ந்தான். 	 <br/>
<br/>
2965.	அருகு இருக்கும் தொல் அமைச்சர் தமை நோக்கி  <br/>
                                      வாதவூர் ஆளி என்னும்  <br/>
கருகு இருட்டு மனக்கள்வன் நம் முடைய பொருள்  <br/>
                                      முழுதும் கவர்ந்து காட்டில்  <br/>
குருதி நிணக் குடர் பிடுங்கித் தின்று திரி நரிகன் எல்லம்  <br/>
                                            குதிரை ஆக்கி  <br/>
வரவிடுத்தான் இவன் செய்த மாயம் இது கண்டீரோ மதி  <br/>
                                            நூல் வல்லீர். 	 <br/>
<br/>
2966.	இம் மாயம் செய்தானை என் செய்வது என உலகில்  <br/>
                                             எமருக்கு எல்லாம்  <br/>
வெம் மாசு படு பாவம் பழி இரண்டும் பட இழுக்கு  <br/>
                                             விளைத்துத் தீய  <br/>
கைம் மாறு கொன்றான் தன் பொருட்டு இனியாம் ஏது  <br/>
                                     உரைக்கக் கடவேம் என்று  <br/>
சும்மாது சிரம் தூக்கி எதிர் ஆடாது இருந்தார் அச் சூழ்  <br/>
                                             வல்லோர்கள். 	 <br/>
<br/>
2967.	அவ் வேலை மனக்கு இனிய பரி செலுத்தி அரச காரியம்  <br/>
                                        நன்று ஆக்கி  <br/>
வெவ் வேலை மனக் கவலை விடுத்தனம் என்று அக  <br/>
                                        மகிழ்ச்சி விளைவு கூர  <br/>
மைவ் வேலை விடம் உண்ட வானவனை நினைந்து அறிவு  <br/>
                                        மயமாம் இன்ப  <br/>
மெய் வேலை இடை வீழ்ந்தார் விளைந்தது அறியார்  <br/>
                                        வந்தார் வேந்தன் மாடே. 	 <br/>
<br/>
2968.	வந்தவரைச் சிவந்த விழிப் பொறி சிதறக் கடுகடுத்து  <br/>
                                        மறவோன் நோக்கி  <br/>
அந்தம் இலாப் பொருள் கொடுபோய் நல்ல வயப் பரி  <br/>
                                     கொடு வந்த அழகு இதாகத்  <br/>
தந்தனை அன்றோ அரச கருமம் முடித்து இசை நிறுத்த  <br/>
                                        தக்கோர் நின்போல்  <br/>
எந்த உலகு உளரேயோ என வெகுண்டான் அது  <br/>
                                        கேட்ட ஈசன் தொண்டர். 	 <br/>
<br/>
2969.	குற்றம் ஏது அப் புரவிக்கு எனக் கேட்டார் கோமகனும்  <br/>
                                               குற்ற மேதும்  <br/>
அற்றத்தால் அரை இரவில் நரியாகி அயல் நின்ற புரவி  <br/>
                                               எல்லாம்  <br/>
செற்றுவார் குருதி உக நிணம் சிதறக் குடர் பிடுங்கித்தின்று  <br/>
                                              நேர்வந்து  <br/>
உற்ற பேர்க்கு ஊற்றம் இழைத்து ஊர் கலங்க காட்டகத்தில்  <br/>
                                               ஓடிற்று அன்றே. 	 <br/>
<br/>
2970.	கண்ணும் இடும் கவசமும் போல் காரியம் செய்து  <br/>
                                 ஒழுகியதும் காலம் பார்த்து எம்  <br/>
எண்ணரிய நிதி ஈட்டம் கவர்வதற்கோ நின் அமைச்சின்  <br/>
                                          இயற்கை நன்று ஆல்  <br/>
புண்ணிய வேதியர் மரபில் பிறந்தன என்று ஒரு பெருமை  <br/>
                                          பூண்டாயே நீ  <br/>
பண்ணிய காரியம் பழுது பிறரால் தண்டிக்கப் படுவர்  <br/>
                                          என்றான். 	 <br/>
<br/>
2971.	தண்ட லாளர்கள் இவனைக் கொடுபோய் நம் பொருள்  <br/>
                                      முழுதும் தடுத்தும் ஈர்த்தும்  <br/>
மிண்டினால் வலி செய்தும் வாங்கும் என வெகுண்டு  <br/>
                                      அரசன் விளம்பக் கூற்றும்  <br/>
அண்டுமேன் மறம் செய்யும் வலி உடையார் கதிரை  <br/>
                                       இருள் அடுத்துப் பற்றிக்  <br/>
கொண்டு போனால் என்னக் கொடு புறம் போய்  <br/>
                                அறவோரைக் கொடுமை செய்வார். 	 <br/>
<br/>
2972.	கதிர் நோக்கிக் கனல் மூட்டும் கடும் பகல் உச்சியில்  <br/>
                                    இரவிக் கடவுள் நேர் நின்று  <br/>
எதிர் நோக்க நிலை நிறுத்திக் கரங்களினும் நுதலினும்  <br/>
                                    கல் ஏற்றிச் செம் தீப்  <br/>
பிதிர் நோக்கத்து அவர் ஒறுப்ப ஆற்றார் ஆய் வீழ்ந்து  <br/>
                                    இருளைப் பிளப்போன் செந்தீ  <br/>
மதி நோக்கத் தனிச் சுடரை அழைத்து அழுது துதி  <br/>
                                    செய்வார் வாதவூரர். 	 <br/>
<br/>
2973.	நாதவோ நாத முடிவு இறந்த நாடகம் செய்  <br/>
பாதவோ பாதகனாம் என்னைப் பணி கொண்ட  <br/>
வேதவோ வேதமுடிவின் விளைந்த தனிப்  <br/>
போதவோ போத நெறி கடந்த பூரணவோ.	 <br/>
<br/>
2974.	ஐயவோ என்னுடைய அன்பவோ அன்பர்க்கு  <br/>
மெய்யவோ மெய்யில் வினையேன் தலை வைத்த  <br/>
கையவோ செய்ய கழல் காலவோ காலனைக் காய்  <br/>
செய்யவோ வேதப் பரியேறும் சேவகவோ.	 <br/>
<br/>
2975.	அத்தவோ கல்லாக் கடையேனை ஆட் கொண்ட  <br/>
பித்தவோ பொய் உலகை மெய்யாகப் பேதிக்கும்  <br/>
சித்தவோ சித்தம் தௌ¤வித்து எனைத் தந்த  <br/>
முத்தவோ மோன மயம் ஆன மூர்த்தியவோ.	 <br/>
<br/>
2976.	என்று ஏறிய புகழ் வேதியர் இரங்கும் துதி செவியில்  <br/>
சென்று ஏறலும் விடை ஏறு சுந்தரன் மற்று இவர் செயலை  <br/>
மன்று ஏறவும் முடிமேல் நதி மண் ஏறவும் முதியாள்  <br/>
அன்று ஏறிய தேரோடும் விண் அடைந்து ஏறவும் நினைந்தான். 	 <br/>
<br/>
2977.	கங்கைப் புனல் வடிவாகிய கவ்வைத் திரை வைகைச்  <br/>
சங்கச்சரி அறல் ஆம் மலர்த் தார் ஓதியை நோக்கா  <br/>
வங்கக் கடல் பேர் ஊழியில் வருமாறு என எவரும்  <br/>
இங்கு அற்புதம் அடையப் பெருக என்றான் அருள்  குன்றான். 	 <br/>
<br/>
2978.	தும்பைச் சடை முடியான் ஒரு சொல்லாடவும் முன்னாள்  <br/>
வம்பைப் பெரு முலையால் வரி வளையால் வடு அழுத்தும்  <br/>
கொம்பைத் தவம் குலைப்பான் கடும் கோபம் கொடு   நடக்கும்  <br/>
கம்பை பெரு நதியில் கடும் கதியால் வரும் வைகை. 	 <br/>
<br/>
2979.	பத்திக் குளிர் கமுகின் குலை பரியக் கரை முரியக்  <br/>
குத்திப் பழம் சிதறச் சேறி கோட்டங்களை வீட்டி  <br/>
முத்திக் கொடு கதலிப் புதன் முது சாலிகள் அரித்துக்  <br/>
தத்திப் பல தருவேரொடும் தள்ளிக் கடுகியதே.	 <br/>
<br/>
2980.	பல்லாயிரம் செந்தாமரை பரப்பிக் கொடு வரலால்  <br/>
நல் ஆயிரம் கண்ணான் எழில் நயக்கும் குளிர் நளினம்  <br/>
கல் ஆரமும் கடி முல்லையும் கரும்பும் கொடு வரலால்  <br/>
வில் ஆயிரம் கொடு போர் செயும் வேள் வீரனும் மானும். 	 <br/>
<br/>
2981.	மணிமாலையும் மலர் மாலையும் சிதறா இறு மருங்கே  <br/>
அணி காஞ்சியும் ஒளிர் சங்கமும் மலறப் புடை எறியாக்  <br/>
கணியால் எழில் முகத்தாமரை கண்ணீரொடும் கவிழாத்  <br/>
தணியா முனிவுடன் ஊடிய தடம் கண்ணியர் போலும். 	 <br/>
<br/>
2982.	வரை உந்திய மது முல்லையின் எய்பாற அயிர் மருதத்  <br/>
தரை உந்திய கரும்பின் குறை சாறு ஓடு உவர் ஆறோடு  <br/>
இரையும் தெழு தூர் நிர் வைகை இந் நகர் வைகும்  <br/>
திரையும் தெழு கடல் தம்மிடம் சென்றால் அவை போலும். 	 <br/>
<br/>
2983.	கல் என்று அதிர் சும்மைப் புனல் கடி மா மதில் புறம் போய்  <br/>
இல்லங்களும் சிறு துச்சிலும் மறித்திட்டு இரும் கடல்  வாய்ச்  <br/>
செல்லும் கல நாவாய் பல திமில் போல் சுமந்து ஏகிப்  <br/>
புல்லும் புரிசையும் தள்ளி உள் புகுகின்றதை அன்றே. 	 <br/>
<br/>
2984.	மறுகும் பல பொருள் ஆவண மணிவீதியும் மன்றும்  <br/>
சிறுகும் கண மதமா நிரை சேரும் தெருவும் போய்  <br/>
முறுகும் சினமொடு தெண் திரை மூரிப் புனல் தாவிக்  <br/>
குறுகும் படி கண்டு அஞ்சினர் கொடி மா நகர் உள்ளார். 	 <br/>
<br/>
2985.	சிலர் மைந்தரை எடுப்பார்களும் சிலர் மைந்தரைக்   காணாது  <br/>
அலமந்து அழுவாரும் சிலர் அம் கைத் தளிர் பற்றிக்  <br/>
குல மங்கையர் தமைக் கொண்டுயப் போவார்களும்  குறுகும்  <br/>
தலம் எங்கு எனத் திகைப்பார் களும் தடுமாறு கின்றாரும். 	 <br/>
<br/>
2986.	பொன் உள்ளன பணி உள்ளன பொருள் பேணல்  செய்வாரும்  <br/>
மன்னும் சில பொருள் கைக்கொள மறப்பார்களும் மாடம்  <br/>
மின்னும் கொடி நெடு மாளிகை மேல் ஏறுகின்றாரும்  <br/>
இந் நன்னகர் துயர் மூழ்குதற்கு ஏது ஏது என்பாரும். 	 <br/>
<br/>
2987.	நேற்றும் பரி நரியாயின நெடு மாநகர் எங்கும்  <br/>
ஊற்றம் செய்த என்பார்களும் ஒரு காலமும் இந்த  <br/>
ஆற்றின் பெருக்கு இலை என்று அயர்வாரும் கடல் அரசன்  <br/>
சீற்றம் கொடு முன்போல்வாரும் செயலே கொல் என் பாரும். 	 <br/>
<br/>
2988.	நம் கோமகன் செம் கோல் பிழைத் தனனோ என  <br/>
                                              நவில்வார்  <br/>
அம் கோல் வளை பங்கன் விளையாட்டோ என  <br/>
                                              அறைவார்  <br/>
இங்கு ஆர் இது தணிப்பார் என இசைப்பார் இது  <br/>
                                              தணிப்பான்  <br/>
பொங்கு ஆலம் உண்டு அருள் சுந்தரன் அலது யார்  <br/>
                                              எனப் புகல்வார். 	 <br/>
<br/>
2989.	அடுத்து ஆயிரம் குண்டோதரர் எதிர் ஏற்று இருந்துஅகல் வாய்  <br/>
மடுத்தாலும் அடங்காது என மதிப்பார் இது தனையும்  <br/>
எடுத்து ஆயிரம் முக கங்கையின் இறைவன் சடை ஏறக்  <br/>
கொடுத்தால் அலது அடங்காது இதன் கொடும் கோபமது   என்பார். 	 <br/>
<br/>
2990.	வான் ஆறு இழி நதி ஆயிர முகத்தால் வருவது போல்  <br/>
ஆனாது எழு நீத்தம் தணியாவாறு கண்டு அன்பு  <br/>
தான் ஆகிய சிவன் அன்பரை ஒறுக்கும் தறு கண்ணர்  <br/>
போனார் தமது அகத்தே உள பொருள் பேணுதல் கருதா. 	 <br/>
<br/>
2991.	வழுதி தன் தமர் விட்டு ஏக மதுரை நாயகன் பால் ஏகி  <br/>
அழுது இசை பாடும் தொண்டில் அகப்படும் பாதம்    போற்றித்  <br/>
தொழுது கொண்டு அறிவாய் ஊறும் சுகப் பெரும் கடலின் மூழ்கி  <br/>
எழுது சித்திரம் போல் மன்னி இருந்தனர் வாத ஊரர். 	 <br/>
<br/>
பரி நரியாக்கி வைகை அழைத்த படலம் சுபம் <br/>
------------------------  <br/>
<br/>
<center><h3> 
61. மண் சுமந்த படலம்   (2992-3105 )</h3></center>
<br/>
2992.	பண் சுமந்த மறை நாடரும் பொருள் பதம் சுமந்த  <br/>
                                               முடியார் மனம் <br/>
புண் சுமந்த துயர் தீர வந்த பரி நரிகளாய் அடவி  <br/>
                                               போன பின்  <br/>
விண் சுமந்த சுர நதி எனப் பெருகு வித்த வைகை இது  <br/>
                                               விடையவன்  <br/>
மண் சுமந்து திரு மேனிமேல் அடி வடுச் சுமந்த கதை  <br/>
                                               ஓதுவாம். 	 <br/>
<br/>
2993.	கரும் கடல் திரை இடைக் கிடந்து சுழல் கலம் எனக் கன  <br/>
                                                  முகடளாய்  <br/>
வரும் புனல் பரவை உட் கிடந்து நகர் மறுகி உள் கமற  <br/>
                                                  வேலினான்  <br/>
ஒருங்கு அமைச்சரை விளித்து நீர் கரை சுமந்து ஒருங்கி  <br/>
                              வரும் ஓத நீர்ப்  <br/>
பொருங் கதத்தினை அடக்குவீர் என அமைச்சரும்  <br/>
                                          தொழுது போயினார். 	 <br/>
<br/>
2994.	வெறித் தடக்கை மத யானை மந்திரிகள் வேறு வேறு  <br/>
                                          பல குடிகளும்  <br/>
குறித்து எடுத்து எழுதி எல்லை இட்டு அளவு கோல்  <br/>
                                          கிடத்தி வரை கீறியே  <br/>
அறுத்து விட்டு நகர் எங்கணும் பறை அறைந்து அழைத்து  <br/>
                                          விடும் ஆள் எலாம்  <br/>
செறித்து விட்டு அவர்க்கு அளந்த படி செய்மின் என்று  <br/>
                                          வருவித்தனர்.  <br/>
<br/>
2995.	மண் தொடும் கருவி கூடை யாளரும் மரம் சுமந்து  <br/>
                                               வருவார் களும்  <br/>
விண் தொடும் படி நிமிர்ந்து வண் படு விரி பசும் தழையல்  <br/>
                                   ஆலமும்  <br/>
கொண்டு அதிர்ந்து வருவாரும் வேறு பல கோடி கூடிய  <br/>
                                               குழாமும் நீர்  <br/>
மொண்டு அருந்த வரும் ஏக காலம் என வருபுனல்  <br/>
                                         கரையின் மொய்த்தனர். 	 <br/>
<br/>
2996.	கிட்டுவார் பரி நிறுத்துவார் அரவு உருட்டுவார் அடி  <br/>
                                                 கிடத்துவார்  <br/>
இட்டுவார் தழை நிரப்பு வார் விளி எழுப்புவார் பறை  <br/>
                                                 இரட்டுவார்  <br/>
வெட்டுவார் மணல் எடுத்துவார் செல வெருட்டுவார் கடிது  <br/>
                                                 துடும் எனக்  <br/>
கொட்டுவார் கரை பரப்புவார் உவகை கூருவார் குரவை  <br/>
                                                 குழறுவார். 	 <br/>
<br/>
2997.	கட்டுவார் கரை உடைப்பு நீர் கடுகல் கண்டு நெஞ்சது  <br/>
                                             கலங்குவார்  <br/>
மட்டிலாத முனிவு என்னை அன்னை இனி ஆறுக என்று  <br/>
                                             எதிர் வணங்குவார்  <br/>
கொட்டுவார் மணல் உடைப்பு அடங்க மகிழ் கொள்ளுவார்  <br/>
                                             குரவை துள்ளுவார்  <br/>
எட்டு மாதிரமும் எட்ட வாய் ஒலி எழுப்புவார் பறை  <br/>
                                             இரட்டுவார். 	 <br/>
<br/>
2998.	இந் நிலை ஊரில் உள்ளார் யாவர்க்கும் கூலி யாளர்  <br/>
துன்னி முன் அளந்த எல்லைத் தொழில் முறை மூண்டு  செய்வார்  <br/>
அந்நிலை நகரின் தென் கீழ்த் திசை உளாள் அளவில் ஆண்டு  <br/>
மன்னிய நரை மூதாட்டி ஒருத்தி பேர் வந்தி என்பாள். 	 <br/>
<br/>
2999.	செவி உணவு ஆன வேதசிரப் பொருள் உணர்ந்து செந்தீ  <br/>
அவி உணவு ஊட்டும் ஈசன் அன்பரின் ஆற்ற நோற்ற  <br/>
தவ நிறை பேறு துய்ப்பாள் தாய் இலார்க்கு அன்னை   ஒப்பாள்  <br/>
சுவை உறு பிட்டு விற்று உண் தொழிலினாள் தமியள் ஆவாள். 	 <br/>
<br/>
3000.	வைகலும் அவித்த செவ்விப் பிட்டினை மருங்கு நான்கு  <br/>
கைகளாய் முளைத்த முக்கண் கரும்பினை அரும்பு மூரல்  <br/>
செய்கதிர் முகத்தான் அந்தத் தேறலை ஆலவாய் எம்  <br/>
ஐயனை அகத்தான் நோக்கி அன்பினால் அருத்தி  <br/>
                                   விற்பாள். 	 <br/>
<br/>
3001.	வளைந்த மெய் உடைய அந்த மாதவ நரை மூதாட்டிக்கு  <br/>
அளந்த பங்கு அடைப்பான் கூலி ஆள் கிடையாமல் ஆற்றத்  <br/>
தளர்ந்து இனி என்னே மன்னன் தண்டிக்கின் என்   செய்கேன் என்று  <br/>
உளம் தடுமாறிக் கூடல் உடைய நாயகனை உன்னா. 	 <br/>
<br/>
3002.	பிட்டு விற்று உண்டு வாழும் பேதையேன் இடும்பை   என்பது  <br/>
எள் துணை யேனும் இன்றி இரவி எங்கு எழுகென்று இந்  நாள்  <br/>
மட்டு நின் அருளால் இங்கு வைகினேற்கு இன்று வந்து  <br/>
விட்டது ஓர் இடையூறு ஐய மீனவன் ஆணை யாலே. 	 <br/>
<br/>
3003.	துணை இன்றி மக்கள் இன்றித் தமர் இன்றி சுற்றம் ஆகும்  <br/>
பணை இன்றி ஏன்று கொள்வார் பிறர் இன்றிப் பற்றுக்கோடாம்  <br/>
புணை இன்றித் துன்பத்து ஆழ்ந்து புலம்பு உறு பாவியேற்கு இன்று  <br/>
இணை இன்றித் இந்தத் துன்பம் எய்துவது அறனோ எந்தாய். 	 <br/>
<br/>
3004.	தேவர்க்கும் அரியன் ஆகும் தேவனே அன்பர் ஆவார்  <br/>
யாவர்க்கும் எளியன் ஆகும் ஈசனே வேந்தன் ஆணைக்  <br/>
காவல் செங்கோலார் சீற்றம் கடுகுமுன் கூலி ஆளாய்  <br/>
ஏவல் செய்வாரைக் காணேன் ஏழையேன் இனி என் செய்கேன். 	 <br/>
<br/>
3005.	கூலியாள் வருவது உண்டோ என்று தன் கொங்கை முற்றத்  <br/>
தாலி போல் கண்ணீர் சோர்வாள் குறித்து முன்பு  அருத்தும் பிட்டை  <br/>
வேலை நீர் ஞாலம் காண மிசைந்தவள் இடும்பை தீர்ப்பான்  <br/>
பாலின் நேர் மொழியாள் பாக மறைத்து அருள் படிவம் கொள்வார். 	 <br/>
<br/>
3006.	குறட்கு நீர் அருத்தி வைகைக் குடிஞையாய் ஒழுகும் கங்கை  <br/>
அறம் குழல் பிரிவின் ஆற்றாது அன்பினால் அவளைக்  காண்பான்  <br/>
மறக் கயல் நெடும் கணாளை வஞ்சித்து வடிவம் மாறிப்  <br/>
புறப்படு வாரைப் போலப் போதுவார் போத மூர்த்தி. 	 <br/>
<br/>
3007.	அழுக்கு அடைந்த பழந்துணி ஒன்று அரைக்கு அசைத்து விழுத்தொண்டர்  <br/>
குழுக் கடந்த இண்டை நிகர் சுமை அடை மேல் கூடை கவிழ்த்து  <br/>
எழுக் கடாந்து திசை கடந்திட்டு இணை கடந்த  திருத்தோள் மேல்  <br/>
மழுக்கடைந்து விளங்கிய வாய் மண் தொடு திண் படை ஏந்தி. 	 <br/>
<br/>
3008.	திடம் காதல் கொண்ட அறவோர் திரு வேள்வி தரும்    அமுதும்  <br/>
இடம் காவல் கொண்டு உறைவாள் அருத்த அமுதும்    இனிது உண்டும்  <br/>
அடங்காத பசியினர் போல் அன்னை முலைப் பால்   அருந்த  <br/>
அடங்காத பெரு வேட்கை மகவு போல் புறப்பட்டார். 	 <br/>
<br/>
3009.	ஆலு மறைச் சிரமுடியார் அடிக்கமலம் நிலம் சூடக்  <br/>
கூலி கொடுத்து எனை வேலை கொள்வார் உண்டோ என்று என்று  <br/>
ஓல மறைத் திருமொழி போல் உரை பரப்பிக் கலுழ் கண்ணீர்  <br/>
வேலை இடைப் படிந்து அயர்வாள் வீதி இடத்து    அணைகின்றார். 	 <br/>
<br/>
3010.	தந்தை தாய் பிறர் இன்றி வருகின்ற தனிக் கூலி  <br/>
மைந்தனார் வாய் மலரும் குரல் கேட்டு வந்தி உந்தன்  <br/>
சிந்தை ஆகுலம் இழந்து நல் கூர்ந்தார் செல்ல மகத்  <br/>
தந்தபோது எழு மகிழ்ச்சி தலைக் கொள்ளப் புறம்  போந்தாள். 	 <br/>
<br/>
3011.	அன்னை எனத் தன் பாலின் அருள் சுரந்து வருகாளை  <br/>
தன்னை அழைத்து எனக்கு அளந்த கரை அடைத்துத்  தருவாயோ  <br/>
என்ன இசைத்தனள் ஆக அடைக்கின்றேன் எனக்கு  அன்னை  <br/>
பின்னை அதற்கு இடும் கூலி யாது என்றார் பெரு    முதியாள். 	 <br/>
<br/>
3012.	பிட்டு இடுவேன் உனக்கு என்றான் அதற்கு இசைந்து   பெரும் பசியால்  <br/>
சுட்டிட நான் மிக மெலிந்தேன் சுவைப் பிட்டில் உதிர்ந்த   எலாம்  <br/>
இட்டிடுவாய் அது முந்தத் தின்று நான் இளைப்பாறிக்  <br/>
கட்டிடு வேன் நின்னுடைய கரை என்றார் கரை இல்லார். 	 <br/>
<br/>
3013.	தெள்ளி அடு சிற்றுண்டி சிக்கடைந்த பொதி நீக்கி  <br/>
அள்ளி எடுத்து அருந்தப்பா என்று இட்டாள் அரைக்கு  அசைத்த  <br/>
புள்ளி உடைத் துகில் நீத்தார் புறத்தானை விரித்து ஏந்தி  <br/>
ஒள்ளியது என்று அவன் அன்பும் உடன் கூட்டி அழுது செய்வார். 	 <br/>
<br/>
3014.	அன்னை முலைத் தீம் பாலின் அரிய சுவைத்து இஃது  அந்தத்  <br/>
தென்னவனாய் உலகு ஆண்ட திரு ஆல வாய் உடைய  <br/>
மன்னர் பிரான் தனக்கே ஆம் என்று என்று வாய்ப் பெய்து  <br/>
சென்னி அசைத்து அழுது செய்தார் தீவாய் நஞ்சு அமுத செய்தார். 	 <br/>
<br/>
3015.	தந்தை யொடு தாய் இன்றித் தனிக் கூலி ஆளாக  <br/>
வந்த எனக்கு ஒரு தாயாய் அருள் சுரந்து மாறாத  <br/>
இந்த இளைப்பு ஒழித்தனையே இனி வேலைத் தலைச்  சென்று உன்  <br/>
சிந்தை களிப்பு எழவேலை செய்வேன் என்று இசைத்து  எழுந்தார். 	 <br/>
<br/>
3016.	தந்தி வாய் மருப் பிடறி வரும் குடிஞைத் தடம் கரையில்  <br/>
வந்தியான் வந்தியாள் என்று ஏட்டில் வரை வித்துப்  <br/>
புந்தியால் உரையான் நூல் பொருளினான் அளப்பு அரிய  <br/>
அந்தி வான் மதிச் சடையார் கரை அடைப்பார் ஆயினார். 	 <br/>
<br/>
3017.	வெட்டுவார் மண்ணை முடி மேல் வைப்பார் பாரம் எனக்  <br/>
கொட்டுவார் குறைத்து எடுத்துக் கொடு போவார் சுமடு  விழத்  <br/>
தட்டுவார் சுமை இறக்கி எடுத்து அதனைத் தலை படியக்  <br/>
கட்டுவார் உடன் சுமந்து கொடு போவார் கரை சொரிவார்.  <br/>
<br/>
3018.	இவ் வண்ணம் இவர் ஒருகால் இருகால் மண் சுமந்து  இளைத்துக்  <br/>
கை வண்ண மலர் கன்றக் கதிர் முடிமேல் வடு அழுந்த  <br/>
மை வண்ணன் அறியாத மலர் அடி செம் புனல் சுரந்து  <br/>
செவ் வண்ணம் படைப்ப ஒரு செழும் தருவின் மருங்குஅணைந்தார்.  <br/>
<br/>
3019.	தரு மேவும் மலை மகளும் சலமகளும் அறியாமல்  <br/>
திரு மேனி முழுது நிலமகள் தீண்டித் திளைப்பு எய்தக்  <br/>
குரு மேவு மதி முடியைக் கூடை அணை மேல் கிடத்தி  <br/>
வரும் மேரு அனையார் தம் வடிவு உணர்ந்து துயில் கின்றார். 	 <br/>
<br/>
3020.	அத்தருவே ஆல நெடும் தருவாக அலை புரட்டித்  <br/>
தத்தி வரும் புனல் அடைப்பார் சனகாதி முழுது உணர்ந்த  <br/>
மெய்த் தவராய்க் கண் களிப்ப மெய் உணர்ச்சி மோன மயச்  <br/>
சுத்த உருத் தௌ¤விப்பார் எனத்துயிலும் துயில் உணர்ந்தார். 	 <br/>
<br/>
3021.	ஆடுவார் சாமம் எனத் தித்திக்கும் அமுத இசை  <br/>
பாடுவார் நகை செய்வார் தொழில் செய்வார் பராக்கு   அடையக்  <br/>
கோடுவார் மணல் குவிப்பார் குதிப்பார் தூள் எழ அடிபாய்ந்து  <br/>
ஓடுவார் உடன் மீள்வாள் உன் மத்தர் என இருப்பார். 	 <br/>
<br/>
3022.	வேலையினால் அற வருந்தி இளைத்தார் போல் மெய்  வேர்வை  <br/>
காலமிசை மூச்சு எறிந்து வாய் ஒலியால் காற்று அழைத்துச்  <br/>
சால நெடும் பசியினார் போல் தளர்ந்து அடியாள் இடும்  பிட்டின்  <br/>
மேல் அடைந்த விருப்பினர் ஆய் மீண்டும் அவள் பால்    அணைவார். 	 <br/>
<br/>
3023.	இடும்பை நோய் வெள்ளம் நீந்தி இன்ப நீர் வெள்ளத்து    ஆழ்ந்த  <br/>
கொடும் புற முதியாள் முன் போய்க் கூறுவார் கோலுக்கு ஏற  <br/>
இடம் படு கரைகள் எல்லாம் அடை படு கின்ற இன்னம்  <br/>
கடும்பசி உடையேன் அன்னே பிட்டு இடு கடிதின் என்றார். 	 <br/>
<br/>
3024.	ஆங்கு அவள் அப்போது அட்ட சிற்றுணவு அளித்தாள்    ஐயர்  <br/>
வாங்கி அங்கு கையும் நாவும் கனல் எழ வாயில் பெய்து  <br/>
பாங்கு இரு கொடிறும் ஒற்றிப் பதம் உறப் பருகிக்  கொண்டு  <br/>
நீங்கி முன் போல போந்து நெடும் கரை அடைக்கல்   உற்றார்.  <br/>
<br/>
3025.	பிட்டு வாய் மிதப்ப உண்பார் பெருவலி உடையார் போல  <br/>
வெட்டுவார் எடுத்த மண்ணைக் கொண்டு போய் வேற்றுப்    பங்கில்  <br/>
கொட்டுவார் உடைப்பு மாரும் கொள்கை கண்டு ஆர்த்துத்   திண் தோள்  <br/>
தட்டுவார் அயல் நின்றாரைத் தழுவார் களிப்புத் தாங்கி. 	 <br/>
<br/>
3026.	எடுத்த மண் கூடையோடு இடறி வீழ்வார் போல் ஆற்றில்  <br/>
மடுத்திட வீழ்வார் நீந்தி வல்லை போய்க் கூடை தள்ளி  <br/>
எடுத்து அகன் கரை மேல் ஏறி அடித்து அடித்து ஈரம்   போக்கித்  <br/>
தொடுத்த கட்டு அவிழ்ப் பார் மீளத் துன்னுவார்  தொடுவார் மண்ணை. 	 <br/>
<br/>
3027.	கொட்டு மண் சுமந்து செல்வர் கூடையை உடைப்பில் வீழத்  <br/>
தட்டுவார் எடுப்பார் போலத் தாவி வீழ்ந்து அலையில் ஓட  <br/>
விட்டு ஒரு மரத்தைப் பற்றி மிதப்பார் திண் கரையில் ஏற  <br/>
முட்டுவார் சுழியில் ஆழ்வார் சேண் சென்று முளைப்பார்  மீள்வர். 	 <br/>
<br/>
3028.	கொட்டினைக் கழலப் பார்ப்பார் கோப்பர் கோல் இடை  <br/>
                                               ஆப்பு இட்டுத்  <br/>
தட்டுவார் உயிர்ப்பு வீங்கித் தள்ள நின்று இளைப்பார்  <br/>
                                               கச்சில்  <br/>
பிட்டினை நுகர்வார் வேலை வினை கெடப் பிறர்க்கும்  <br/>
                                               அள்ளி  <br/>
இட்டு மாறு ஓச்ச நோக்கி நகைப்பர் கை இரண்டும்  <br/>
                                               தாக்கி.  <br/>
<br/>
3029.	வானத்தின் மண்ணில் பெண்ணின் மைந்தரில் பொருளில் ஆசை  <br/>
தான் அற்றுத் தமையும் நீத்துத் தத்துவம் உணர்ந்த    யோகர்  <br/>
ஞானக் கண் கொண்டே அன்றி நாடரும் சோதி   மண்ணோர்  <br/>
ஊனக் கண் கொண்டும் காண உடன் விளையாடல்   செய்வார். 	 <br/>
<br/>
3030.	அருளினால் உலகம் எல்லாம் ஆக்கியும் அளித்தும்    நீத்தும்  <br/>
பெரு விளையாடல் செய்யும் பிறை முடிப் பெருமான்  இங்ஙன்  <br/>
ஒரு விளையாடல் செய்ய ஓச்சு கோல் கையர் ஆகி  <br/>
அருகு நின்று ஏவல் கொள்வார் அடை கரை நோக்கப்   புக்கார். 	 <br/>
<br/>
3031.	நெட்டு அலை ஒதுங்கி ஓட நிவப்பு உற வரை போல் இட்டுக்  <br/>
கட்டிய கரைகள் எல்லாம் கண்டு கண்டு ஒப்பு நோக்கி  <br/>
அட்டமே செல்வார் திங்கள் ஆயிரம் தொழுதாள் பேரால்  <br/>
விட்ட பங்கு அடை படாமை கண்டனர் வெகுளி மூண்டார். 	 <br/>
<br/>
3032.	வந்திக்குக் கூலி யாளய் வந்தவன் யார் என்று ஓடிக்  <br/>
கந்தர்ப்பன் என நேர் நின்ற காளையை நோக்கி ஏடா  <br/>
அந்தப் பங்கு உள்ள எல்லாம் அடை பட்டது எவன் நீ இன்னம்  <br/>
இந்தப் பங்கு அடையாய் வாளாது இருத்தியால் அம்பீ     என்றார். 	 <br/>
<br/>
3033.	வேறு உரையாது தம்மை உணர்ந்தவர் வீறு தோன்ற  <br/>
ஈறு இலான் இறுமாப்பு எய்தி இருந்தனன் ஆக மேல்   இட்டு  <br/>
ஆறு வந்து அடுத்த பங்கில் அடை கரை கல்லிச் செல்ல  <br/>
மாறு கொண்டு ஓச்ச அஞ்சி மயங்கினார் வலிய கோலார். 	 <br/>
<br/>
3034.	பித்தனோ இவன் தான் என்பார் அல்லது பேய் கோட்பட்ட  <br/>
மத்தனோ இவன் தான் என்பார் வந்தியை அலைப்பான்  வந்த  <br/>
எத்தனோ இவன் தான் என்பார் இந்திர சாலம் காட்டும்  <br/>
சித்தனோ இவன் தான் என்பார் ஆர் என்றும் தௌ¤யோம் என்பார். 	 <br/>
<br/>
3035.	பாடல் விஞ்சையனோ என்பார் பண்ணினால் பாணிக்கு    ஏற  <br/>
ஆடல் விஞ்சையனோ என்பார் அரும் பெறல் செல்வத்து ஆழ்ந்து  <br/>
வாடிய மகனோ என்பார் இசை பட வாழ்ந்து கெட்ட  <br/>
ஏடு அவிழ் தாரினாருள் யார் மகன் இவன் கொல் என்பார். 	 <br/>
<br/>
3036.	கரும்பனும் விரும்ப நின்ற கட்டழகு உடையான் என்பார்  <br/>
அரும் பெறல் இவன் தான் கூலிக்கு ஆள் செய்தது  <br/>
                              எவனோ என்பார்  <br/>
இரும் பெரும் குரவர் அற்ற தமியனோ என்பார் வேலை  <br/>
புரிந்தவன் அல்லன் என்பார் அது மேனி புகலும் என்பார். 	 <br/>
<br/>
3037.	கூலியும் கொண்டான் தானே கணக்கிலும் குறிக்கச்  <br/>
                                                 சொன்னான்  <br/>
வேலையும் செய்யான் இன் சொல் விளம்பினும் கேளான்  <br/>
                                                 கல்லின்  <br/>
பால் அறை முளையே ஆகிப் பராமுகம் பண்ணி  <br/>
                                                 நின்றான்  <br/>
ஏல நாம் இதனை வேந்தற்கு உணர்த்துதும் என்று  <br/>
                                                 போனார். 	 <br/>
<br/>
3038.	தலைமகன் திருமுன் தாழ்ந்து சாற்றுவார் அடிகேள் இந்த  <br/>
அலை புனல் நகரார் தம் தம் பங்கு எலாம் அளந்த   ஆற்றான்  <br/>
மலையினும் வலியவாகச் சுமந்தனர் வளைந்த சிற்றூண்  <br/>
விலை நரை யாட்டி தன் பங்கு அடைத்திலன் வென்றி     வேலோய். 	 <br/>
<br/>
3039.	வேளையும் வனப்பினாலே வென்றவன் ஒருவன் வந்தி  <br/>
ஆள் என ஆங்கே வந்து பதிந்தனன் அரசர் செல்வக்  <br/>
காளைபோல் களிப்பன் பாடும் ஆடுவான் காலம் போக்கி  <br/>
நீளுவான் வேலை ஒன்று நெஞ்சினும் நினைதல் செய்யான். 	 <br/>
<br/>
3040.	ஆண் தகை வனப்பை நோக்கி அடிக்கவும் இல்லேம்  அஞ்சி <br/>
ஈண்டினேம் என்று கூற இம் என அமைச்ச ரோடும்  <br/>
பாண்டியன் எழுந்து நாம் போய்ப் பங்கு அடை பட்ட   எல்லாம்  <br/>
காண்டும் என்று எறிநீர் வைகைக் குடிஞை அம் கரையைச்   சார்ந்தான். 	 <br/>
<br/>
3041.	எடுத்த திண் கரைகள் எல்லாம் இறை மகன் உள்ளத்து   ஓகை  <br/>
மடுத்தனன் நோக்கிச் செல்வான் வந்தி பங்கு அடைப்பார்   இன்றி  <br/>
அடுத்த நோன் கரையும் கல்லி அழித்து எழு வெள்ளம்  நோக்கி  <br/>
கடுத்து நின்று எங் குற்றான் இக் கரை சுமந்து அடைப்பான்   என்றான். 	 <br/>
<br/>
3042.	வள்ளல் தன் கோபம் கண்ட மாறு கோல் கையர் அஞ்சித்  <br/>
தள்ளரும் சினத்தர் ஆகித் தடக்கை தொட்டு ஈர்த்துப்     பற்றி  <br/>
உள்ளடு புறம் கீழ் மேலாய் உயிர் தொடும் ஒளித்து     நின்ற  <br/>
கள் வனை இவன் தான் வந்தி ஆள் எனக் காட்டி   நின்றார். 	 <br/>
<br/>
3043.	கண்டனன் கனன்று வேந்தன் கையில் பொன் பிரம்பு  வாங்கி  <br/>
அண்டமும் அளவு இலாத உயிர்களும் ஆகம் ஆகக்  <br/>
கொண்டவன் முதுகில் வீசிப் புடைத்தனன் கூடையோடு  <br/>
மண் தனை உடைப்பில் கொட்டி மறைந்தனன் நிறைந்த  சோதி. 	 <br/>
<br/>
3044.	பாண்டியன் முதுகில் பட்டது செழியன் பன்னியர்  <br/>
                                       உடம்பினில் பட்டது  <br/>
ஆண் தகை அமைச்சர் மேனி மெல் பட்டது அரசு இளம்  <br/>
                                       குமரர் மேல் பட்டது  <br/>
ஈண்டிய கழல் கால் வீரர் மேல் பட்டது இவுளி மேல்  <br/>
                                       பட்டது பருமம்  <br/>
பூண்ட வெம் கரிமேல் பட்டது எவ் உயிர்க்கும் போதன்  <br/>
                                       மேல் பட்ட அத் தழும்பு. 	 <br/>
<br/>
3045.	பரிதியும் மதியும் பாம்பும் ஐங் கோளும் பல் நிறம்  <br/>
                                          படைத்த நாள் மீனும்  <br/>
இரு நிலம் புனல் கால் எரி கடும் கனல் வான் எனும்  <br/>
                                          ஐம் பூதமும் காரும்  <br/>
சுருதியும் ஆறு சமய வானவரும் சுரர்களும் முனிவரும்  <br/>
                                          தொண்டின்  <br/>
மருவிய முனிவர் கணங்களும் பட்ட மதுரை நாயகன்  <br/>
                                          அடித் தழும்பு. 	 <br/>
<br/>
3046.	வானவர் மனிதர் நரகர் புள் விலங்கு மாசுணம் சிதல்  <br/>
                                           எறும்பு ஆதி  <br/>
ஆன பல் சரமும் மலை மரம் கொடி புல் ஆதி ஆம்  <br/>
                                           அசரமும் பட்ட  <br/>
ஊன் அடை கருவும் பட்டன தழும்போடு உதித்தன உயிர்  <br/>
                                           இல் ஒவியமும்  <br/>
தான் அடி பட்ட சரா சர சடங்கள் தமக்கு உயிர்  <br/>
                                           ஆயினோன் தழும்பு. 	 <br/>
<br/>
3047.	துண் என மாயோன் விழித்தனன் கமலச் சோதியும் யாது  <br/>
                                         என வியந்தான்  <br/>
விண்ணவர் பெருமான் வெருவினான் வானோர் வேறு  <br/>
                            உளார் மெய் பனிப்பு அடைந்தார்  <br/>
வண்ண யாழ் இயக்கர் சித்தர் சாரணர் தம் வடுப் படா  <br/>
                                         உடம்பினில் பட்ட  <br/>
புண்ணை யாது என்று தத்தமில் காட்டி மயங்கினார்  <br/>
                                         புகுந்த வாறு அறியார். 	 <br/>
<br/>
3048.	ஏக நாயகன் எவ் உயிர்களும் தானே என்பதும்  <br/>
                                        அன்பினுக்கு எளியன்  <br/>
ஆகிய திறனும் காட்டுவான் அடி பட்டு அங்கு ஒரு கூடை  <br/>
                                        மண் கொட்டி  <br/>
வேக நீர் சுருங்கக் கரையினை உயர்த்தி மிகுத்து உடன்  <br/>
                                        வேலை நீத்து ஒளித்துப்  <br/>
போகிய வாறு கண்டு கோல் கையர் போய்  <br/>
                                   நரையாட்டியைத் தொடர்ந்தார். 	 <br/>
<br/>
3049.	வன்பு தாழ் மனத்தோர் வலி செய இன்ன மன்னான்  <br/>
                                        மறுக்கம் உண்டேயோ  <br/>
முன்பு போகிய ஆள் என் செய்தான் என்னாய் முடியுமோ  <br/>
                                        இனி எனத் திரங்கி  <br/>
என்பு போல் வெளுத்த குழலினாள் கூடல் இறைவனை  <br/>
                                        நோக்கி நின்று இரங்க  <br/>
அன்பு தேன் ஆக வருத்திய சிற்றூண் அமுது செய்து  <br/>
                                        அருளினார் அருளால். 	 <br/>
<br/>
3050.	கண் நுதல் நந்தி கண்த்தவர் விசும்பில் கதிர் விடு திப்பிய  விமானம்  <br/>
மண் இடை இழிச்சி அன்னை வா என்று வல்லை வைத்து   அமரர் பூ மழையும்  <br/>
பண் நிறை கீத ஒதையும் வேதப் பனுவலும் துந்துபி ஐந்தும்  <br/>
விண் இடை நிமிரச் சிவன் அருள் அடைந்தோர் மேவிய  சிவபுரத்து உய்த்தார். 	 <br/>
<br/>
3051.	மன்று உடையான் ஒர் கூடை மண் கொட்டி மறைந்ததும்  <br/>
                                          அடை கரை நீண்ட  <br/>
குன்று என உயர்ந்த தன்மையும் தம் மேல் கோல் அடி  <br/>
                                          பட்டது நோக்கி  <br/>
என்றன் மேல் பட்டது என்றன் மேல் பட்டது இது என  <br/>
                                          அது என அமைச்சர்  <br/>
நின்றவர் உணர்ந்து நிகழ்ச்சியும் பிறர் பால் நிகழ்ச்சியும்  <br/>
                                          நோக்கி அந் நிருபன். 	 <br/>
<br/>
3052.	உள்ளத்தால் சங்கை பூண்டான் ஆக மண் உடைப்பில்   கொட்டிக்  <br/>
கள்ளத்தார் ஆகிப் போனார் ககனத்தார் ஆகிச் சேனை  <br/>
வெள்ளத்தார் பிறரும் கேட்ப மீனவற்கு உவகை வெள்ளம்  <br/>
கொள்ளத் தாம் அழைத்து ஆகாய வாணியால் கூறல்   உற்றார். 	 <br/>
<br/>
3053.	மறத்து ஆறு கடந்த செம் கோல் வழுதி நின் பொருள்கள் எல்லாம்  <br/>
அறத்து ஆற்றின் ஈட்டப் பட்ட அனையவை புனிதமான  <br/>
திறத்தாலே நமக்கு நம்மைச் சேர்ந்தவர் தமக்கு ஆர்வம்  <br/>
உறத்தாவில் வாதவூரன் உதவினான் ஆதலாலே. 	 <br/>
<br/>
3054.	அனையனை மறுக்கம் செய்தாய் அரும் பிணப் புலவுத்    தீவாய்  <br/>
வன நரித் திரளை ஈட்டி வாம்பரி ஆக்கித் தந்தேம்  <br/>
கனை இருள் கங்குல் போதில் கழிந்தன பின்னும் தண்ட  <br/>
வினையர் பால் விடுத்துத் துன்பம் விளைத்தனை அது பொறாதேம். 	 <br/>
<br/>
3055.	வருபுனல் பெருகப் பார்த்தேம் வந்திகைப் பிட்டு வாங்கிப்  <br/>
பருகிவந்து ஆளாய் மாறு பட்டன மண் போகட்டுப்  <br/>
பொருகரை உயரச் செய்து போகிய அவ் அன்னை    போல்வாள்  <br/>
பெருகிய இடும்பை தீர்த்து எம் பேர் உலகு அடையச்  செய்தோம். 	 <br/>
<br/>
3056.	இத்தனை எல்லாம் செய்தது இவன் பொருட்டு இந்த வேத  <br/>
வித்தகன் தன்மை ஒன்றும் அறிந்திலை வேட்கை எம்பால்  <br/>
வைத்துனக்கு இம்மை யோடு மறுமையும் தேடித் தந்த  <br/>
உத்தமன் தொடை சந்து ஆதிப் புறப்பற்றும் ஒழிந்த நீரான். 	 <br/>
<br/>
3057.	நிறை உடை இவனை இச்சை வழியினால் நிறுத்தி ஆன்ற  <br/>
மறை வழி நின்று நீதி மன்னவர்க்கு அளந்த வாழ் நாள்  <br/>
குறை படாது ஆனச் செல்வ வாரியுள் குளித்து வாழ்க   என்று  <br/>
நிறையவன் மொழிந்த மாற்றம் இரு செவி நிரப்பத்  தென்னன். 	 <br/>
<br/>
3058.	அச்சம் உற்று உவகை ஈர்ப்ப அதிசய வெள்ளத்து ஆழ்ந்து  <br/>
பொச்சம் இல் அன்பர் எங்கு உற்றார் எனப் புகுந்து தேடி  <br/>
நச்சு அரவு அசைத்த கூடல் நாயகன் கோயில் நண்ணி  <br/>
இச்சையில் இருக்கின்றாரைக் கண்டு போய் இறைஞ்சி வீழ்ந்தான். 	 <br/>
<br/>
3059.	தொல்லை நீர் உலகம் ஆண்டு சுடு துயர் நரகத்து ஆழ  <br/>
வல்ல என் அறிவுக்கு ஏற்ற வண்ணமே செய்தேன் நீர் என்  <br/>
எல்லை தீர் தவப் பேறாய் வந்து இக பர ஏது ஆகி  <br/>
அல்லல் வெம் பிறவி நோய்க்கு அருமருந்து ஆனிர் ஐயா. 	 <br/>
<br/>
3060.	செறுத்து நான் உம்மை எண்ணாது இழைத்த இத் தீங்கு  தன்னைப்  <br/>
பொறுத்து நீர் முன் போல் உங்கள் புவி எலாம் காவல்     பூண்டு  <br/>
மறுத் துடைத்து ஆள்வதாக என்று இரந்தனன் மண்ணில்    ஆசை  <br/>
வெறுத்தவர் நகை உள் தோன்ற வேந்தனை நோக்கிச்     சொல்வார். 	 <br/>
<br/>
3061.	பாய்திரை புரளும் முந்நீர்ப் படுகடல் உலகுக்கு எல்லாம்  <br/>
ஆயிரம் செம் கணான் போல் அரசு வீற்று இருப்பீர்  உங்கள் <br/>
நாயகன் அருளிச் செய்த வண்ணமே நயந்து செய்வீர்  <br/>
தூயவர் அன்றோ நுங்கள் சூழல் சேர்ந்து ஒழுக வல்லார்.  <br/>
<br/>
3062.	உம்மை நான் அடுத்த நீரால் உலகு இயல் வேத நீதி  <br/>
செம்மையால் இரண்டு நன்றாத் தௌ¤ந்தது தௌ¤ந்த நீரான்  <br/>
மெய்மை யான் சித்த சுத்தி விளைந்தது விளைந்த நீரால்  <br/>
பொய்ம்மை வானவரின் நீந்திப் போந்தது சிவன் பால்  பத்தி. 	 <br/>
<br/>
3063.	வந்த இப் பத்தியாலே மாயையின் விருத்தி ஆன  <br/>
பந்தம் ஆம் பஞ்சவ வாழ்க்கை விளைவினுள் பட்ட   துன்பம்  <br/>
வெந்தது கருணை ஆகி மெய் உணர்வு இன்பம் தன்னைத்  <br/>
தந்தது பாதம் சூட்டித் தன் மயம் ஆக்கிற்று அன்றே. 	 <br/>
<br/>
3064.	சச்சிதானந்தம் ஆம் அத் தனிப் பர சிவனே தன்னது  <br/>
இச்சையால் அகிலம் எல்லாம் படைத்து அளித்து ஈறு   செய்யும்  <br/>
விச்சை வானவரைத் தந்த மேலவன் பிறவித் துன்பத்து  <br/>
அச்சம் உற்று அடைந்த்தோர்க்கு ஆனா இன்பவீடு   அளிக்கும் அன்னோன். 	 <br/>
<br/>
3065.	மந்தரம் கயிலை மேருப் பருப்பதம் வாரணாசி  <br/>
இந்த நல் இடங்கள் தோறும் இக பர போகம் யார்க்கும்  <br/>
தந்து அருள் செய்து எம் போல்வார் தம் மனம் புறம் போகாமல்  <br/>
சிந்தனை திருத்தி ஞானத் திருஉரு ஆகி மன்னும். 	 <br/>
<br/>
3066.	ஒப்பவர் மிக்கோர் வேறு அற்று ஒருவனாய் எங்கும்    தங்கும்  <br/>
அப் பரம் சுடரே இந்த ஆலவாய் உறையும் சோதி  <br/>
கைப் படு கனிபோல் மேல் நாள் கண்ணுவன் ஆதி யோர்க்கு  <br/>
மெய்ப் பொருள் விளங்கித் தோன்றா வேதத்தை விருத்தி    செய்தான். 	 <br/>
<br/>
3067.	தன் அருளால் ஞானத் தபனியம் ஆகும் தில்லைப்  <br/>
பொன் நகர் இடத்தில் என்னைப் போகெனப் பணித்தான்  நீரும்  <br/>
அன்னதற்கு இசைதிர் ஆக என்று ஆலவாய் அடிகள்  தம்மைப்  <br/>
பன்னரும் துதியால் ஏத்தி விடை கொடு பணிந்து போவார். 	 <br/>
<br/>
3068.	தன் தொடக்கு அறுத்த நாதன் தாள் தொடக்குண்டு  போவார்  <br/>
பின் தொடர்ந்து அரசன் செல்லப் பெருந்தவர் நின்மின்     நின்மின்  <br/>
என்றனர் செலவும் கூப்பி எல்லை சென்று அணியன்  ஆகிச்  <br/>
சென்று அடி பணிந்து தென்னன் விடை கொடு   திரும்பினானே. 	 <br/>
<br/>
3069.	துறந்தவர் போக மீண்டு தொல் நகர் அடைந்து தென்னன்  <br/>
அறம் தரு பங்கினாரை அடைந்து தான் பிரம்பு நீட்டப்  <br/>
புறம் தரு கருணை வெள்ளம் பூரிப்பத் தாழ்ந்து நெஞ்சம்  <br/>
நிறைந்தது வாய் கொள்ளாமல் நின்று எதிர் துதிப்பது ஆனான். 	 <br/>
<br/>
3070.	அடையாளம் பட ஒருவன் அடித்த கொடும் சிலைத்     தழும்பும்  <br/>
தொடையாக ஒரு தொண்டன் தொடுத்து எறிந்த கல்லும்  போல்  <br/>
கடையானேன் வெகுண்டு அடித்த கைப் பிரம்பு உலகம்   எல்லாம்  <br/>
உடையானே பொறுத்ததோ உன் அருமைத் திருமேனி. 	 <br/>
<br/>
3071.	கடியேறு மலர் மகன் மால் முதல் ஆய கடவுளரும்  <br/>
படி ஏழும் அளவு இறந்த பல் உயிரும் நீயேயோ  <br/>
முடி ஏற மண் சுமந்தாய் முதுகில் அடி வடுப்பட்டது  <br/>
அடியேனும் பட்டென் நின் திருமேனி ஆனேனோ.	 <br/>
<br/>
3072.	கைக்கும் மருந்து இன் சுவையின் காட்டுமாறு என    வினைக்கும்  <br/>
பொய்க்கும் அரும் கலன் ஆகி மண் ஆண்டு புலை   நரகம்  <br/>
துய்க்கும் அரும் துயர் களைவான் மாறாய் நின் துணை அடிக்கே  <br/>
ய்க்கும் மருந்து அவர் என்று அறியாமை ஒறுத்தேனே. 	 <br/>
<br/>
3073.	பாதி உமை உருவான பரமேட்டீ எனக்கு இம்மை  <br/>
ஊதியமும் பரகதியும் உறுதி பெற விளைவிக்கும்  <br/>
நீதியினான் மந்திரியாய் நின் அருளே அவதரித்த  <br/>
வேதியரை அறியாதே வெறுத்து நான் ஒறுத்தேனே.	 <br/>
<br/>
3074.	மாயா விருத்தியில் நான் மாழாந்து மாதவரை  <br/>
ஆயாது ஒறுத்தேன் அரு நரகத்து ஆழ்ந்து நான்  <br/>
வீயமல் இன்று அனையார் மெய்ம்மை எலாம் தேற்றிய வெண்  <br/>
தாயானாய் தண்ணளிக் என் தமியேன் செய் கைம்மாறே. 	 <br/>
<br/>
3075.	நின்னை உணர்ந்தவர் வேத நெறி வேள்வி செய்து  <br/>
                                                  ஊட்டும்  <br/>
இன் அமுதில் கழி சுவைத்தோ இவள் இடும் பிட்டு எவ்  <br/>
                                                  உயிர்க்கும்  <br/>
மன்னவனே செம் துவர் வாய் மல்ர்ந்து அமுது செய்தனை  <br/>
                                                  ஆல்  <br/>
அன்னை இலா உனக்கு இவள் ஓர் அன்னையாய்  <br/>
                                                  வந்தாளோ. 	 <br/>
<br/>
3076.	அன்று சிறுத் தொண்டர் இடும் பிள்ளைக் கறி அமுதும்  <br/>
மென்று சுவை தெரிந்த வேடன் இட்ட ஊனும் போல்  <br/>
நன்று நரையாட்டி இடு பிட்டு நயந்து அருந்தி  <br/>
என்றும் அடியார்க்கு எளிவந்தாய் எம் தாயே.	 <br/>
<br/>
3077.	நரி யாவும் பரி ஆக்கி நடத்தியும் அம்பரம் அன்றித்  <br/>
தரியா யான் தரு துகிலைத் திரு முடிமேல் தரித்து  மறைக்கு  <br/>
அரியாய் நீ என் பாசம் அறுக்க வரும் திரு மேனி  <br/>
தெரியாதே பரி ஆசை திளைத்து இறுமாந்து இருந்தேனே. 	 <br/>
<br/>
3078.	விண் சுமக்கும் புள்ளாய் விலங்காய்ச் சுழன்று மனம்  <br/>
புண் சுமக்கும் சூழ்ச்சி வலி உடைய புத்தேளிர்  <br/>
மண் சுமக்கும் மள்ளராய் வந்திலரே வந்தக் கால்  <br/>
பண் சுமக்கும் சொல்லின் பங்கன் பாத முடி காண்பாரே. 	 <br/>
<br/>
3079.	என்று பல முறையாலே துதித்து அடைந்தோர்க்கு அன்பர்  <br/>
                                         இவர் இவரைத் தேறின்  <br/>
நன்று மிக பரபோகம் வீடு பெறல் எளிது என்று நகைத்தார்  <br/>
                                         வேந்தன்  <br/>
அன்று திருப்பணி பூசை பிறவும் நனி வளம் பெருக்கி  <br/>
                                         அழகார் வெள்ளி  <br/>
மன்றுடையான் அடிக்கு அன்பும் உயிர்க்கு அன்பும் சுரந்து  <br/>
                                         ஒழுகி வாழும் நாளில். 	 <br/>
<br/>
3080.	முன்பு பெரும் துறையார்க்கும் அடியார்க்கும் அறம்    <br/>
                                      தெரிந்த முறையால் ஈட்டும்  <br/>
தன் பொருள் போய் உடன் பலவாய்த் தழைத்து  <br/>
                               வருபயனே போல் தலை உவாவின்  <br/>
நன் பனி கான் மதி கண்ட உவரி எனப் பல செல்வம்  <br/>
                                      நாளும் ஓங்க <br/>
இன் புறுவான் சக நாதன் எனும் மகப் பெற்று இன்பத்துள்  <br/>
                                      இன்பத்து ஆழ்ந்தான். 	 <br/>
<br/>
3081.	அம் மகனை முடி சூட்டி அரசாக்கி வாதவூர் அமைச்சர்  <br/>
                                                  சார்பன்  <br/>
மெய்ம்மை நெறி விளக்கி இரு வினை ஒப்பில் அரன்  <br/>
                                   கருணை விளைந்த நோக்கான்  <br/>
மும்மை மலத் தொடர் நீந்திச் சிவானந்தக் கடல் படிந்து  <br/>
                                            முக்கண் மூர்த்தி  <br/>
செம் மலர்த்தாள் நிழல் அடைந்தான் திறல் அரிமர்த்தனன்  <br/>
                                   எனும் தென்பார் வேந்தன். 	 <br/>
<br/>
3082.	வழுதியால் விடுக்கப் பட்ட வாதவூர் முனிகள் தம்மைப்  <br/>
பழுது இலாப் பாடல் கொள்வார் பதி பல பணிந்து போந்து  <br/>
முழுது உணர் மறையோர் வேள்விப் புகை அண்ட முடி  கீண்டு ஊழி  <br/>
எழு வட வரை போல் தோன்றும் எழில் தில்லை மூதூர் சேர்ந்தார். 	 <br/>
<br/>
3083.	வீதி தொறும் வீழ்ந்து வீழ்ந்து இறைஞ்சி ஆலயத்து  <br/>
                                       எய்தி மெய்மை ஆன  <br/>
கோதி அறிவு ஆனந்தச் சுடர் உரு ஆம் சிவகங்கை  <br/>
                                       தோய்ந்து மேனி  <br/>
பாதி பகிர்ந்தவள் காணப் பரானந்த தனிக் கூத்து  <br/>
                                       பயிலா நிற்கும்  <br/>
ஆதி அருள் ஆகிய அம்பலம் கண்டு காந்தம் நேர்  <br/>
                                       அயம் போல் சார்ந்தார்.  <br/>
<br/>
3084.	அன்று குருந்து அடியில் வைத்து ஆண்ட கோலமே  <br/>
                   அருள் ஆனந்த  <br/>
மன்று இடத்து எதிர் தோன்றி வா என்பார் என மூரல்  <br/>
                    மணிவாய் தோற்றி  <br/>
நின்ற தனிப் பெரும் கூத்தர் நிலை கண்டார் அஞ்சலித்தார்  <br/>
                நிலமேல் வீழ்ந்தார்  <br/>
ஒன்று அரிய புலன் கரண வழி நீந்தி மெய் அன்பின்  <br/>
                  உருவம் ஆனார். 	 <br/>
<br/>
3085.	வண்டு போல் புண்டரிக மலரில் விளை சிவ அனந்த  <br/>
              மதுவை வாரி  <br/>
உண்டு வாசகம் பாடி ஆடி அழல் வெண்ணெய் என  <br/>
                     உருகும் தொண்டர்  <br/>
விண் துழாவிய குடுமி மன்று உடையான் திருவாக்கான்  <br/>
                      மிகுந்த நேயம்  <br/>
கொண்டு போய்க் குணதிசையில் அரும் தவர் வாழ்  <br/>
               தபோவனத்தைக் குறுகி அம் கண். 	 <br/>
<br/>
3086.	குறி குணங்கள் கடந்த தனிக் கூத்தன் உரு எழுத்து  <br/>
            ஐந்தின் கொடுவாள் ஓச்சிப்  <br/>
பொறி கரணக் காடு எறிந்து வீசி மனப் புலம் திருத்திப்  <br/>
                  புனிதம் செய்து  <br/>
நிறை சிவமாம் விதை விதைத்துப் பசு போதம் களைந்து  <br/>
              அருணன் நீர் கால் பாய  <br/>
அறி உருவாய் விளைந்த தனிப் பார் ஆனந்த அமுது  <br/>
                       அருந்தாது அருந்தி நின்றார். 	 <br/>
<br/>
3087.	மான் நிரையும் குயவரியும் வந்து ஒருங்கு நின்று ரிஞ்சா  <br/>
                        மயங்கு கானத்து  <br/>
ஆன் நிரைக கன்று என இரங்கி மோந்து நக்க ஆனந்த  <br/>
                    அருள் கண்ணீரைக்  <br/>
கான் நிறை புள்ளினம் பருகக் கருணை நெடும் கடல்  <br/>
               இருக்கும் காட்சி போலப்  <br/>
பால் நிற வெண் நீற்று அன்பர் அசை வின்றிச் சிவயோகம்  <br/>
                பயிலும் நாளில். 	 <br/>
<br/>
3088.	புத்தர் சிலர் இலங்கையினும் போந்து மூவாயிர மெய்ப்  <br/>
                  போத வேத  <br/>
வித்தக ரோடு ஏழு நாள் வரை யறுத்துச் சூள் ஒட்டி  <br/>
                        விவாதம் செய்வார்  <br/>
இத் தகைய நாள் ஏழில் யாம் இவரை வேறும் எனும்  <br/>
                      எண்ணம் பூண்ட  <br/>
சித்தம் உடையவர் ஆக அவர் கனவில் எழுந்து அருளித்  <br/>
                      தேவ தேவர். 	 <br/>
<br/>
3089.	வாதவூரனை விடுத்து வாது செய்வீர் என விழித்து  <br/>
                மறையோர் அந்தப்  <br/>
போத வேதியரை வனம் புகுந்து அழைத்தார் அப்போது  <br/>
                     பொதுவில் ஆடும்  <br/>
வேத நாயகன் பணித்த வழி நின்றார் எதிர் மறுப்ப மீண்டு  <br/>
                  போந்து  <br/>
காதார குல மூழ்கி இருந்தார் தழல் நிமிர்த்துக் கலியைக்  <br/>
                 காய்வார். 	 <br/>
<br/>
3090.	பின்னும் அவர் கனவின் கண் மன்றுள் நடம் பிரியாத  <br/>
                      பெருமான் வந்து  <br/>
முன்னவனைப் பெருந்துறையில் குருந்தடியில் ஆட்  <br/>
              கொண்ட முறையினாலும்  <br/>
இன் இசை வண் தமிழ் மணி போல் பாடும் காரணத்தாலும்  <br/>
                                           யாம் அன்று இட்ட  <br/>
மன்னிய பேர் மாணிக்க வாசகன் என்று அழை மின்கள்  <br/>
                             வருவான் என்றார். 	 <br/>
<br/>
3091.	உறக்கம் ஒழிந்த அறவோர் சென்றவர் நாமம் மொழிந்து  <br/>
                          அழைப்ப உணர்ந்து நாதன்  <br/>
அறக் கருணை இதுவோ என்று அவரோடும் எழுந்து நகர்  <br/>
                          அடைந்து மண்ணும்  <br/>
துறக்கமும் நீத்து அருவத்தார் மன்று ஆடும் துணைக்  <br/>
                   கமலம் தொழுது மீண்டோர்  <br/>
நிறக் கனக மண்டபத்தில் புக்கு இருந்தார் அறிஞர் சூழா  <br/>
                             நெருங்கிச் சூழ. 	 <br/>
<br/>
3092.	தத்து நீர்க் கலத்தில் போந்த சீவரப் போர்வை தாங்கும்  <br/>
புத்தரை வேறு வைத்துப் புகன்மின் நும் இறையும் நூலும்  <br/>
அத்தலை நின்றோர் எய்தும் கதியும் என்று ஆய்ந்த  கேள்வி  <br/>
மெய்த்தவ நெறி மாணிக்க வாசகர் வினவினாரே. 	 <br/>
<br/>
3093.	கனவினும் நீறு காணாக் கைதவர் காட்சி யானும்  <br/>
மன அனுமானத் தானும் வாசகப் பெருமான் தம்மை  <br/>
வினவிய மூன்று முத்தே சாதியின் விரித்தார் வேதம்  <br/>
அனையவர் கேட்ட அம் மூன்று மனு வாதம் செய்து   உட்கொள்ளா. 	 <br/>
<br/>
3094.	இன்று இவர்க்கு அனுமான் ஆதி எடுப்பது என் என்று  காட்சி  <br/>
ஒன்று கொண்டு அவர்கள் தாமே உடம்படல் மறுத்தார்  காட்சி  <br/>
அன்றி ஏது இன்மையாலே அனுமான அளவை யாலும்  <br/>
நின்றவன் நும் கோன் ஆதி நிறுத்திய மூன்றும் என்றார். 	 <br/>
<br/>
3095.	பொன்று தன் முத்தி என்பார் பூசுரர் பிரானை நோக்கி  <br/>
இன்று எமைக் காட்சி ஒன்றால் வென்றனம் என்றீர் ஆனால்  <br/>
நன்று நும் கடவுள் தன்னை அளவையான் ஆட்சி எம்மை  <br/>
வென்றிடும் என்றார் ஐந்தும் வென்றவர் முறுவல் செய்யா. 	 <br/>
<br/>
3096.	பிறவி அந்தகர்க்கு வெய்யோன் பேரொளி காட்டலாமோ  <br/>
மறைகளால் அளவை தன்னால் தேவரான் மனத்தால்   வாக்கால்  <br/>
அறிவரும் சோதி எங்கோன் அவன் திரு நீற்றுத் தொண்டின்  <br/>
குறிவழி அன்றிக் காணும் கொள்கையான் அல்லன்    என்றார். 	 <br/>
<br/>
3097.	தோற்றம் இல்லாதவர் உங்கள் சிவனுக்கும் திரு நீற்றுக்கும்  <br/>
தோற்றம் எப்படித் திட்டாந்தம் சொல்லுமின் என்றார்  
                                       தூயோர்  <br/>
வேற்றுமை அற நாம் இன்னே விளக்குதும் அதனை 
                                       நீங்கள்  <br/>
தோற்ற பின் நுமக்குத் தண்டம் யாது கொல் சொல்மின் 
                                       என்றார்.  <br/>
<br/>
3098.	செக்கு உரலிடை இட்டு எம்மைத் திரிப்பது தண்டம் என்னா <br/>
எக்கர் ஆம் தாமே இசைந்தனர் எரிவாய் நாகம்  <br/>
கொக்கு இறகு அணிந்தார் அன்பர் உலர்ந்த கோ 
                                மயத்தை வாங்கிச்  <br/>
செக்கரம் தழல் வாய்ப் பெய்து சிவந்திட வெதுப்பி வாங்கி.  <br/>
<br/>
3099.	இவ்வண்ணம் இருக்கும் எங்கள் இறை வண்ண வடிவு 
                                   அந்தச்  <br/>
செவ் வண்ண மேனி பூத்த திரு வெண்ணீறு அதுவும் 
                                   என்னா  <br/>
மெய் வண்ணம் உணர்ந்த வேத வித்தகர் அவை முன்  
                                   காட்டா  <br/>
உய்வ் வண்ணம் அறியா மூடர் உள்ளமும் உயிரும் 
                                   தோற்றார். 	 <br/>
<br/>

3100.	இங்கு இவர் தோற்ற வண்ணம் கேட்டவர் இறப்ப இன்பம்  <br/>
தங்கு வீடு என்று தேற்றும் சமயத்தில் ஆழ்ந்த ஆத்திக்  <br/>
கொங்கு இவர் தாரான் மூங்கைக் குயில் பெடை   எனத்தான் ஈன்ற  <br/>
மங்கையைக் கொண்டு தில்லை மல்லன் மா நகரில்  வந்தான். 	 <br/>
<br/>
3101.	யாவரே ஆக இன்று இங்கு என் மகன் மூங்கை தீர்த்தோர்  <br/>
ஆவரே வென்றோர் என்றன் ஆற்றவும் மானம் பூண்டு  <br/>
சாவதே முத்தி என்பார் மணி முதன் மூன்றும் தங்கள்  <br/>
தேவரே என்று என்று உள்கிச் செய்யவும் தீராதாக. 	 <br/>
<br/>
3102.	அந்தணர் பெருமான் முன் போய் அரசன் மகளைப் 
                                 போகட்டி  <br/>
இந்த நோய் நீரே தீர்க்க வேண்டும் என்று இரந்தான் 
                                 ஐயன்  <br/>
சுந்தர நாதன் மன்றுள் துணைத்தாள் தன்னைத்  <br/>
சிந்தை செய்து அருட் கண் நோக்கால் திருந்து இழை 
                                 அவளை நோக்கா. 	 <br/>
<br/>
3103.	வேறு வேறு இறைவன் கீர்த்தி வினா உரையாகப் பாடி  <br/>
ஈறு இலா அன்பர் கேட்ப இறை மொழி கொடுத்து மூங்கை  <br/>
மாறினாள் வளவன் கன்னி மடவரல் வளவன் கண்டு  <br/>
தேறினான் சிவனே எல்லாத் தேவர்க்கும் தேவன் என்னா. 	 <br/>
<br/>
3104.	பின்பு அரவு ஆரம் பூண்ட பிரான் அருள் விளையப்
                                   பாடும்  <br/>
அன்பரை முனிவர் மூவாயிரவரை அடியில் தாழ்ந்து  <br/>
முன்பு அவர் சொன்னவாறே மூர்க்கரைத் தடிந்து மன்றுள்  <br/>
இன்பரை நடம் கண்டு ஏத்தி இறைமகன் சைவன் ஆனான். 	 <br/>
<br/>
3105.	மாசு அறு மணிபோல் பல் நாள் வாசக மாலை சாத்திப்  <br/>
பூசனை செய்து பல் நாள் புண்ணிய மன்றுள் ஆடும்  <br/>
ஈசனை அடிக் கீழ் எய்தி ஈறு இலா அறிவு ஆனந்தத்  <br/>
தேசொடு கலந்து நின்றார் சிவன் அருள் விளக்க வந்தார். 	 <br/>
<br/>
மண் சுமந்த படலம் சுபம்	 	  <br/>
--------------------- <br/>
<br/>
<center><h3> 
62. பாண்டியன் சுரம் தீர்த்த படலம்  (3106 -3173)</h3></center>
<br/>
3106.	வான அமுத மதி முடிமேல் மதுரைப் பெருமான் மண்  சுமந்து <br/>
தேன் அமுத வாசகரைக் கதியில் விடுத்த திறன் இது மேல் <br/>
பால் நன் மணிவாய்க் கவுணியனை விதுத்துச் சமணர்  படிற்றெழுகும் <br/>
கூனல் வழுதி சுரம் தணித்து ஆட் கொண்ட கொள்கை  கூறுவாம். 	<br/>
<br/>
3107.	வாகு வலத்தான் சகநாத வழுதி வேந்தன் மகன் விர <br/>
வாகு அவன் சேய் விக்கிரம வாகு அவன் சேய் பராக்கிரம <br/>
வாகு அனையான் மகன் சுரபி மாறன் அனையான் திருமைந்தன் <br/>
வாகு வலத்தான் மறம் கடிந்து மண் ஆளும் குங்குமத்  தென்னன். 	<br/>
<br/>
3108.	அன்னான் குமரன் கருப்புர பாண்டியன் ஆம் அவன் <br/>
                    சேய் காருணிய <br/>
மன்னாம் அவன் தன் மகன் புருடோத்தமனாம் அவன் <br/>
                                           தன் மகன் ஆகும் <br/>
மின்னார் மௌலிச் சத்துரு சாதன பாண்டியன் ஆம் <br/>
                                           விறல் வேந்தன் <br/>
இன்னான் மகன் கூன் பாண்டியன் ஆம் இவன் தோள் <br/>
                      வலியால் இசைமிக் கான். 	<br/>
<br/>
3109.	திண் தோள் வலியால் குட நாடர் செம் அறனையும் <br/>
                               மார் அலங்கல் <br/>
வண் தோல் இடு தார் இரவி குல மருமான் தனையும் <br/>
                           மலைந்து புறம் <br/>
கண்டு ஓர் குடைக் கீழ் நிலம் முன்றும் காவல் புரிந்து <br/>
                           கோல் ஓச்சிப் <br/>
புண் தோய் குருதி மறக் கன்னிப் புகழ் வேல் வழுதி <br/>
                        நிகழ் நாளில். 	<br/>
<br/>
3110.	துண் துழாவும் கைம்மாவும் வெறுக்கைக் குவையும் மணிக் குவையும் <br/>
வண்டு வீழும் தார் அளக வல்லி ஆய மொடு நல்கிக் <br/>
கண்டு கூடல் கோமகனைக் காலில் வீழ்ந்து தன்னாடு <br/>
பண்டு போலக் கைக் கொண்டு போனான் தேன் ஆர்   பனம் தாரான். 	<br/>
<br/>
3111.	சென்னிக் கோனும் தான் ஈன்ற திலகப் பிடியை உலகம் எலாம் <br/>
மின்னிக் கோது இல் புகழ் ஒளியால் விளக்கும் சைவ மணி விளக்கை <br/>
கன்னிக் கோல மங்கையருக்கு அரசி தன்னைக் கௌரியற்கு <br/>
வன்னிக் கோமுன் மணம் புணர்த்தி வாங்கினான் தன் வள நாடு. 	<br/>
<br/>
3112.	வளவர் கோன் செழியன் கற்பின் மங்கையர்க்கு அரசியார்க்கு <br/>
அளவு அறு நிதியும் செம் பொன் கலிங்கமும் மணியும்  போகம் <br/>
விளை நிலம் அனைய ஆய வெள்ளமும் பிறவும் தென்னன் <br/>
உளம் மகிழ் சிறப்ப வேந்தர் வரிசையால் உதவிப் பின்னர். 	<br/>
<br/>
3113.	கோது அறு குணத்தின் மிக்க குலச்சிறை என்பான் அங்கு  ஓர் <br/>
மேதகு கேள்வியானை விடுத்தனன் ஈண்டு தென்னன் <br/>
காதலியோடு காவல் கடவுள் செம் பதுமக் கோயில் <br/>
மாதரை மணந்து செல்வான் போல் வந்து மதுரை சேர்ந்தான். 	<br/>
<br/>
3114.	மலர் மகள் மார்பன் பொன்னி மன்னவன் பயந்த தெய்வக் <br/>
குல மகள் உடனே வந்த குலச் சிறை குணனும் கேள்வித் <br/>
தலைமையும் மதியின் மிக்க தன்மையும் தூக்கி நோக்கி <br/>
நலம் மலி அமைச்சன் ஆக்கி நால் நிலம் புரக்கும் நாளில். 	<br/>
<br/>
3115.	வல்வினை வலியான் மெய்யில் வலிய கூன் அடைந்தன் போலக் <br/>
கொல் வினை இலராய் வஞ்சம் கொண்டு உழன்று உடுத்த  பாசம் <br/>
வெல் வினை அறியா நக்க வேடர் சொல் வலையில் பட்டு <br/>
நல் வினை உதவாத் தென்ன நால் மறை ஒழுக்கம் நீத்தான். 	<br/>
<br/>
3116.	போது அவிழ் தாரான் அக்கர் புன் நெறி ஒழுக்கம் பூண்டோன் <br/>
ஆதலில் கன்னி நாடும் அமண் இருள் மூழ்கிப் பூதி <br/>
சாதன நெறி ஆம் சைவ சமயமும் முத்திச் செல்வ <br/>
மாதவ நெறியும் குன்ற மறைந்தது வேத நீதி. 	<br/>
<br/>
3117.	பறி படு தலையும் பாயின் உடுக்கையும் பாசிப் பல்லும் <br/>
உறி பொதி கலனும் அத்தி நாத்தி என்று உரைக்கும் நாவும் <br/>
அறி வழி உளம் போல் நாண் அற்று அழிந்த வெற்றரையும் கொண்டு <br/>
குறிகெடு அணங்கு சூழ்ந்து ஆங்கு அமண் இறை  கொண்டது எங்கும். 	<br/>
<br/>
3118.	அரும் தமிழ்ப் பாண்டி வேந்தற்கு உறுதி ஆக்கம் செய்யும் <br/>
மருந்தினில் சிறந்த கற்பின் மங்கையர்க்கு அரசி யாரும் <br/>
பெருந்தகை அமைச்சு நீரில் குழைத்து அன்றி பிறங்கப் பேறு <br/>
தரும் திரு நீறு இடாராய் சிவ அடிச் சார்பில் நின்றார். 	<br/>
<br/>
3119.	பொய் உரை பிதற்றும் இந்தப் புன் சமண் களைகட்டு <br/>
                                       ஈண்டு <br/>
மெய் உரை வேத நீதி வியன் பயிர் தலைச் செய்து ஓங்கச் <br/>
செய்யுநர் எவரோ என்று சிந்தையில் கவலை பூண்டு <br/>
நையுநர் ஆகிக் கூடல் நாதனை வணங்கப் போனார். 	<br/>
<br/>
3120.	பேது உற்ற முனிவர்க்கு அன்று பெரு மறை விளக்கம்  செய்த <br/>
வேதத்தின் பொருளே இந்த வெம் சமண் வலையில் பட்டு <br/>
போதத்தை இழந்த வேந்தன் புந்தியை மீட்டு இப்போது உன் <br/>
பாதத்தில் அடிமை கொள்வாய் என்று அடி பணியும்  எல்லை. 	<br/>
<br/>
3121.	வேதியன் ஒருவன் கண்டி வேடமும் பூண்டோன் மெய்யில் <br/>
பூதியன் புண்டரிக புரத்தினும் போந்தோன் கூடல் <br/>
ஆதியைப் பணிவான் வந்தான் மங்கையர்க்கு அரசியாரும் <br/>
நீதிய அமைச்சர் ஏறு நேர்பட அவனை நோக்கா. 	<br/>
<br/>
3122.	எங்கு இருந்து அந்தணாளீர் வந்தனிர் என்றார் ஆய்ந்த <br/>
புங்கவன் சென்னி பொன்னி நாட்டினும் போந்தேன் என்றான் <br/>
அங்கு அவர் அங்கு உண்டான புதுமை யாது அறைதிர் என்றார் <br/>
சங்கரற்கு அன்பு பூண்டோன் உண்டு என்று சாற்று கின்றான். 	<br/>
<br/>
3123.	ஏழ் இசை மறை வல்லாளர் சிவபாத இதயர் என்னக் <br/>
காழியில் ஒருவர் உள்ளார் கார் அமண் கங்குல சீப்ப <br/>
ஆழியில் இரவி என்ன ஒரு மகவு அளித்தி என்னா <br/>
ஊழியில் ஒருவன் தாளை உள்கி நோற்று ஒழுகி நின்றார். 	<br/>
<br/>
3124.	ஆய மாதவர் பால் ஈசர் அருளினால் உலகம் உய்யச் <br/>
சேய் இளம் கதிர் போல் வந்தான் செல்வனுக்கு இரண்டு ஆண்டு எல்லை <br/>
போய பின் மூன்றாம் ஆண்டில் பொரு கடல் மிதந்த   தோணி <br/>
நாயகன் பிராட்டியோடும் விடையின் மேல் நடந்து நங்கை. 	<br/>
<br/>
3125.	திருமுலைப் பாலினோடு ஞானமும் திரட்டிச் செம் பொன் <br/>
குரு மணி வள்ளத்து ஏந்திக் கொடுப்ப அப் பாலன்  வாங்கிப் <br/>
பருகி எண் இறந்த வேத ஆகமம் இவை பற்றிச் சார்வாய் <br/>
விரிகலை பிறவும் ஒதாது உணர்ந்தனன் விளைந்த ஞானம். 	<br/>
<br/>
3126.	நம் பந்தம் அறுப்போன் ஞான நாயகன் ஞானத் தோடு <br/>
சம்பந்தம் செய்து ஞான சம்பந்தன் ஆகி நாவில் <br/>
வம் பந்த முலை மெய்ஞ்ஞான வாணியும் காணி கொள்ள <br/>
அம் பந்த மறைகள் எல்லாம் அரும் தமிழாகக் கூறும். 	<br/>
<br/>
3127.	கரும் பினில் கோது நீத்துச் சாறு அடு கட்டியே போல் <br/>
வரம்பு இலா மறையின் மாண்ட பொருள் எலாம் மாணத்  தெள்ளிச் <br/>
சுரும்பு இவர் கொன்றை வேணிப் பிரான் இடம் தோறும்  போகி <br/>
விரும்பிய தென் சொல் மாலை சிவ மணம் விளையச் சாத்தி. 	<br/>
<br/>
3128.	பருமுத்த முலையாள் பங்கன் அருளினால் பசும் பொன்
       தாளம் <br/>
திரு முத்தின் சிவிகை காளம் தெள் முத்தின் பந்தர் இன்ன <br/>
நிருமித்த வகைபோல் பெற்றுப் பாலையை நெய்தல் ஆக்கி <br/>
பொரு முத்த நதி சூழ் வீழிப் பொன் படிக்காசு பெற்று. 	<br/>
<br/>
3129.	அருமறை வணங்கும் கோயில் கதவினை அடைக்கப் பாடிப் <br/>
பரன் உறை பதிகள் எங்கும் தொழுதனர் பாடிப் பாடி <br/>
வரும் அவர் நுங்கள் நாட்டு வணங்கவும் வருவார் என்னத் <br/>
தரும நூல் அணிந்த தெய்வத் தாபதன் சாற்றலோடும். 	<br/>
<br/>
3130.	கற்பு அலர் கொடி அன்னாரும் தென்னவன் கண்   போல்வாரும் <br/>
அற்புரை அமண் பேய் ஓட்டி அன்று தம் கோமான்  மெய்யில் <br/>
பொற்பு உறு நீறு கண்டு பூதி சாதனத்தால் எய்தும் <br/>
சிறபர வீடு கண்ட மகிழ்சியுள் திளைத்தோர் ஆனார். 	<br/>
<br/>
3131.	தங்கள் பேர் தீட்டி ஓலை விண்ணப்பம் சண்பை நாடர் <br/>
புங்கவர்க்கு உணர்த்த அந்தப் பூசுரன் கையில் போக்கி <br/>
மங்கையர்க்கு அரசியாரும் அரசர்க்கு மருந்து அன்னானும் <br/>
அம் கயல் கண்ணி கோனைப் பணிந்து தம் அகத்தில் புக்கார். 	<br/>
<br/>
3132.	பண் படு வேதச் செல்வன் வல்லை போய்ப் பழன வேலிச் <br/>
சண்பையர் பிரானைக் கண்டு பறியுண்டு தலைகள் எல்லாம் <br/>
புண் படத் திரியும் கையர் பொய் இருள் கடந்தார் தந்த <br/>
எண் படும் ஓலை காட்டிப் பாசுரம் எடுத்துச் சொன்னான். 	<br/>
<br/>
3133.	வெம் குரு வேந்தர் அடி பணிந்து அடியேன் குலச் சிறை <br/>
                  விளம்பும் விண்ணப்பம் <br/>
இங்கு எழுந்து அருளிச் சமண் இருள் ஒதுக்கி எம் இறை <br/>
                      மகற்கு நீறு அளித்துப் <br/>
பொங்கி வரும் பணை சூழ் தென் தமிழ் நாட்டைப் பூதி <br/>
                சாதன வழி நிறுத்தி <br/>
எங்களைக் காக்க என்ற பாசுரம் கேட்டு எழுந்தனர் <br/>
                    கவுணியர்க்கு இறைவர். 	<br/>
<br/>
3134.	ஆதகாது இது என்று ஓதுவார் நாவுக் கரையர் நீர் <br/>
                     சிறியர் அவரோ <br/>
பாதகம் அஞ்சார் தம் மொடும் பல் நாள் பழகிய எனை <br/>
                        அவர் செய்த <br/>
வேதனை அளந்து கூறுவது என்னை விடுகதில் அம்மவோ <br/>
                    உமக்கு இப் <br/>
போது நாள் கோள்கள் வலி இல என்னப் புகலியர் <br/>
                         வேந்தரும் புகல்வார். 	<br/>
<br/>
3135.	எந்தை எம் பெருமான் அருள் இலார் போல இன்னணம் <br/>
                        இசைப்ப தென்னவர் செய் <br/>
வெந்த வேதனையின் உய்த்த நீர் நாள் கோள் விளங்கு <br/>
                   புள் அவுணர் பேய் பூதம் <br/>
அந்தம் இல் பலவும் அம்மையோடு அப்பன் ஆணையால் <br/>
                        நடப்பன அவர் நம் <br/>
சிந்தையே கோயில் கொண்டு வீற்று இருப்பத் தீங்கு <br/>
                     இழையா என எழுந்தார். 	<br/>
<br/>
3136.	மா முரசு ஒலிப்பச் சங்கம் காகளம் வாய்விட்டு ஏங்கச் <br/>
சாமரை பனிப்ப முத்தின் பந்தரில் தரளத் தெய்வக் <br/>
காமரு சிவிகை மேல் கொண்டு அமண் இருள் கழுவும் சோதி <br/>
யாம் என நெறிக் கொண்டு ஈசன் இடம் தொறும் அடைந்து &lt; பாடி. 	<br/>
<br/>
3137.	செம்பியன் நாடு நீந்தித் தென்னவன் நாடு நண்ணி <br/>
வெம்பிய சுரமும் முல்லைப் புறவமும் மேக வில்லைத் <br/>
தும்பிகை நீட்டி வாங்கும் மலைகளும் துறந்து பாகத் <br/>
தம்பி கையுடையான் கூடல் நகர்ப் புறம் அனுகச் செல்வார். 	<br/>
<br/>
3138.	புண்ணிய நீற்றுத் தொண்டர் குழாத்தினுள் புகலி வேந்தர் <br/>
நண்ணிய சிவிகை மீது நகைவிடு தரளப் பந்தர் <br/>
கண்ணிய தோற்றம் தீம் பால் கடல் வயிறு உதித்து தீர்ந்து <br/>
விண் இயல் முழு வெண் திங்கள் விளக்கமே ஒத்தது  அன்றே. 	<br/>
<br/>
3139.	தேம் படு குமுதச் செவ்வாய் சிர புரச் செல்வர் முன்னம் <br/>
போம் பரி கனத்தார் தம்மில் பொன் நெடும் சின்னம் ஆர்ப்போர் <br/>
தாம் பர சமய சிங்கம் சமண் இருள் கிழியப் பானு <br/>
ஆம் படி வந்தான் என்று என்று ஆர்த்து எழும் ஒசை  கேளா. <br/>
<br/>
3140.	நின்று உண்டு திரியும் கையர் எதிர் வந்து நீவிர் நுங்கள் <br/>
கொன்று அறம் சொன்ன தேவைக் கும்பிட வந்தால் இந்த <br/>
வென்றி கொள் சின்னம் என் கொல் வீறு என் கொல்   யாரை வென்றீர் <br/>
என்றனர் தடுத்தார் என்று ஈறு இலா அடியார் தம்மை. 	<br/>
<br/>
3141.	மா மதம் ஒழுகச் செல்லும் திண் திறல் மத்த வேழம் <br/>
தாமரை நூலால் கட்டத் தடைபட அற்றோ கொற்றக் <br/>
காமனை முனிந்தார் மைந்தர் கயவர் தம் தடையை நீத்துக் <br/>
கோமணி மாட மூதூர் அடைந்து அரன் கோயில் புக்கார். 	<br/>
<br/>
3142.	கைம் மலைச் சாபம் தீர்த்த கருணை அம் கடலைத் தாழ்ந்து <br/>
மும்முறை வளைந்து ஞான முகிழ் முலைப் பாலினோடு <br/>
செம் மணி வள்ளத்து ஈந்த திரு வொடும் தொழுதான் அந்த <br/>
மெய்ம் மய வெள்ளத்து ஆழ்ந்து நின்றனர் வேதச்  செல்வர். 	<br/>
<br/>
3143.	மறை வழி நின்று நின்னை வந்தி செய்து உய்ய மாட்டா <br/>
நிறை வழி வஞ்ச நெஞ்சச் சமணரை நெறிகள் எல்லாம் <br/>
சிறை பட வாது செய்யத் திருவுளம் செய்தி கூற்றைக் <br/>
குறைபட உதைத் தோய் என்று குறித்து உரை பதிகம் படி. 	<br/>
<br/>
3144.	வேண்டு கொண்டு அருளைப் பெற்று மீளும் அப்போது கண்டு <br/>
மூண்ட ஐம் பொறியும் வென்று வாகீச முனிகள் என்ன <br/>
ஆண்டு ஊளார் ஒருவர் வேண்ட அவர் திரு மடத்தில்  அன்பு <br/>
பூண்டு எழு காத லோடும் போயினார் புகலி வேந்தர். 	<br/>
<br/>
3145.	அங்கு எழுந்து அருளி எல்லின் அமுது செய்து இருப்பவற்றைக் <br/>
கங்குல் வாய் அமணர் செய்யும் கருது அரும் செயலும்  தங்கள்<br/>
மங்கல மரபில் வந்தாள் வருத்தமும் காண அஞ்சிச் <br/>
செங் கதிரவன் போல் மேலைச் செழும் கடல் வெள்ளத்து ஆழ்ந்தான். 	<br/>
<br/>
3146.	மாறு கொள் அமணர் செய்யும் வஞ்சனைக்கு இடனாய்  ஒத்து <br/>
வேறு அற நட்புச் செய்வான் வந்து என விரிந்த கங்குல் <br/>
ஈறு அற முளைத்த வான் மீன் இனம் அவர் பறித்த சென்னி <br/>
ஊறு பட்டு எழுந்த மொக்குள் ஒத்த அக் கங்குல் எல்லை. 	<br/>
<br/>
3147.	வைதிகத்து தனி இளம் சிறு மடங்கலேறு அடைந்த <br/>
செய்தியைத் தெரிந்து அயன் மலை இடங்களில் திரண்ட <br/>
கை தவத்த எண்ணாயிரம் கயவரும் ஒருங்கே <br/>
எய்தி முத்தமிழ் விரகர் மேல் பழித்தல் இழைத்தார். 	<br/>
<br/>
3148.	மெய்யில் சிந்தையார் அத் தழல் கடவுளை விளத்து ஆங்கு <br/>
எய்தி எம் பகை ஆயினோர் இருக்கையை அமுது <br/>
செய்து வா எனப் பணித்தனர் சிறு விதி மகத்துக் <br/>
கை இழந்தவன் செல்லுமோ அஞ்சினான் கலங்கி. 	<br/>
<br/>
3149.	ஈனர் தாம் சடத் தீயினை எடுத்தனர் ஏகி <br/>
ஞான போனகர் மடத்தினில் செருகினர் நந்தாது <br/>
ஆன தீப் புகை எழுவதை அடியவர் கண்டு <br/>
வான நாயகன் மைந்தருக்கு உணர்த்தினார் வல்லை.	<br/>
<br/>
3150.	சிட்டர் நோக்கி அத் தீயினை தென் தமிழ்க் கூடல் <br/>
அட்ட மூர்த்தியை அங்கு இருந்து அரு மறைப் பதிகம் <br/>
துட்டர் பொய் உரை மேற் கொண்டு தொல் முறை துறந்து <br/>
விட்ட வேந்தனைப் பற்று எனப் பாடினார் விடுத்தார். 	<br/>
<br/>
3151.	அடுத்தது அக்கணத்து அரசனை வெப்பு நோய் ஆகித் <br/>
தொடுத்ததிட்ட பல் கலன்களும் துகள் எழப் பனி நீர்<br/>
மடுத்த சாந்தமும் கலவையும் மாலையும் கருகப் <br/>
படுத்த பாயலும் சருகு எழப் புரவலன் பதைத்தான்.	<br/>
<br/>
3152.	வளவர் கோன் திரு மடந்தையும் மந்திரர் ஏறும் <br/>
தளர்வு அடைந்து நல் மருத்து நூல் விஞ்சையர் தமைக்   கூஉய்ப் <br/>
பளகில் பல் மருந்து அருத்தவும் பார்வையினாலும் <br/>
விளைவதே அன்றி வெம் சுரம் தணிவது காணார். 	<br/>
<br/>
3153.	சவலை நோன்பு உழந்து இம்மையும் மறுமையும் சாரா <br/>
அவல மாசரை விடுத்தனர் அனைவரும் பார்த்துத் <br/>
தவ வலத்தினும் மருந்தினும் தணிந்திலது ஆகத் <br/>
கவலை எய்தினார் இருந்தனர் விடிந்தது கங்குல். 	<br/>
<br/>
3154.	வட்ட ஆழி ஒன்று உடைய தேர் பரிதி தன் மருமான் <br/>
பெட்ட காதல் கூர் மருகனைப் பற்றிய பிணி கேட்டு <br/>
இட்ட கார் இருள் எழினியை எடுத்து எடுத்து அம் கை <br/>
தொட்டு நோக்குவான் வந்து எனத் தொடு கடல்    முளைத்தான். 	<br/>
<br/>
3155.	வாலிது ஆகிய சைவ வான் பயிரினை வளர்ப்பான் <br/>
வேலி ஆகி ஓர் இருவரும் வேந்தனை நோக்கி <br/>
கால பாசமும் சுடும் இந் நோய் அரு மறைக் காழிப் <br/>
பாலர் அன்றித் தீர்த்திடப் படாது எனப் பகர்ந்தார்.	<br/>
<br/>
3156.	பொய்யர் சார்பினை விடாதவன் ஈங்கு நீர் புகன்ற <br/>
சைவர் நீறு இட்டுப் பார்ப்பது தகுவதோ என்ன <br/>
ஐய நீ எனைத் திறத்தினால் ஆயினும் நோய் தீர்ந்து <br/>
உய்ய வேண்டுமே இதின் இல்யாது உறுதி என்று   உரைத்தார். 	<br/>
<br/>
3157.	அழைமின் ஈண்டு என அரசனும் இசைந்தனன் ஆர்வம் <br/>
தழையும் மந்திரத் தலை மகன் தனி நகர் எங்கும் <br/>
விழவு தூங்க நல் மங்கல வினைகளால் விளக்கி <br/>
மழலை இன் தமிழ் விரகர் தம் மடாத்தில் வந்து எய்தா. 	<br/>
<br/>
3158.	அன்று கேள்வியால் அருந்திய ஞானவார் அமுதை <br/>
இன்று கண்களால் உண்டு கண் பெற்ற பேறு எய்திச் <br/>
சென்று இறைஞ்சினான் எழுந்திரும் தீ அமண் சூழ்ச்சி <br/>
வென்ற சிந்தையீர் என்றனர் பூந்தராய் வேந்தர்.	<br/>
<br/>
3159.	நன்று இருந்தனிரே என நகை மலர்த் தடம் தார் <br/>
வென்றி மீனவன் கற்பினார் தம்மையும் வினவ <br/>
என்று நும் அருள் உடையவர்க்கு வென் குறை என்னா <br/>
ஒன்று கேண்மை கூர் அன்பினார் இதனையும் உரைப்பார். 	<br/>
<br/>
3160.	கையர் மாளவும் நீற்றினால் கவுரியன் தேயம் <br/>
உய்வது ஆகவும் இன்று நும் அருளினால் ஒலி நீர் <br/>
வைகை நாடன் மேல் வெப்பு நோய் வந்ததால் அதனை <br/>
ஐய தீர்த்திடல் வேண்டும் என்று அடியில் வீழ்ந்து இரந்தார். 	<br/>
<br/>
3161.	இரந்த அன்பருக்கு அன்னது ஆக என்று அருள் சுரந்து <br/>
பரந்த நித்தில யானமேல் பனிக் கதிர் மருமான் <br/>
சுரம் தணிப்பல் என்று ஏகுவன் ஒத்து மெய்ச் சுருதி <br/>
புரந்து அளிப்பவர் பாண்டியன் கோயிலில் புகுவார்.	<br/>
<br/>
3162.	வாயில் எங்கணும் தூபமும் மங்கல விளக்கும் <br/>
தோய கும்பமும் கொடிகளும் சுண்ணமும் துவன்றச் <br/>
சேய காகள ஒலி மன்னன் செவிப் புலன் சுவைப்பக் <br/>
கோயில் எய்தினார் அமணர் தம் கோளரி அனையார்.	<br/>
<br/>
3163.	காவலன் மருங்கு இட்ட ஓர் கதிர் மணித் தவிசின் <br/>
மேவினார் அவர் நோக்கினான் மீனவன் தௌ¤ந்து <br/>
வாவி தாழ் செழும் தாமரை என முகம் மலர்ந்து <br/>
பாவியேன் பிணி தணித்து எனைப் பணி கொள் மின் என்றான். 	<br/>
<br/>
3164.	புலைத் தொழிற்கு வித்து ஆயினோர் கேட்டு உளம் புழுங்கிக் <br/>
கலைத் தடம் கடல் நீந்திய காவலோய் உன் தன் <br/>
வலப் புறத்து நோய் இவரையும் மற்றை நோய் எமையும் <br/>
தொலைத்திடப் பணி என்றனர் கைதவன் சொல்வான். 	<br/>
<br/>
3165.	அனைய செய்திர் என்று இசையுமுன் சமணரும் அசோகன் <br/>
தனை நினைந்து கைப் பீலியால் தடவியும் கரத்துக் <br/>
கனை கொளாலி நீர் சிதறியும் நெய் சொரி கனல் போல் <br/>
சினவி மேல் இடக் கண்டனர் தீர்ந்திடக் காணார். 	<br/>
<br/>
3166.	தீயர் மானம் மிக்கு உடையராய்க் செருக்கு அழிந்து      இருப்பப்<br/>
பாய கேள்வியோர் புண்ணியப் பையுள் நீறு அள்ளிக் <br/>
காயும் நோய் அது தணித்திடக் கருதினார் அதனை <br/>
மாய நீறு என விலக்கினார் மாயை செய்து அழிவார். 	<br/>
<br/>
3167.	அண்ட நாயகன் திரு மடைப் பள்ளி நீறு அள்ளிக் <br/>
கொண்டு வாரும் என்று அருமறைக் கவுணியர் கூறக் <br/>
கண்டு காவலன் ஏவலர் கைக் கொடு வந்தார் <br/>
வண்டு உலாவு தார் வழுதி நோய் தணிப்பவர் வாங்கி.	<br/>
<br/>
3168.	மருந்து மந்திரம் யாவையும் மறை உரைப்பதுவும் <br/>
பொருந்து இன்ப வீடு அளிப்பதும் போகமும் பொருளும் <br/>
திருந்து ஆலவாயான் திரு நீறு எனச் சிறப்பித்து <br/>
அருந்து இன் அமுது அனைய சொல் பதிகம் பாடி   அறைந்து. 	<br/>
<br/>
3169.	மெய்யில் இட்டனர் வருடலும் வெம் சுரம் துறந்த <br/>
மை இல் சிந்தையோர் வெகுளியில் தணிந்தது வாசம் <br/>
செய்த தண் பனி நீர் விரைச் சந்தனம் திமிர்ந்தால் <br/>
எய்து தண்மையது ஆயினது இறை வலப் பாகம். <br/>
<br/>
3170.	பொழிந்த தண் மதுத் தார் புனை பூழியர் கோனுக் <br/>
கிழிந்த செய்கையர் கைதொட வெரி இடு சுரத்தால் <br/>
கழிந்த துன்பமும் கவுணியர் கை தொடச் சுரம் தீர்ந்து <br/>
ஒழிந்த இன்பமும் இருவினை ஒத்தபோல் ஒத்த.	<br/>
<br/>
3171.	ஐய இச்சுரம் ஆற்றரிது ஆற்றரிது என்னா <br/>
வைகை நாடவன் வல் அமண் மாசு தீர்ந்து அடியேன் <br/>
உய்ய வேண்டுமேல் அதனையும் அடிகளே ஒழித்தல் <br/>
செய்ய வேண்டும் என்று இரந்தனன் சிரபுரக் கோனை.	<br/>
<br/>
3172.	பிள்ளையார் இடப் பாகமும் பண்டு போல் பெருமான் <br/>
வெள்ளை நீறு தொட்டு அம்கையால் நீவும் முன் மேல்  நாள் <br/>
உள்ள கூனோடு வெப்பு நோய் ஒழிந்து மீன் உயர்த்த <br/>
வள்ளல் மாசு அறக் கடைந்த விண் மணி எனப்  பொலிந்தான். 	<br/>
<br/>
3173.	அன்னது ஒரு காரணத்தால் சவுந்தரிய பாண்டியன் என்று <br/>
                                              ஆகி அன்ன <br/>
தென்னவர் கோன் கவுணியர் கோன் திரு நோக்கால் <br/>
                     பரிசத்தால் தெருட்டும் வாக்கால் <br/>
பொன் அடி தாழ்ந்து ஐந்து எழுத்து உபதேசப் பேறு <br/>
                 அடைந்த பொலிவால் வஞ்சம் <br/>
துன் அமணர் நெறி இகழ்ந்து தொல் வேத நெறி அடைந்து <br/>
                              துயன் ஆனான். 	<br/>
<br/>
பாண்டியன் சுரம் தீர்த்த படலம் சுபம்	 	 <br/>
-----------------<br/>
<br/>
<center><h3>
63. சமணரைக் கழுவேற்றிய படலம்   (3174 -3255)</h3></center>
<br/>
3174.	பஞ்சவன் அடைந்த நோயைப் பால் அறா வாயர் தீர்த்து <br/>
நஞ்சு அணி கண்டன் நீறு நல்கிய வண்ணம் சொன்னேம் <br/>
அஞ்சலர் ஆகிப் பின்னும் வாது செய்து அடங்கத் தோற்ற <br/>
வஞ்சரைக் கழு வேறிட்ட வண்ணமும் சிறிது சொல்வாம். 	<br/>
<br/>
3175.	தென்னவன் தேவியாரும் அமைச்சருள் சிறந்த சிங்கம் <br/>
அன்னவன் தானும் காழி அந்தணர் அடியில் வீழ்ந்து எம் <br/>
மன்னவன் வெப்பும் கூனும் பாசமும் மாற்றி நீரே <br/>
இன்னமும் அடியேம் வேண்டும் குறை செயத் தக்கது என்றார். 	<br/>
<br/>
3176.	கன்னி நாடு எங்கும் இந்தக் கார் அமண் காடு மூடித் <br/>
துன்னின இதனை இன்னே துணித்திடல் வேண்டும் என்றார் <br/>
அன்னவர் ஆலவாயர் திரு உள்ளம் அறிவேன் என்னா <br/>
உன்னிய மனத்தர் ஆகி ஒய் எனக் கோயில் புக்கார். 	<br/>
<br/>
3177.	அவ் இருவோரும் கூட அடைந்து பொன் கமலம் பூத்த <br/>
திவ்விய தீர்த்தம் தோய்ந்து சேல் நெடும் கண்ணி பாக <br/>
நவ்வி அம் கமலச் செம்கை நாதனைத் தாழ்ந்து வேந்தன் <br/>
வெவ்விய வெப்பு நீத்தார் தொழுது இது வினவு கின்றார். 	<br/>
<br/>
3178.	காயமே ஒறுத்து நாளும் கைதவம் பெருக நோற்கும் <br/>
போயரை இம்மை யோடு மறுமையும் பேறு அற்றாரை <br/>
நீ உரை செய்த வேத வேள்வியை நிந்தை செய்யும் <br/>
தீயரை ஒறுத்தல் செய்யத் திருஉளம் செய்தி என்றார்.	<br/>
<br/>
3179.	வெம் மத வேழம் காய்ந்த விடையவர் விசும்பில்  சொல்வார் <br/>
எம்மனோர் அவிர் நுங்கட்கு இசைந்ததே எமக்கும் வேண்டும் <br/>
சம்மதம் ஆனால் வெல்லத் தக்கவர் ஆக நீரே <br/>
அம் மதம் உடையார் தேற்கத் தக்கவர் ஆக என்றே. 	<br/>
<br/>
3180.	எம் மொழி தேறினீர் போய் இறை மகன் அவையத்து எய்திச் <br/>
செம்மை இலாரை வாது செய்திர் நீர் அனையார் தோற்று <br/>
வெம் முனைக் கழுவில் ஏறி விளகுவர் என்னக் கேட்டு <br/>
மைம் மலி களத்தான் மைந்தர் தொழுது தம் மடத்தில்  போனார். <br/>
<br/>
3181.	இருவரும் மீண்டு தத்தம் இருக்கையில் போகி அற்றைப் <br/>
பருவம் அங்கு அகலப் பின் நாள் பாண்டிமா தேவியாரும் <br/>
பெரு மதி அமைச்சர் ஏரும் பிள்ளையார் மடத்தில் போகி <br/>
அருகரை வெல்லும் சூழ்ச்சி யாது என அளந்து தேர்வார். 	<br/>
<br/>
3182.	பேர் அருள் நிறைந்த காழிப் பெருந்தகை உடன் போய்த்  தம்கோன் <br/>
சீர் அவை குறுகி ஈது செப்புவார் செய்ய கோலாய் <br/>
கார் அமண் காடே எங்கும் கழியவும் இடைந்த இன்ன <br/>
வேரோடும் களைந்தார் சைவ விளைபயிர் ஓங்கும் என்றார். 	<br/>
<br/>
3183.	அவ்வண்ணம் செய்வதே என்று அரசனும் அனுச்சை செய்யச் <br/>
செவ் வண்ண வெண் நீற்று அண்ணல் அனுச்சையும் தெரிந்த தேயம் <br/>
உய் வண்ணம் இது என்று அங்கண் உள் மகிழ்ந்து இருந்தார் நீண்ட <br/>
பை வண்ண ஆரம் பூண்டார் புகழ் எங்கும் பரப்ப  வல்லார். 	<br/>
<br/>
3184.	அந்த வேலை அருகந்தக் கையரைக் <br/>
குந்த வேல் கண் குல மட மாதரும் <br/>
மைந்தர் ஆகிய மக்களும் கண் அழல் <br/>
சிந்த நோக்கி இகழ்ந்து இவை செப்புவார்.	<br/>
<br/>
3185.	செழியர் கோமகன் மூழ்கிய தீப் பிணி <br/>
கழிய மாற்றும் வலியின்றிக் கற்றிலா <br/>
மழலை வாய் ஒரு மைந்தற்குத் தோற்று வெம் <br/>
பழி விளைத் தீர் பகவன் தமர்க்கு எலாம்.	<br/>
<br/>
3186.	சாம்பர் ஆடும் சமயம் புகுந்து வெம் <br/>
பாம்பு அணிந்தவனே பகவான் என <br/>
வேம்பன் உங்கள் விரத நெறி எலாம் <br/>
சோம்பல் எய்தத் துறந்தான் இகழ்ந்து அரோ.	<br/>
<br/>
3187.	ஏது உமக்கு நிலை இனி என்ற அப் <br/>
போது மற்றவர் தம்மைப் புறகிட <br/>
வாது செய்தற்கு எழுந்தனர் வஞ்சகர் <br/>
போதும் என்னத் தடுத்தனர் பூவை மார்.	<br/>
<br/>
3188.	செல்லன் மின் கண் உமக்கு இது செவ்வி அன்று <br/>
அல்லல் கூர வரும் துன்பத்து ஆழ நாம் <br/>
எல்லி கண்ட கனவு உண்டு அதனை யாம் <br/>
சொல்லு கேம் இன்று கேண்ம் எனச் சொல்லுவார்.	<br/>
<br/>
3189.	இடையறாது நம் பாழியும் பள்ளியும் எங்கும் <br/>
சடையர் முஞ்சியர் சாம்பலர் தாங்கிய சூலப் <br/>
படையர் தீவிழிப் புலவு வாய்ப் பாய் பெரும் புலித்தோல் <br/>
உடையராய்ச் சிலர் வந்து வந்து உலவுதல் கண்டேம். 	<br/>
<br/>
3190.	கன்னியில் துறவு அன்னங்கள் கணவனின் துறவின் <br/>
மன்னும் ஆரியாங் கனைகள் நுல் வாங்கும் அக் குசைகள் <br/>
என்ன மூவகைப் பெண் தவப் பள்ளிகள் எல்லாம் <br/>
சின்ன வெண் பிறைக் கோட்டுமா சிதைக்கவும் கண்டேம். 	<br/>
<br/>
3191.	முண்டிதம் செய்த தலையராய் முறுக்கு உறி தூங்கும் <br/>
குண்டிகை கைத் தடம் கையராய்க் கோவணம் பிணித்த <br/>
தண்டு தாங்கிய சுவலராய்ச் சடையன் பேர் நாவில் <br/>
கொண்டு அசைத்தனராய் எங்கும் குலாவவும் கண்டேம்.	<br/>
<br/>
3192.	காந்து வெங்கதம் உடையது ஓர் கயம் தலை வந்து <br/>
சூழ்ந்து கொண்டு நம் அடிகள் மார் கணம் எலாம் துரத்தி <br/>
ஏந்து பூம் சினை அலைந்திட இரங்கி வண்டு இரியப் <br/>
பாய்ந்து பிண்டியை வேரொடும் பறிக்கவும் கண்டேம். 	<br/>
<br/>
3193.	அந்த மூவிலை வேலினும் மயில் முனைக் கழுவின் <br/>
பந்தி மீது நீர் ஏறவும் கண்டு உளம் பனிப்பச் <br/>
சந்த மார்பகம் சேப்ப அம் தளிர்க்கரம் புடைத்துக் <br/>
கந்த வார் குழல் சோரவும் கலுழவும் கண்டேம்.	<br/>
<br/>
3194.	தள் அரும் திறல் இந்திர சாலமோ காதி <br/>
உள்ள விஞ்சை இவ் எல்லை வந்து உதவிலா ஒன்றும் <br/>
கள்ளரால் பறி பட்டவோ கனவில் வெந்தனவோ <br/>
வெள்ளம் கொண்டவோ சேமத்தில் கிடப்பவோ விளம்பீர். 	<br/>
<br/>
3195.	தாவு தீ வளர்த்து எழு கரி தன்னை ஆடு அரவை <br/>
ஆவையேவி முன் நம்மனோர் பட்டது மறந்தீர் <br/>
காவலன் பிணி தணித் திலீர் இனிச் செய்யும் கருமம்<br/>
யாவது ஆகுமோ அதனையும் எண்ணுமின் என்றார்.	<br/>
<br/>
3196.	இற்றை வைகலுக்கு ஏகன் மின் என்றனர் அறத்தைச் <br/>
செற்ற வஞ்சகர் செல்லுவார் திரும்பவும் கையைப் <br/>
பற்றி ஈர்த்தனர் பெண்டிர் சொல் கேட்பது பழுது என்று <br/>
உற்ற தீவினை வழிச் செல்வார் ஒளித்தனர் செல்வார். 	<br/>
<br/>
3197.	கொங்கலர்க் குழல் சரிந்திடக் குரத்தியர் பின்னும் <br/>
எங்கள் சொல் கொளது ஏகுவிர் பரிபவம் எய்தி <br/>
உங்களுக்கு இடையூறு வந்து உறுக எனச் சபித்தார் <br/>
அங்கு அதற்கும் அஞ்சார் செல்வார் அழியும் நாள் அடுத்தார். 	<br/>
<br/>
3198.	புட்களும் பல விரிச்சியும் போகல் என்று எதிரே <br/>
தட்கவும் கடந்து ஏகுவார் தடம் கயல் உகைப்பக் <br/>
கட் கவிழ்ந்து அலர் கிடங்கர் சூழ் கடி நகர்ப் புறம் போய் <br/>
உட்கு நெஞ்சராய் யாவரும் ஓர் இடத்து ஈண்டி. 	<br/>
<br/>
3199.	யாது சூழ்ச்சி என்று எண்ணுவார் இறைவனைக் கண்டு <br/>
ஈது ஓதி நாம் அவன் அனுமதி உறுதி கொண்டு அனைய <br/>
ஏதிலாளனை வாதினால் வென்றும் இசைந்து <br/>
போதுவார் நகர் புகுந்து வேத்து அவைக் களம் புகுவார். 	<br/>
<br/>
3200.	ஆய போது இளம் காலையில் கவுணியர் ஆல <br/>
வாயர் சேவடி பணிந்து தம் மடத்தினில் செல்லக் <br/>
காயும் மாதவச் செல்வனைக் கங்குல் சூழ்ந்தாங்கு <br/>
மாய வஞ்சகர் வந்து இடை வழித் தலை மறித்தார்.	<br/>
<br/>
3201.	மறித்த கையர் பின் செல்ல முன் மன் அவைக் குறுகிக் <br/>
குறித்த வாளரித் தவிசின் மேல் கொச்சையர் பெருமான் <br/>
எறிந்த சேய் இளம் பரிதியின் ஏறி வீற்று இருந்தார் <br/>
பறித்த சீத்தலை புலையர்கள் பொறாது இவை பகர்வார்.	<br/>
<br/>
3202.	மழலை இன்னமும் தௌ¤கிலா மைந்த கண் மணி ஒன்று <br/>
உழல் கருங்கொடி இருந்திடக் கனி உதிர்ந்தாங்கு உன் <br/>
கழல் கொள் விஞ்சையின் அன்மையான் மன்னனைத் தொடுத்த <br/>
அழல இத்தனம் என்று நீ தருக்குறத் தகுமோ. 	<br/>
<br/>
3203.	நந்து நாகு நீர் வண்டு செல் நடை வழி எழுந்தாய் <br/>
வந்து வீழினும் வீழும் அவ் வழக்கு நின் கையற்று <br/>
சிந்து சாம்பரும் சிறு சொலும் மருந்து மந்திரம் போல் <br/>
சந்து சூழ் மலையான் சுரம் தணிந்தன கண்டாய்.	<br/>
<br/>
3204.	உங்கள் மந்திரம் ஏடு ஒன்றில் தீட்டுக ஓர் ஏட்டு <br/>
எங்கள் மந்திரம் தன்னையும் தீட்டுக இரண்டும் <br/>
அங்கி வாய் இடின் வெந்தது தோற்றது அவ் அங்கி <br/>
நுங்கிடாது வென்றது என்று ஒட்டியே நுவலா.	<br/>
<br/>
3205.	செக்கர் அம் சடையான் உறை பதிகளில் செய்யத் <br/>
தக்க தன் தவநிலை பிழைத்தும் நும் சார்வாய் <br/>
விக்க எம் மனோர்க்கு இயற்றுவான் வேறு ஒரு தலத்தில் <br/>
புக்கு அமர்ந்து தவம் செயப் போதுகம் என்னா. 	<br/>
<br/>
3206.	வென்றி மா முரசு உறங்கிட வியன் நகர்ப் புறம் போய் <br/>
மன்றல் வேம்பன் முன் கதழ் எரி மடுத்திடில் பிழைப்ப <br/>
தொன்று வேவது ஒன்று ஈது கொண்டு உமர்களும் எமரும் <br/>
இன்று வெல்வதும் தோற் பதும் காண்டும் என்று எழுந்தார். 	<br/>
<br/>
3207.	ஈட்டு வஞ்ச நெஞ்சரே எழீ நகர்ப் புறம்பு போய்க் <br/>
கீழ் திசைக்கண் ஓர் அழல் கிடங்கு தொட்டு எழுந்து  வான் <br/>
நீட்டு கோடு அரம் குறைத்து நிறைய விட்டு நெட்டு எரி <br/>
மூட்டினார் மாதரார் வயிற்றும் இட்டு மூட்டினார். 	<br/>
<br/>
3208.	ஞானம் உண்ட முனிவர் தம்மை எள்ளி எள்ளி நாயினும் <br/>
ஈனர் அங்கியை அடுத்து இருப்ப எண்ணாராயிரர் <br/>
ஆன தொண்டர் உடன் எழுந்து சண்பை வேந்தும் அரசனும் <br/>
மானன் ஆர் மந்திரக் கிழானும் வந்து வைகினார். <br/>
<br/>
3209.	உள் அவிழ்ந்த முலை சுரந்து ஒழுக்கு பால் அருந்தியே <br/>
துள்ளி ஓடும் கன்று பின் தொடர்ந்து செல்லும் ஆன் என <br/>
வெள்ளி அம்பலத்துள் ஆடும் வேதகீதர் காதல் கூர் <br/>
பிள்ளை போன வாறு தம் பிராட்டி யோடும் எய்தினார். 	<br/>
<br/>
3210.	ஆறினோடு இரண்டு அடுத்த ஆயிரம் சமணரும் <br/>
வேறு வேறு தாம் முயன்ற மந்திரங்கள் வேறு வேறு <br/>
நீர் சுந்தர ஒலையில் பொறித்து ஒருங்கு போய்ச் <br/>
சீறி வான் நிமிர்ந்து எழுந்த தீயின் வாய் நிரப்பினார்.	<br/>
<br/>
3211.	அக்கி வாய் மகுத்த ஏடு அனைத்தும் அக் கணத்தினே <br/>
இக்கு வாய் உலர்ந்த தோடு எனக் கரிந்து சாம்பராய் <br/>
உக்க வாறு கண்டு நீசர் உட்கிடந்து பொங்கவே <br/>
திக்கு உளார்கள் கண்டபேர் சிரித்து உளார்கள் ஆயினார். <br/>
<br/>
3212.	விரிந்த வேத நாவர் தாம் விரித்த வேத மெய்ப் பொருள் <br/>
வரைந்த புத்தகத்தை வண் கயிற்றினால் வகிர்ந்து தாம்<br/>
அருந்த ஞான அமுது அளித்த அம்மை போகப் படத் <br/>
தெரிந்த ஏடு எடுத்து அடுத்த தீயின் வாயில் இட்டனர். 	<br/>
<br/>
3213.	மறைப் புலப் படுத்த நூல் வரைந்த ஏடு அனந்த நாள் <br/>
அறை புனல் கிடந்ததாம் எனப் பசந்த அரசனும் <br/>
நிறை அமைச்சும் அரசியாரும் நின்றபேரும் அந்தணர்க் <br/>
இறைவரை புகழ்ந்து அளப்பு இல் இன்ப வெள்ளம் மூழ்கினார். 	<br/>
<br/>
3214.	வெந்த சிந்தை அமணர் வாது வெல்வதற்கு வேறு இடம் <br/>
புந்தி செய்து வந்த அப் பொதுத் தலம் பொதுக் கடிந்து <br/>
அந்தணாளர் வாது வென்ற அன்று தொட்டு ஞானசம் <br/>
பந்தன் என்ற நாமமே படைத்து உயர்ந்த இன்றுமே.	<br/>
<br/>
3215.	அன்ன ஏடு முறையினோடு இறுக்கி அந்தணாளர் கோன் <br/>
மன்னை நோக்க வினையினோடு பாய் உடுத்த மாசர் தாம் <br/>
சொன்ன சூள் புலப்படத் துணிந்தும் வாய்மை நாண் ஓரி   இக் <br/>
கன்னி நாடன் அவை சிரிக்க ஆற்றலாது கத்துவார். <br/>
<br/>
3216.	ஏட நாங்கள் எழுதி இட்ட பச்சை ஏடு எணாயிரம் <br/>
வீட வந்த நீ வரைந்து விட்ட ஓலை ஒன்றும் என் <br/>
வாடல் இன்றி நீரில் இட்ட வண்ணம் ஆனது ஆல் இது உன் <br/>
பாடவம் செய் விஞ்சை கொண்டு பாவ கல் பிணித்ததே. 	<br/>
<br/>
3217.	உங்களேடும் எங்கள் ஏடும் உம்பர் வானளாய் விரைஇப் <br/>
பொங்கி ஓடும் வைகை நீரில் இடுக இட்ட போது தான் <br/>
அங்கு நீர் எதிர்க்கும் ஓலை வெல்லும் ஓலை அன்றியே <br/>
துங்க வேலை செல்லும் ஓலை தோற்கும் ஓலை யாவதே. 	<br/>
<br/>
3218.	வென்று வீறு அடைந்தவர்க்கு வீறு அழிந்து தோற்றபேர் <br/>
என்றும் ஏவல் அடிமை ஆவது என்று இசைந்து கைதவக் <br/>
குன்று போலும் நின்ற குண்டர் கூறலோடும் ஈறு இலா <br/>
மன்று ஆடும் அடிகள் மைந்தர் வாய் மல்ர்ந்து பேசுவார். 	<br/>
<br/>
3219.	அடியார் பதினாறாயிரவர் உள்ளார் சிவனை அவமதித்த <br/>
கொடியார் நீவிர் உமக்கு ஏற்ற தண்டம் இதுவோ  கொன்றை மதி <br/>
முடியார் அருளாள் உங்களை நாம் வென்றேம் ஆயின் மூ இலை வேல் <br/>
வடிவான் நிரைத்த கழு முனை இடுவேம் அதுவே வழக்கு என்றார். 	<br/>
<br/>
3220.	ஊழின் வலியால் அமணர் அதற்கு உடன் பட்டார்கள் அஃது அறிந்து <br/>
சூழி யானைக் குலைச் சிறையும் தச்சர் பலரைத் தொகுவித்துக் <br/>
காழின் நெடிய பழு மரத்தில் சூல வடிவாய்க் கழு நிறுவிப் <br/>
பாழி நெடிய தோள் வேந்தன் முன்னே கொடு போய்  பரப்பினார். 	<br/>
<br/>
3221.	தேறலாதார் தமைக் காழிச் செம்மல் நோக்கி இனி வம்மின் <br/>
நீறு பூசிக் கண்டிகையும் பூண்டு நிருத்தர் எழுத்து ஐந்தும் <br/>
ஊற ஒதிப் பாசம் ஒழித்து உய்மின் என்னா அற நோக்கிக் <br/>
கூறினார் மற்று அது கேட்டுக் குண்டர் எரியில் கொதித்து  உரைப்பார். 	<br/>
<br/>
3222.	முன்பு தீயில் வென்றனமே நீரில் யாதாய் முடியும் என <br/>
அன்பு பேசி எமை இணக்கி அகல நினைத்தாய் அல்லதை நீ <br/>
பின்பு வாது செயத் துணியும் பெற்றி உரைத்தாய் அல்லை   புலால் <br/>
என்பு பூணி அடி அடைந்த ஏழாய் போதி என மறுத்தார். 	<br/>
<br/>
3223.	ஊகம் தவமும் பழு மரத்தை உதைத்துக் கரை மாறிட  ஒதுக்கிப் <br/>
பூகம் தடவி வேர் கீண்டு பொருப்பைப் பறித்துப் புடை  பரப்பி <br/>
மாகம் துழாவிக் கடுகிவரும் வைகைப் புனலை மந்திரத்தால் <br/>
வேகம் தணிவித்து ஏடு எழுதி விடுத்தார் முன் போல் வெள்காதார். 	<br/>
<br/>
3224.	சிறை ஏய் புனல் சூழ் வேணுபுரச் செல்வர் யாரும் <br/>
                                               தௌ¤வு எய்த <br/>
மறையே வாய்மை உரையாய் இன் மறைக் கண் முழுதும் <br/>
                                  துணி பொருள் தான் <br/>
பிறையேய் வேணிப் பிரான் ஆகில் பெரு நீர் எதிரே <br/>
                            செல்க என <br/>
முறையே பதிகம் எடுத்து எழுதி விட்டார் முழங்கி <br/>
                        வருபுனலில். <br/>
<br/>
3225.	தேசம் பரவும் கவுணியர் கோன் விடுத்த ஏடு செழுமதுரை <br/>
ஈசன் அருள் ஆம் கயிறு பிணித்து ஈர்ப்ப நதியில் எதிர் ஏற <br/>
நாசம் செய்யும் பொறிவழியே நடக்கும் உள்ளம் எனச் சென்று <br/>
நீசரே எண்ணாயிரம் நீத்த வழியே ஒழுகிய ஆல். 	<br/>
<br/>
3226.	சிங்கம் அனையார் எழுது முறை எதிர் ஆற்று ஏற <br/>
                              தெரிந்தமரர் <br/>
அம் கண் நறும் பூமழை பொழிந்தார் அறவோர் துகில் <br/>
                       விண் எறிது ஆர்த்தார் <br/>
கங்கை அணிந்தார் திருத்தொண்டர் கண்ணீர்க் கடலில் <br/>
                          அமிழ்ந்தினார்<br/>
வெம் கண் அமணர் நடுங்கி உடல் வெயர்வைக் கடலில் <br/>
                           அமிழ்ந்தினார். 	<br/>
<br/>
3227.	வேமே என்பது அறியாதே வெல்வேம் என்றெ சூள் ஒட்டி <br/>
நாமே இட்ட ஏடு எரியில் வேவக் கண்டு நதிக்கு எதிரே <br/>
போமே இன்னம் வெல்வேம் என்று இட்ட ஏடும் புணரி  புகத் <br/>
தாமே தம்மைச் சுட நாணி நின்றார் அமணர் தலை தூக்கி. 	<br/>
<br/>
3228.	பொருப்பே சிலையாய் புரம் கடந்த புனிதனே   எத்தேவர்க்கும் <br/>
விருப்பேய் போகம் வீடுதரும் மேலாம் கடவுள் என  நான்கு <br/>
மருப்பேய் களிற்றான் முடி தகர்த்தான் மருமான் அறியக்  குருமொழி போல் <br/>
நெருப்பே அன்றி வேகவதி நீரும் பின்னர்த் தேற்றியதால். 	<br/>
<br/>
3229.	பொய்யின் மறையின் புறத்து அமணர் புத்தர்க்கு அன்றி <br/>
                வாய்மை உரை <br/>
செய்யும் மறை நூல் பல தெரிந்தும் சிவனே பரம் என்பது <br/> 
          அறியாதே <br/>
கையில் விளக்கினொடும் கிடங்கில் வீழ்வார் <br/>
             கலங்கி மனம் <br/>
ஐயம் அடைந்த பேதையர்க்கும் அறிவித்தனவே அவை <br/>
                                              அன்றோ. 	<br/>
<br/>
3230.	கண்டு கூடல் கோமகனும் கற்பும் நிறைந்த பொற்புடைய <br/>
வண்டு கூடும் தார் அளக வளவன் மகளும் மந்திரியும் <br/>
தொண்டு கூடி மடியாரும் காழிக்கு அரசைத் தொழுது துதி <br/>
விண்டு கூடற்கு அரிய மகிழ் வெள்ளத்து அழுந்தி  வியந்தனர் ஆல். 	<br/>
<br/>
3231.	நன்றிதேறார் பின்பு உள்ள மானம் இழந்து நாண் அழிந்து <br/>
குன்று போலும் தோணி புரக் கோமான் எதிரே யாங்களும் உமக்கு <br/>
இன்று தோற்றேம் எமை ஈண்டு நீரே வென்றீர் என நேர்ந்து <br/>
நின்று கூறக் கவுணியர் கோன் அனையார் உய்யும் நெறி  நோக்கா. 	<br/>
<br/>
3232.	இன்னம் அறத்தாறு இசைக்கின்றே நீர் ஏன் வாள இறக்கின்றீர் <br/>
அன்னை அனையான் எம் இறைவன் அவனுக்கு ஆளாய் உய்மின்கள் <br/>
என்ன ஏட சிறியாய் நீ எவ்வாறு எங்கட்கு அடாத மொழி <br/>
சொன்னது என்று மானம் உளார் கழுவில் ஏறத்  தொடங்கினார். 	<br/>
<br/>
3233.	மதத்தினின் மான மிக்கார் தாங்களே வலிய ஏறிப் <br/>
பதைத்திட இருந்தார் ஏனைப் பறி தலை அவரைச் சைவ <br/>
விதத்தினால் ஒழுக்கம் பூண்ட வேடத்தார் பற்றிப் பற்றிச் <br/>
சிதைத்து இடர் செய்து ஏறிட்டார் திரி தலைக் கழுக்கோல் தன்னில். 	<br/>
<br/>
3234.	வழி வழி வரும் மாணக்கர் சாதற்கு வருந்தி நெஞ்சம் <br/>
அழிபவர் திரு நீறு இட்டார் அது கிட்டாது அயர் வார்  ஆவின் <br/>
இழிவு இல் கோமயத்தை அள்ளிப் பூசினார் இதுவும்  கிட்டாது <br/>
ஒழிபவர் ஆவின் கன்றைத் தோளில் இட்டு உயிரைப் பெற்றார். 	<br/>
<br/>
3235.	கூறிட்ட மூன்றும் கிட்டாது அயர்பவர் குற்றம் தீர <br/>
நீறு இட்டார் நெற்றியோடு நிருமல கோமயத்தின் <br/>
சேறு இட்டார் நெற்றியோடு நெற்றியைச் செறியத் தாக்கி <br/>
மாறிட்ட பாசம் தன்னை மறித்திட்டுப் பிறப்பை வெல்வார். 	<br/>
<br/>
3236.	மற்று இவர் தம்மை ஊற்றம் செய்திலர் மடிந்தோர் யாரும் <br/>
சுற்றிய சேனம் காக நரிகள் நாய் தொடர்ந்து கௌவிப் <br/>
பற்றி நின்று ஈர்த்துத் தின்னக் கிடந்தனர் பரும யானை <br/>
வெற்றி கொள் வேந்தன் காழி வேந்தரைத் தொழுது நோக்கா. 	<br/>
<br/>
3237.	இன்று நீர் இட்ட ஏடு இங்கு யாவரும் காண நேரே <br/>
சென்றதே எங்கே என்றான் அதனை யாம் செம்பொன்  கூடல் <br/>
மன்றவர் அருளால் இன்னே வருவிப்பம் என்று வாது <br/>
வென்றவர் நதியின் மாடே மேல் திசை நோக்கிச் செல்வார். 	<br/>
<br/>
3238.	செல்லு நர் காண ஓலை காவதம் செல்வது அப்பால் <br/>
ஒல்லை அங்கு ஒளித்தலோடும் வியந்து அவண் ஒருங்கு  கூடிக் <br/>
கொல்லையான் மேய்த்து நின்றார் சிலர் தமைக் குறித்து  நீர் இவ் <br/>
எல்லையுள் விசேடம் உண்டோ இவண் கண்டதிசை மினென்றார். 	<br/>
<br/>
3239.	அவ் இடைச் சிறார்கள் யாங்கள் ஒன்றையும் அறியேம் என்ன <br/>
இவ்விடை விசேடம் காணல் வேண்டும் எத்திறத்தும் என்னாத் <br/>
தெவ்விடை வாது செய்யத் திரு உளக் கருணை செய்த <br/>
வெவ்விடைக் கொடியினாரைப் பாடினார் வேத நாவார். 	<br/>
<br/>
3240.	பாட்டின் மேல் கருணை வைத்தார் சயம்பு வாய்ப் பராரை   வில்லக் <br/>
காட்டினுள் இருப்ப நேரே கண்டு தாழ்ந்து எழுந்து சண்பை <br/>
நாட்டினர் வலம் கொண்டு ஏத்தி எதிர் நின்றார் நகைத்தார் நிம்பத் <br/>
தோட்டினான் அது கேட்டு அங்கே தோன்றினான்  தானை யோடும். 	<br/>
<br/>
3241.	அந்த மா இலிங்கத்து ஈசன் ஆயிரம் மதியம் கண்ட <br/>
முந்தை வேதியராய்த் தோன்றி முத் தமிழுக்கு அரசை நீ  என் <br/>
மைந்தன் ஆம் இளையோன் ஒப்பாய் வருக என நீறு  சாத்திச் <br/>
சிந்தை நீள் ஆர்வம் கூரத் திரு அருள் சுரந்து நின்றார். 	<br/>
<br/>
3242.	நின்ற அந்தணரை அன்று நிருமல ஞானம் ஈந்தார் <br/>
என்று கண்டு இறைஞ்சி ஐய நீரில் யான் இட்ட ஏடு <br/>
சென்றது இங்கு எடுத்தீர் நீரே அஃது நும் செல்வர்க்கு ஏற்ற <br/>
அன்று அதைத் தருதி என்றார் அறுமுகச் செம்மல்  அன்னார். 	<br/>
<br/>
3243.	இன்னமும் பல் நாள் எம்மை இடம் தொறும் பாடி எஞ்சும் <br/>
புன் நெறி ஒழுகுவாரை வென்று நம் புனித வீடு <br/>
பின்னர் நீ பெறுதி என்னா ஏடு தந்து ஆசி பேசி <br/>
மின் என மறைந்து நின்றார் வேதியர் ஆய வேடர். 	<br/>
<br/>
3244.	தாதையார் கவர்ந்து மீளத் தந்த ஏடு அதனை வாங்கிப் <br/>
போதையார் ஞானம் உண்டார் புரிசடைப் பிரானார் 
                                      வெளவி <br/>
ஈதை யாம் இரந்து வேண்டத் தந்தனர் என்று கூறிக் <br/>
கோதை ஆர் வேலினார்க்குக் காட்ட அக் கொற்கை 
                                      வேந்தன். 	<br/>
<br/>
3245.	கச்சு ஆன அரவம் ஆர்த்த கருணை அம் கடலில்  தோன்றும் <br/>
விச்சான ஞானம் உண்டீர் ஆற்றலின் விளைவு தேறாது <br/>
அச்சான வலியான் உம்மை அளந்தனன் அடியேன் இந்தக் <br/>
துச்சான பிழைதீர்த்து ஆள்க என்று இறைஞ்சினான்   துணர்த்தார் வேம்பன். 	<br/>
<br/>
3246.	அந் நெடு மேரு ஆகும் ஆடகச் சிலையினார்க்குப் <br/>
பொன் நெடும் சிகரக் கோயின் மண்டபம் புயலைக் கீண்டு <br/>
மின் நெடும் மதியம் சூடும் கோபுர மேகம் தாவும் <br/>
கல் நெடும் புரிசை வீதி யாவையும் களிப்பக் கண்டான். 	<br/>
<br/>
3247.	அற்றை நாள் ஆதி ஆக வேடகம் என்னும் நாமம் <br/>
பெற்றதால் ஏடகத்தின் மேவிய பிரானைப் பாண்டிக் <br/>
கொற்றவன் சமண ரோடும் கூடிய பாவம் எல்லாம் <br/>
பற்று அறப் பூசை செய்து பாசமும் கழியப் பெற்றான்.	<br/>
<br/>
3248.	நறை கெழு துழாயினானும் கலுழனும் நாகர் வேந்தும் <br/>
முறையினால் உகங்கள் மூன்றும் பூசித்து முடியா இன்ப <br/>
நிறை அருள் பெற்றார் அன்ன நிரா மய இலிங்கம்  தன்னை <br/>
இறுதியா முகத்தில் பாண்டி இறை மகன் பூசை செய்தான். 	<br/>
<br/>
3249.	அம் கண் மா நகர் கண்டு ஆங்கு ஓர் ஆண்டு இறை கொண்டு காழிப் <br/>
புங்கவ ரோடும் பின் நாள் பூழியர் பெருமான் மீண்டு <br/>
மங்கல மதுரை சேர்ந்து வைகும் நாள் நீற்றுச் செல்வம் <br/>
எங்கணும் விளங்கச் சின்னாள் இருந்து பின் ஞானச்    செல்வர். 	<br/>
<br/>
3250.	வட புலது உள்ள ஈசன் பதிகளும் வணங்கிப் பாடக் <br/>
கடவம் என்று எழுந்து கூடல் கண் நுதல் பெருமான்    தன்னை <br/>
இடன் உறை கயல் கண்ணாளை இறைஞ்சிப் பல்வரனும் பெற்று <br/>
விடை கொடு தமிழ் நாடு எங்கும் பணிந்தனர் மீண்டு போவார். 	<br/>
<br/>
3251.	தன் பெரும் கற்பினாளும் அமைச்சனும் தமிழ் நர் கோனும் <br/>
பின்பு முனம் தண் காழிப் பிரான் அடி பிரிவு ஆற்றார்  ஆய் <br/>
அன்பு தந்தவர் பால் நட்ட அன்று தொட்டு ஆனாக்  கேண்மை <br/>
இன்பமும் துன்பம் ஆகி விளைந்து முன் ஈர்ப்பப் போனார். 	<br/>
<br/>
3252.	சண்பையர் தலைவர் தாமும் அனையராய்த் தம்பின் செல்லும் <br/>
நன்புடையவரை நோக்கி நம் இடத்து அன்பு நீங்காப் <br/>
பண்பினர் ஆகி நீறு பாதுகாத்து ஈசன் கீர்த்தி <br/>
மண் பட வாழ்மின் இது மறுக்கன் மின் நின்மின் என்றார். 	<br/>
<br/>
3253.	ஆள்உடைப் புகலி வேந்தர் அருண்மொழி மறுக்க <br/>
                           அஞ்சித் <br/>
தாள் உடைப் பதுமச் செந்தாள் தலை உறப் பணிந்து <br/>
                     மீண்டு <br/>
வாள் உடைத் தானைத் தென்னன் மதுரையில் வந்தான் <br/>
                      கஞ்சத் <br/>
தோள் உடைச் சிங்கம் அன்னார் சோழர் கோன் நாடு <br/>
                       புக்கார். 	<br/>
<br/>
3254.	ஞானமா மதநீர் சோர ஞான சம்பந்தர் என்னும் <br/>
மானமா யானை வந்து கடம்பமா வனத்தில் துன்னும் <br/>
ஊனம் ஆம் சமணர் என்னும் தருக்களை ஒடித்து    வெண்ணீறு <br/>
ஆன மாப் பூழி அள்ளித் தூற்றியது அவனி எங்கும். 	<br/>
<br/>
3255.	ஆதி ஆலயத்து அடலை கொண்டு ஆழி சூழ் காழிச் <br/>
சோதி வேதியர் பாண்டியன் சுரம் தணித்து உடலில் <br/>
பேதியாத கூன் நிமிர்த்தலால் பிறங்கு கற்பாதிப் <br/>
பூதி யாவினும் சிறந்தது அவ் வட்டில் வாய்ப் பூதி.	<br/>
<br/>
சமணரைக் கழுவேற்றிய படலம் சுபம்  <br/>
-------------------------<br/>
<center><h3> 
64. வன்னியும் கிணறும் இலிங்கமும் அழைத்த படலம்  (3256 -3310)</h3></center>
<br/>
3256.	சென்னி வெண் திங்கள் மிலைச்சிய சிவன் அருள் <br/>
                    அடைந்த சம்பந்தர் <br/>
துன் இரும் சமணனைக் கழுமுனை ஏற்றித் துணித்த வாறு <br/>
                       இசைத்தனம் வணிகக் <br/>
கன்னிதன் மன்றல் கரியினை மாற்றாள் காண அக் கண் <br/>
                       நுதல் அருளால் <br/>
வன்னியும் கிணறும் இலிங்கமும் ஆங்கு வந்தவாறு <br/>
                    அடுத்தினி உரைப்பாம். 	<br/>
<br/>
3257.	பொன் மலர்க் கைதை வேலி சூழ் வேலைப் புறத்து   <br/>
                      ஒரு பட்டினத்து உள்ளான் <br/>
மின் மணிக் கொடும் பூண் ஒரு குல வணிகன் வேறு <br/>
                       வேறு ஆம் பல செல்வத் <br/>
தன்மையில் சிறந்தோன் மகவு இலன் ஆகித் தன் <br/>
                     மனக்கு இனியது ஓர் காட்சி <br/>
நன் மனைக் கொடியோடு அறம் பல புரிந்தோர் நகை <br/>
                   மதிக் கொம்பை ஈன்று எடுத்தான். 	<br/>
<br/>
3258.	அத்தன வணிகற்கு உரிய நன் மருகன் அவன் முதற் <br/>
                         கடிமணம் முடித்தோன் <br/>
முத்தமிழ் மதுரைப் பதி உளான் அவற்கே முறையினால் <br/>
                                       நோற்று நான் பயந்த <br/>
வித்தக மயிலைக் கொடுப்பல் என்று அனைய இயற் குல <br/>
                      வணிகர் கோன் தன்னோடு <br/>
ஒத்த பல் கிளைஞர் யாவரும் அறிய உணர்த்தினான் <br/>
                         சில பகல் ஒழிய. 	<br/>
<br/>
3259.	ஊழ்வினை வலியால் ஆருயிர் இழந்தான் உயிர்க்கு உடம்பு <br/>
                    அனைய தன் கற்பின் <br/>
சூழ் கதிர் மணிப் பூண் மனைவியும் இறப்பத் துணிந்தனள் <br/>
                       அவர் இருவோர்க்கும்<br/>
ஆழ் கடல் கிளைஞர் செயத் தகு கடன்கள் ஆற்றியச் <br/>
                         செய்தியை மதுரை <br/>
வாழ்தரு மருகற்கு உணர்த்துவான் ஓலை விடுத்தனர் <br/>
                       மருமகன் வாங்கா. 	<br/>
<br/>
3260.	தன் அருள் மாமன் துஞ்சினான் கூடத் தாரமும் துஞ்சியது <br/>
                              இப்பால் <br/>
அன்னவற்கு அளவு இன்று ஆகிய தனம் உண்டு அவனனி <br/>
                                             நாண் மகவு இன்றிப் <br/>
பின் ஒரு பெண்ணைப் பெற்றனன் அவளைத் தனக்கு எனப் <br/>
                              பேசினான் அனைய <br/>
கன்னியை மணந்து செல்க என முடங்கல் கழறிய பாசுரம் <br/>
                                      தெரியா. 	<br/>
<br/>
3261.	வீழ்ந்தனன் தரை மேல் புரண்டனன் உயிர்ப்பு வீங்கினன் <br/>
                                   விழிப்புனல் வெள்ளத்து <br/>
ஆழ்ந்தனன் விம்முற்று அம்மவோ என்று என்று <br/>
               அரற்றினான் கிளைஞர் நட்பு அடைந்து <br/>
வாழ்ந்தவர் தழுவத் தழீஇத் தழீஇக் கரைந்தான் மற்றவர் <br/>
                      தேற்றிடத் தௌ¤ந்து <br/>
சூழ்ந்த வெம் துயர் நீத்து ஒரு தலை மாமன் தொல் <br/>
                   நகர்க்கு கேகுவான் துணிந்தான். 	<br/>
<br/>
3262.	அங்கு உள கிளைஞர் சிலரொடும் கூடி அரும் கடி மதுரை <br/>
                                  நீத்து ஏகிப் <br/>
பொங்கிரும் காழி சூழ் பட்டினம் குறுகிப் புகுதுவான் வரவு <br/>
                          அறிந்து அங்குத் <br/>
தங்கு தம் கிளைஞர் வினவ நேர் வாரைத் தழீஇத் தழீஇச் <br/>
                            செலவிடுத்து ஏகிக் <br/>
கொங்கு இவர் தளவத் தாரினான் மாமன் கோயில் புக்கு <br/>
                          இருந்தனன் ஆக. 	<br/>
<br/>
3263.	நாள் சில கழிந்த பின்னர் நாய்கர் ஏறு அனையான்  அன்ன <br/>
வாள் புரை கண்ணியானை மதுரையில் கொடுபோய் அங்கு என் <br/>
கேளிர் முன் வேட்பல் என்று கிளந்து தன் மாமன் ஈட்டு <br/>
நீள் பெரும் பொருள்கள் மற்றும் கைக் கொண்டு நெறியில்     செல்வான். 	<br/>
<br/>
3264.	வழிவிட வருவார் தம்மை நிறுத்திப் பின் மதுரை  மூதூர்க்கு <br/>
எழுதரு சுற்றத்தாரை முன் சென் மின் என்று போக்கித் <br/>
தொழு பரிசனமும் தானும் தோகையும் வைகல் ஒன்றில் <br/>
கழி வழி அரைமேல் பெய்த காவதம் ஆகப் போவான். 	<br/>
<br/>
3265.	வெம் கதிர் வேலை செல்லும் வேலை வந்து அணையும்     முன்னம் <br/>
இங்கிருந்து ஒழிகம் என்னாப் புறம் பய மூதுர் எய்தி <br/>
அங்கு இறை கோயில் முன்னிக் கூவல் நீராடி அங்குத் <br/>
தங்கிய வன்னி மாடே போனகம் சமைத்து உண்டு எல்  வாய். 	<br/>
<br/>
3266.	மலை வைத்த சிலையான் கோயில் மருங்கு ஒரு படியின் 
   உம்பர் <br/>
தலை வைத்துத் துயிலும் எல்லை விதிவழிச் சார வந்தோர் <br/>
கொலை வைத்த விடவாய் நாகம் கடித்தது கொதித்து  நீண்ட <br/>
விலை வைத்த கொடும் பூண்நாயகன் விடம் தலைக்   கொண்டு மாய்ந்தான். 	<br/>
<br/>
3267.	அங்குள பரிசனங்கள் ஆவலித்து இரங்கிச் சூழக் <br/>
கொங்கைகள் புடைத்துச் சேடிக் குற்றிடை மகளிர் ஏங்கச் <br/>
சிங்க ஏறு அனையான் ஆகந் தீண்டிடாது ஒதுங்கிப்  போந்த <br/>
பங்கய மலர்க் கொம்பு அன்னாள் பாவை போல் புறம்பு    நின்றாள். 	<br/>
<br/>
3268.	ஆளி ஏறு அன்ன அரவின் வாய்ப் பட்டதும் அவிந்ததும் <br/>
மீள வேல் உண் கணார் கை குலைத்து அழுவதும் <br/>
                         விழுவதும் <br/>
கேளிர் சூழ்ந்து அயர்வதும் சோர்வதும் கண்டு இளம் <br/>
                        கிகினாள் <br/>
வாளியேறு உண்டதோர் மயிலின் வீழ்ந்து உயங்கினாள் <br/>
                             மயங்கினாள். 	<br/>
<br/>
3269.	வடிக்கண் உள் செருகின அருகின உயிர்ப்பு அழல் <br/>
                                    வாய்ப் படும் <br/>
தொடுத்த பூம் கோதைபோல் சோர்ந்தது ஆக கரம் <br/>
                                                  சோர்ந்தன <br/>
அடித்தளிர் சோர்ந்தன கன்னி அன்னப் பெடை <br/>
                                     அன்னவள் <br/>
இடிக்கு எதிர் பட்டு வீழ்ந்தாள் எனக் கிடந்தனள் என் <br/>
                                    செய்வாள். <br/>
<br/>
3270.	சாயும் பூம் கொம்பரில் சூழ்ந்து இறந்தான் புறம் சார்ந்து <br/>
                                     அழூஉம் <br/>
ஆய மென் மகளிர் மீண்டு அன்பனோடு எங்கை தன் <br/>
                                 ஆவியும் <br/>
போயதே கொல் என மடியுறக் கொடும் கையால் புறம் <br/>
                                                  தழீஇத் <br/>
தூய தூ செறிந்து இளைப் பாற்றினார் சிறிது உயிர் <br/>
                                                  தோற்றவே. 	<br/>
<br/>
3271.	மெய் கழிந்து இன்னுயிர் மீண்டு தன் யாக்கையின்  மெல்லவே <br/>
கை கலந்தாங்கு இரு காலி அங்கு உற்றன கண்களும் <br/>
பொய்கை நீலம் சிறிது அவிழ்ந்து என அலர்ந்தன  பூவையை <br/>
மை கழி நாள் முதல் நான்கு நால் வேலியாய் வளைந்தவே. 	<br/>
<br/>
3272.	கை யெறியும் குழல் கற்றை சோரும் திரி காறுளி <br/>
நெய் எனக் கண் புனல் கொங்கை முற்றத்து உக    நெஞ்சுகும் <br/>
பைய வாய் விடும் புறம் பார்க்கும் நாண் நெடும்  தளைபடும் சிறு <br/>
தெய்வம் தொட்டாள் எனத் தேம்பி விம்மாந்து   ஒளிதேயுமால். 	<br/>
<br/>
3273.	வணங்கில் செல்வம் தழீஇப் பிறந்த நாள் தொட்டு <br/>
                   தொகு வைகலும் <br/>
அணங்கு எனக் கனவிலும் கண்டிலாள் அன்பன் மேல் <br/>
                            அன்பு எனும் <br/>
இணங்கு தன் உருவமாய் நிறைவரம் பிற்றென இருந்த <br/>
                                 ஒர் பெண் <br/>
அணங்கு வாய் விட்டு அழுதால் எனப் புலம்பல் <br/>
                       உற்றாள் அரோ. 	<br/>
<br/>
3274.	என் நாயகனேயோ என் இரு கண்மணி யே யோ <br/>
                         என்னை ஈன்றான் <br/>
தன் ஆவி அன்ன தனி மருகாவோ முருகாவோ தார் <br/>
                          ஆர் முல்லை <br/>
மன்னாவோ வணிகர் குல மணியே யோ விடி அரவின் <br/>
                        வாய்ப் பட்டாயோ <br/>
உன்னாக நிழலான என்னை விடுத்து எவ்வண்ணம் <br/>
                          ஒளிப்ப தேயோ. 	<br/>
<br/>
3275.	பொன்னாட்டின் மட வாரைப் புணர் வதற்கோ நம் அளகா <br/>
                    புரத்து வேந்தன் <br/>
நன் நாட்டின் மடவாரை மணப்பதற்கோ உனைக் கடித்த <br/>
                      நாகர் வேந்தன் <br/>
தன் நாட்டின் மடவாரைத் தழுவுதற்கோ என் ஆவித் <br/>
                     தலைவா என்னை <br/>
இந் நாட்டில் இருத்தி எனை வஞ்சித்துப் போயின வாறு <br/>
                     என்னே என்னே. 	<br/>
<br/>
3276.	தென் உலகில் புகுந்தனையோ பணிந்தனையோ <br/>
                      மாதுலனைத் தேவியோடும் <br/>
தன் இரு தோள் உற ஆரத் தழுவினனோ நானும் உடன் <br/>
                       சார்ந்தேன் ஆகில் <br/>
என்னுரிய குரவரையும் கண்ணாரக் காணேனோ எனை <br/>
                              ஈங்கு இட்டாய் <br/>
பின்னுரிய பரிசனமும் கைவிட்டாய் தனி போய் என் <br/>
                             பெற்றாய் ஐயா. 	<br/>
<br/>
3277.	வரிசை மருமகன் அரவால் விளிந்தது நான் அறை போய <br/>
                        மனத்தோடு இங்குப் <br/>
பரிவுறலும் எனைப் பயந்தார் நோற்ற பயன் நன்றாகப் <br/>
                           பலித்ததே யோ <br/>
பெரித வரிக் கண் கலக்கம் காணாமுன் இறந்து அன்றோ <br/>
                         பிழைத்தார் அந்தோ <br/>
அரியதிலும் அரிய பயன் இது அன்றோ எவர் பெற்றார் <br/>
                       அவர் போல் அம்மா. 	<br/>
<br/>
3278.	உன் காதல் மாமன் எனைப் பயந்த அன்றே உறவு <br/>
                         அறிய உனக்கே பேசிப் <br/>
பின் காதல் மனைவியொடும் உயிர் இழந்தான் யனும் <br/>
                          அந்தப் பெற்றியாலே <br/>
என் காதல் உயிர் போக வெற்று உடம்போ இருக்கும் <br/>
                       உடன் இறப்பேன் என்னாத் <br/>
தன் காதல் துணை இழந்த அன்றில் என விழுந்து <br/>
                       அழுதாள் தமியள் ஆனாள். 	<br/>
<br/>
3279.	நன் நகர் உறக்கம் நீங்கி நடுக்கம் உற்று அழுங்கக் காழித் <br/>
தென்னகர் ஞானச் செல்வர் சிவன் நகர் தொறும் போய்ப்  பாடி <br/>
அந் நகர் அடைந்தார் ஆங்கு ஓர் அணி மடத்து  இருந்தார் கேட்டு ஈது <br/>
என் என ஆள் விட்டு ஆய்ந்து கோயிலின் இடை வந்து எய்தி. 	<br/>
<br/>
3280.	கன்னி நீ யாரை உற்றது என் எனக் கன்னி தாழ்ந்து <br/>
தன் அரு மரபும் ஈன்றார் தம்மையும் மருகற்கு என்றே <br/>
உன்னினர் மன்றல் பேசியிறந்தது உயிர் அன்னானோடு <br/>
இந் நெறி அடைந்து ஈங்கு உற்ற நிகழ்ச்சியும் எடுத்துச்   சொன்னாள். 	<br/>
<br/>
3281.	தந்தையும் தாயும் அன்னார் தமியளாய் இரங்கும் பேதைப் <br/>
பைந் தொடி ஆவி காப்பான் பாம்பு கோள் பட்டான்  மாடே <br/>
வந்தவன் ஆகம் எல்லாம் மருந்து உருவாகும் வண்ணம் <br/>
சிந்தை செய்து அருட்கண் வைத்தார் குதித்தது தீவாய் நஞ்சம். 	<br/>
<br/>
3282.	எழுந்தனன் உறங்கினான் போல் இறந்தவன் யாரும் கண்டு <br/>
தொழும் தகை ஞான வேந்தைத் தொழுதனர் துதி செய்து  ஆர்வத்து <br/>
அழுந்தினர் கன்னி அன்ன மனையவள் இன்பத் தீம்தேன் <br/>
பொழிந்து ஒரு புறத்தே கஞ்சம் பூத்த ஓர் கொம்பின்   நின்றாள். 	<br/>
<br/>
3283.	தலைவனை இறந்த போதும் தனி உயிர் பெற்ற போதும் <br/>
சிலை நுதல் காதல் மாமன் செல்வியாய் இருந்தும் தீண்டா <br/>
நிலைமையும் அன்பும் கற்பின் நீர்மையும் வியந்து நோக்கி <br/>
மலைமகள் ஞானம் உண்டார் வணிகனை நோக்கிச்  சொல்வார். 	<br/>
<br/>
3284.	வருதி நின் மரபுக்கு எல்லாம் மணிஅனாய் உன்றன்  மாமன் <br/>
தரு திரு அனையாள் இன்பம் சாருநாள் துன்பம் வந்து <br/>
பெருகு நாள் அன்றி என்று உன் மெய் தொடப் பெருவள்    ஈண்டே <br/>
திருமணம் முடித்துக் கொண்டு பேக எனச் செப்பலோடும். 	<br/>
<br/>
3285.	செம் கண் ஏரு அனையான் ஐயன் திரு மொழி தலைமேல்   கொண்டு <br/>
பங்கயன் படைத்த சாதி நான்கையும் பாது காப்பீர் <br/>
எம் குல வணிகர் இன்றிக் கரிகளும் இன்றி ஈங்கே <br/>
மங்கலம் முடிக்கும் வண்ணம் யாது என வணங்கிச்   சொன்னான். 	<br/>
<br/>
3286.	கன்னியை ஈன்ற ஞான்றே உனக்கு என்று உன் காதல்   மாமன் <br/>
உன்னிய உறவின் உள்ளார் அறிவரே உனக்கு ஈது அன்றி <br/>
வன்னியும் கிணறும் இந்த இலிங்கமும் கரிகண் மைந்தா <br/>
இந் நிலை வதுவை செய்தி எம் உரை கடவாது என்றார். <br/>
<br/>
3287.	மாசு அறு மனத்தான் காழி வள்ளலைப் பணிந்து நீரே <br/>
தேசிகர் குரவர் நட்டோர் தெய்வமும் கிளையும் என்னாப் <br/>
பேசிய வாறே வேள்வி பெற்றியான் இறீ இத்தான் வேட்ட <br/>
பாசிழையோடு தாழ்ந்து விடை கொடு பரவிப் போனான். 	<br/>
<br/>
3288.	ஏவல் செய் ஆயத்தாரும் அடியரும் ஈண்ட ஈண்டிக் <br/>
காவல் செய் மதுரை மூதூர் குறுகித் தன் காதல் மாமன் <br/>
பூவையை மணந்த வண்ணம் கேட்டு அங்குப் புடைசூழ் சுற்றம் <br/>
யவரும் உவப்ப இன் புற்று இருந்தனன் இளங்கோ  மன்னன். 	<br/>
<br/>
3289.	தன் பெரும் தனமும் மாமன் ஈட்டிய தனமும் ஈட்டி <br/>
மன் பெரு நிதிக் கோன் என்ன வாணிகம் பெருக்கி நாய்கன் <br/>
இன் புறு காதலார்கள் இருவரும் ஈன்றகாதல் <br/>
நன் பொருள் மகிழ்ச்சி செய்ய நலம் பெற வாழும் நாளில். <br/>
<br/>
3290.	மூத்தவள் சிறுவர் சால மூர்க்கராய் உள்ளார் ஏனை <br/>
மாத்தளிர் இயலினாட்கு ஓர் மைந்தன் உண்டு இவனும் அன்ன <br/>
தீத் தொழின் ஆக மன்ன சிறார்களும் அல்லல் செல்வம் <br/>
பூத்த நீள் நியமத்தூடு போய் விளையாடல் செய்வார். 	<br/>
<br/>
3291.	முந்திய மணாட்டி மைந்தர் முகிழ் முலை இளைய பாவை <br/>
மைந்தனை ஒரு நாள் சீறி அடித்தனர் வருந்தி ஈன்ற <br/>
சந்தணி முலையாள் மாற்றாள் தனையரை வைதாள் ஈன்ற <br/>
பைந்தொடி தானும் சீறி இளையளை பழித்து வைவாள். 	<br/>
<br/>
3292.	எந்தவூர் எந்தச் சாதி யார் மகள் யாவர் காணச் <br/>
செந்தழல் சான்றா எங்கோன் கடி மணம் செய்து வந்த <br/>
கொந்தவிழ் கோதை நீ என் கொழுநனுக்கு ஆசைப்பட்டு <br/>
வந்தவள் ஆன காமக்கிழத்திக்கு ஏன் வாயும் வீறும். 	<br/>
<br/>
3293.	உரியவன் தீ முன்னாக உன்னை வேட்டதற்கு வேறு <br/>
கரி உளதாகில் கூறிக் காட்டு எனக் கழற லோடும் <br/>
எரி சுட வாடிச் சாய்ந்த இணர் மலர் கொம்பில் சாம்பித் <br/>
தெரி இழை நாணம் சாய்ப்ப நின்று இது செப்புகின்றாள். 	<br/>
<br/>
3294.	அரவின் வாய்ப் பட்ட வைகல் ஆர் உயிர் அளித்த    ஞானப் <br/>
புரவலர் அருளால் எம் கோன் புறம் பய நாதன் வன்னித் <br/>
தரு வொடு கிணறு காணச் செய்தனன் சாறு அம் மூன்று <br/>
கரிகளும் உள்ள என்றாள் கற்பினாள் ஒப்பிலாதாள். <br/>
<br/>
3295.	மாற்று அவள் நகைத்து நன்று நின் மன்றல் வேள்விக் <br/>
ஏற்றன கரியே சொன்னாய் இங்கு உமக்கு கரிகள் மூன்றும் <br/>
தோற்ற மேல் அதுவும் மெய்யே என்றன தோகை யோடும் <br/>
வேற்றுமை இலாத சாயல் இளையவள் விழுமம் கூரா. 	<br/>
<br/>
3296.	வெவ் உயிர்ப்பு எறிய இல் போய் மெல் விரல் நெரிக்கும்  கையால் <br/>
அவ் வயிறதுக்கும் வீழும் கண்புனல் வெள்ளத்து ஆழும் <br/>
கொவ்வை வாய் துடிக்கு நாணம் தலைக் கொளும் கூசும்   மன்னோ <br/>
தெய்வமே ஆவாய் என்னும் என் செய் கேன் சிறியேன்   என்னும். 	<br/>
<br/>
3297.	தாதை தாய் இறந்த அன்றே தமியளாய் இங்குப் போந்த <br/>
பேதையேற்கு யார் உண்டு ஐய பேதுறும் வணிகற்கு  அன்று <br/>
மாதுலன் ஆகி ஞாதி வழக்கு அறுத்து உரிமை ஈந்த <br/>
நாதனே ஏது இலாள் வாய் நகையினில் காத்தி என்னா. 	<br/>
<br/>
3298.	அன்று இரவு உண்டி இன்றித் துயில் இன்றி அழுங்கிப்   பின் நாள் <br/>
பொன் திணி கமல வாவிப் புண்ணியப் புனல் தோய்ந்து   அண்டர் <br/>
நின்று இழி விமானக் கோயில் நிரம் பிய அழகர் முன்னாச் <br/>
சென்று இரு தாளில் வீழ்ந்து தன் குறை செப்பி வேண்டும். 	<br/>
<br/>
3299.	அன்று எனைக் கணவன் வேட்ட இடத்தினில் அதற்குச்   சான்றாய் <br/>
நின்ற பைந்தருவும் நீயும் கிணறும் அந்நிலையே இங்கும் <br/>
இன்று வந்து ஏது இலாள் வாய் நகை துடைத்து எனைக் காவாயேல் <br/>
பொன்றுவல் என்றாள் கற்பின் புகழினை நிறுத்த வந்தாள். 	<br/>
<br/>
3300.	அல்லல் உற்று அழுங்கி நின்றாள் பரிவு கண்டு அம்    தண் கூடல் <br/>
எல்லை இல் கருணை மூர்த்தி அருளினால் எவரும்  காணத் <br/>
தொல்லையின் படியே அன்னாள் சொல்லிய கரிகள்  மூன்றும் <br/>
ஒல்லை வந்து இறுத்த கோயில் உத்தர குணபால் எல்லை. 	<br/>
<br/>
3301.	அன்ன போது இளையாள் மூத்தாள் கொண்டுபோய் <br/>
                                      ஆலவாய் எம் <br/>
முன்னவன் திருமுன் தாழ்ந்து காட்டுவாள் முகில் தோய் <br/>
                                சென்னி <br/>
வன்னி ஈது இலிங்கம் ஈது கிணறு ஈது என்று மன்றல் <br/>
                            சான்றாய்த் <br/>
துன்னிய என்றாள் கண்டாள் முடித்தலை தூக்கி நின்றாள். 	<br/>
<br/>
3302.	அவ் இடைத் தருவும் நீரும் அன்றுபோல் இன்றும்   சான்றாய் <br/>
இவ்விடைப் பட்ட என்ன அதிசயம் எவர்க்கும் தேறாத் <br/>
தெய்வமும் எளிவந்து அங்கைக் கனி இனித் திருவின் அன்னாள் <br/>
கைவ் வசப் பட்டது என்றால் கற்பினுக்கு அரிதே    அம்மா. 	<br/>
<br/>
3303.	மங்கை தன் கற்பும் ஈசன் இடத்து அவள் வைத்த அன்பும் <br/>
அங்கணன் அவட்குச் செய்த அருளையும் வியந்து நோக்கி <br/>
மங்கல நகரார் எல்லாம் மகிழ்ச்சியுள் ஆழ்ந்தார் முல்லைத் <br/>
தொங்கலான் முது மணாட்டி ஒருத்தியும் துன்பத்து    ஆழ்ந்தாள். 	<br/>
<br/>
3304.	மேதகு வணிகர் மூத்த வினைக் கொடியாளைப் பொல்லாப் <br/>
பாதகி இவளாம் என்று பழித்தனர் படிறு பேசிக் <br/>
கோது அறு குணத்தினாளைக் குடிப் பழுது உரைத்தாய்   நீ என் <br/>
காதலி ஆகாய் என்று கணவனும் தள்ளி விட்டான். 	<br/>
<br/>
3305.	அந்நிலை இளையாள் கேள்வன் அடியில் வீழ்ந்து    இரப்பாள் ஐய <br/>
என்னது கற்பை இன்று நிறுத்தினாள் இவண் மாற்றாளன் <br/>
அன்னை இலாதேற்கு அன்னை ஆயினாள் இவளும்  யானும் <br/>
இன் உயிர் உடல் போல் வாழ்வோம் எனத் தழீத் தம்மின்    நட்டார். 	<br/>
<br/>
3306.	உடம்பினால் இரண்டே அன்றி உயிர்ப் பொருள் இரண்டு   அற்று உள்ளம் <br/>
மடம் படு அழுக்காறு அற்று மைந்தரும் அனையர் ஆக <br/>
விடம் படு மைவாய் நாகம் விழுங்கிரை ஒத்துத் தம்மில் <br/>
இடம் படு அன்புற்று இன்புற்று இருவரும் இருந்தார் மன்னோ. 	<br/>
<br/>
3307.	அருந்ததி அனையாள் கேள்வற்கு ஆயுளும் ஆனாச் செல்வம் <br/>
பெருந்தன நிறைவும் சீரும் ஒழுக்கமும் பீடும் பேறு <br/>
அரும்தவ நெறியும் குன்றத் தருமமும் புகழும் பல்க <br/>
இருந்தனள் கமலச் செல்வி என்ன வீற்று இருந்து மன்னோ. 	<br/>
<br/>
3308.	பொன் அவிர் கமலம் பூத்த பொய்கை சூழ் ஆலவாய் எம் <br/>
முன்னவன் விளையாட்டு எல்லை கண்டு யார் மொழிய         வல்லார் <br/>
இன்னமும் அளவின்று என்ப எம் குரு நாத சாமி <br/>
சொன்னவாறு உங்கட்கு எண் எண் காதையும் சொன்னேன்   அம்ம. <br/>
<br/>
3309.	என்று தென் மலை மேல் இருந்த மாதவத் தோன் இன் <br/>
                    அருள் குருபரன் தனையும் <br/>
அன்று அவன் திருவாய் மலர்ந்த வாசகமும் அருள் <br/>
                         கனிந்து ஒழுக உள்ளடக்கித் <br/>
தென்தமிழ் ஆலவாய்த் தனிப் பதியைச் சென்னிமேல் <br/>
                        பன்னிரண்டு உம்பர்<br/>
ஒன்ற வைத்து இமையா அம் கயல் கண்ணி உடன் உறை <br/>
                         ஒருவனை நினைந்தான். 	<br/>
<br/>
3310.	பரவசம் அடைந்து வழி கவர்ந்து உண்ணும் பழிப் புல <br/>
                                  வேடர் போய் ஒளிப்ப <br/>
இருள் வெளி கடந்து திருவருள் வழிச் சென்று எண் இலாச் <br/>
                                   சரா சரம் அனைத்தும் <br/>
புரை அற நிறைந்து காட்சி காண் பான் புதைபடத் தனித்த <br/>
                        பூரணமாய் <br/>
உரை உணர்வு இறந்த உண்மை ஆனந்த உணர்வினை <br/>
                     உணர்வற உணர்ந்தான். 	<br/>
<br/>
வன்னியும் கிணறும் இலிங்கமும் அழைத்த படலம் சுபம்  	 	 <br/>
------------------<br/>
<br/>
<center><h3>
65.  அருச்சனைப் படலம்  (3311-3363 )</h3></center>
<br/>
3311.	கன்னிதன் வதுவைக் கரிகளாய் இலிங்கக் கடவுளும் <br/>
                     கவைக்கரும் கோட்டு <br/>
வன்னியும் படுநீர்க் கூவலும் வந்த வழி இது மதுரை <br/>
                          நாயகனைக் <br/>
சென்னியில் வைத்த முனிவனைச் பூசை செய்து மாதவரொடு <br/>
                            ஒருங்கு எய்திப் <br/>
பன்னிற மலர் தூஉய் ஆலவா யானைப் பரவிய பரிசு <br/>
                   அது பகர்வாம். 	<br/>
<br/>
3312.	போத ஆனந்தத் தனிக் கடல் பருகும் புயல் புரை <br/>
                                            முனிவனை வசிட்ட <br/>
மாதவன் ஆதி முனிவரும் உலோபா முத்திரை தன் <br/>
                               னொடும் வரித்துப் <br/>
போதொடு சாந்த மான் மதம் தீபம் புகை முதல் <br/>
                                  கருவிகைக் கொண்டு <br/>
மேதகு சிறப்பால் அருச்சனை செய்து பின்னும் ஓர் <br/>
                                   வினாவுரை செய்வார். 	<br/>
<br/>
3313.	கோட்டம் சிலை குனித்த கூடல் பிரான் ஆடல் <br/>
கேட்ட அம் செவி படைத்த பேறு அடைந்தேம் கெட்ட  படி <br/>
நாட்டம் களிப்ப நறுமலர் தூஉய்க் கண்டு இறைஞ்ச <br/>
வேட்டங்கள் யாங்கள் என ஓதினார் மெய்த் தவரே. <br/>
<br/>
3314.	என்ற அறவோர் எதிரே முகம் மலர்ந்து <br/>
குன்றம் அடக்கும் குறு முனிவன் கூறுவான் <br/>
நன்று முனிகாள் இதனை நான் உள்ளத்து எண்ணியாங்கு <br/>
ஒன்ற மொழிந்தீர் என்றான் பின்னும் வியந்து ஓதுவான். 	<br/>
<br/>
3315.	பண்ணான் மறை முடியும் தேறாப் பரசிவனை <br/>
எண்ணால் அளவு இறந்த எக் கலையால் கண்டு உளக் <br/>
கண்ணால் அறியாதார் வீட்டு இன்பம் காண்பரோ <br/>
மண் ஆதி ஆறு ஆறு நீத்த தனி மாதவரே. 	<br/>
<br/>
3316.	அம் செவியில் ஊறு படக் கேட்டபடி ஆலவாய்ப் <br/>
பஞ்ச முகச் சோதி பரனைப் போய் அர்ச்சித்து <br/>
நெஞ்சம் நெகக் கண்டு நினையா வழி நினைந்து <br/>
வஞ்ச வினை வேர் களைவான் வம்மின்கள் என்றானே. 	<br/>
<br/>
3317.	மங்கல ஓரை வருதினத்தில் வான் இழிந்த <br/>
கங்கை படிந்து உலக நாயகனைக் கை தொழுது <br/>
புங்கவர் முன் சங்கற்பம் செய்து அனுச்சை பூண்டு ஒழுகி <br/>
அங்கு அவர் வாய் ஆசி மொழி கேட்டு அகம் மகிழ்ந்தே. 	<br/>
<br/>
3318.	ஐம் புலனும் கூடல் பெருமான் அடி ஒதுக்கி <br/>
நம்பன் உரு ஐந்து எழுத்து நாவாடக் கை கூப்பித் <br/>
தம் புனித சைவ தவத் தெய்வத் தேர் மேல் கொண்டு <br/>
உம்பர் வழி நடக்கல் உற்றார்கள் நற்றவரே. <br/>
<br/>
3319.	செய்ய சடையர் திரு நீறு சண்ணித்த <br/>
மெய்யர் தவம் நோற்று இளைத்த மேனியின் அருட் புறம்பும் <br/>
துய்யர் அணி கண்டிகையர் தோலும் மருங்குடையர் <br/>
ஐயர் தவத்துக்கு அணிகலம் போல் போதுவார். 	<br/>
<br/>
3320.	புண்ணியம் தழைக்கும் தெய்வத் தலங்களும் புலன்கள் வென்றோர் <br/>
நண்ணிய வனமும் தீர்த்த நதிகளும் தவத்தோர் நோற்கும் <br/>
வண்ணமும் நோக்கி நோக்கி மலயமா முனிவன் காட்டக் <br/>
கண் இணை களிப்ப நோக்கிக் கை தொழுது இறைஞ்சிச்   செல்வார். <br/>
<br/>
3321.	சீறு கொள் இலங்கை வேந்தைச் செகுத்திட இராமன் பூசித்து<br/>
ஆறு அணி விருபக் கண்ணருள் பெறுதலம் மீது உம்பர் <br/>
ஏறி வீழ்ந்து இறந்தோர் முன்னம் எண்ணிய எண்ணி  ஆங்கே <br/>
மாறிய பிறப்பின் நல்கு மலை இது காண்மின் காண்மின். 	<br/>
<br/>
3322.	சுரபி நீள் செவியில் இலிங்கச் சுடர் உரு ஆயினான் தன் <br/>
இரவினில் திருத்தேர் மன்ற நடக்கும் ஊர் மேலை <br/>
உரவு நீர்க் கரைத் தேள் மாதத்து உயர்ந்த     கார்த்திகையில்  தேர் ஊர்ந்து <br/>
தரவு நீர்ச் சடையான் வேள்வி நடக்கும் ஊர் அவ்வூர்   காண்மின். 	<br/>
<br/>
3323.	வில் பயில் தடக்கை வேடன் மென்ற ஊன் பாகம்   பார்த்தோன் <br/>
பொற்பு உறு கிரி ஈது அண்டம் புழை பட விடத்தாள்    நீட்டி <br/>
அற்புதன் காளி தோற்க ஆதியது இது மா நீழல் <br/>
கற்புடை ஒருத்தி நோற்கும் பிலம் இது காண்மின்    காண்மின். 	<br/>
<br/>
3324.	திருமறு மார்பன் கவல் செயல் பெற அரனைப் பூசித்து <br/>
இருகரம் முகிழ்த்து நேர் நின்று ஏத்திட இதுவாம் ஓத்தின் <br/>
உரைவரம்பு அகன்ற முக்கண் உத்தமன் சந்தை கூட்டி <br/>
அருமறை அறவோர்க்கு ஓது வித்த இடம் அதனைக்  காண்மின். 	<br/>
<br/>
3325.	அடி முடி விலங்கும் புள்ளும் அளந்திடாது அண்டம்    கீண்டு <br/>
நெடுகிய நெருப்பு நின்ற நிலை இது முள்வாய்க் கங்க <br/>
வடிவு எடுத்து இருவர் நோற்கும் மலை இது பல்வேறு ஊழி <br/>
இடை உற முன்னும் பின்னும் இருக்கும் இக் குன்றைக்    காண்மின். 	<br/>
<br/>
3326.	அவுணரில் கள்வனான அந்தகன் காய்ந்து மூன்று <br/>
புவனமும் கவலை தீர்த்த புண்ணியன் புரம் ஈது ஆகும் <br/>
தவலரும் புரங்கள் மூன்றும் தழல் நுதல் திருக் கண்   சாத்திப் <br/>
பவம் அறு மூவர் அன்பில் பட்டவன் பதியைக் காண்மின். 	<br/>
<br/>
3327.	சத்திய ஞான ஆனந்த தத்துவம் அசைவற்று ஆடும் <br/>
நித்திய பரமானந்த நிறை அருள் மன்றம் ஈது <br/>
முத்தி அங்கு உதித்தோர் எய்தும் பதி அது முதல்நூல்   நான்கும் <br/>
பத்தியில் பூசித்து ஏத்தும் பதி இதுவாகும் பார்மின். 	<br/>
<br/>
3328.	பிரமன் மால் முதல் ஆம் தேவர் பிரளயத்து இறவா   வண்ணம் <br/>
பரமனார் தோணி யேற்றும் பன்னிருநாமம் பெற்ற <br/>
புரம் இது சடாயு சம்பாதிகள் பெரும் பூசை செய்ய <br/>
வரம் அளித்து இருள் நோய் தீர்க்கும் மருத்துறைபதி  ஈது ஆகும். 	<br/>
<br/>
3329.	மதி நுதல் இமயச் செல்வி மஞ்சையாய் வழிபட்டு ஏத்தும் <br/>
இது துலாப் பொன்னித்தானம் எம்மனோர் மூன்று கோடி <br/>
மதி பெறு முனிவர் வந்து வழிபடு மூதூர் இது இப் <br/>
பதி அறக் கடவுள் பூசை பண்ணிய தானம் காண்மின். 	<br/>
<br/>
3330.	கோடு நான்கு உடைய வேழம் தானவன் குறைத்த கோட்டைப் <br/>
பாடு அற நோற்றுப் பெற்ற பதி இது மாலை சாத்தும் <br/>
தாடகை மானம் காப்பான் தாழ்ந்து பூம் கச்சு இட்டு  ஈர்க்கும் <br/>
பீடு உறு கலயன் அன்பின் நிமிர்ந்த எம் பிரான் ஊர் ஈதல். 	<br/>
<br/>
3331.	கரி முகத்து அவுணற் காய்ந்து கரி முகத்து அண்ணல் பூசை <br/>
புரிசிவ நகரம் ஈது தாரகற் பொருது செவ்வேள் <br/>
அரனை அர்ச்சித்தார்க் கீழ் மணல் குறியான் பால்  ஆட்டிப் <br/>
பரன் முடி மாலை சூடும் சேய் வளம் பதி ஈது ஆகும். 	<br/>
<br/>
3332.	கறுவி வீழ் காலன் மார்பில் சேவடிக் கமலம் சாத்திச் <br/>
சிறுவனுக்கு ஆயுள் ஈந்த சேவகப் பெருமான் மேய <br/>
அறைபுனல் பழன மூதூர் அது இது வானை தந்த <br/>
குறை உடல் போர்வை போர்த்த கொற்றவன் கோயில்  காண்மின். 	<br/>
<br/>
3333.	பங்கயக் கடவுள் ஈந்த பரிகலம் வாங்கிக் கொண்ட <br/>
அம் கண் இடம் மீது ஆட அனங்கனை அமுது செய்த <br/>
செம் கணான் இருக்கை ஈது ஏழகச் சென்னி தன்னை <br/>
மங்கல மாமற்கு ஈந்த மருகனார் இருக்கை காண்மின். 	<br/>
<br/>
3334.	திண் திறல் அவுணன் தன்னைப் பெருவிரல் தீட்டு நேமி <br/>
உண்டிட விருந்தக் கொண்டோன் உறை அதாம் ஒருத்தி  மன்றல் <br/>
கண்டிடு கரியாய்க் கூவல் கண்ணுதல் லிங்கம் வன்னி <br/>
எண் திசை அறியக் காட்ட நின்றிடம் இதனைக் காண்மின். 	<br/>
<br/>
3335.	சாம கண்டத்தன் தன்னைத் தான் அருச்சித்த தென்னர் <br/>
கோமகன் பிரம சாயை குறைத்தது இப் பதியாம் கங்கை <br/>
மா மகம் தோறும் வந்து வந்துதல் படிந்தோர் விட்டுப் <br/>
போ மகம் போக மூழ்கும் புனித நீர்ப் பதியைக் காண்மின். 	<br/>
<br/>
3336.	குருமொழி நந்தைக்கு ஈந்த எங் குரு உறை மலை ஈது    எம் கோன் <br/>
கரு முகில் வண்ணத்து அண்ணல் கண்ணிடந்து அடியில் சாத்தப் <br/>
பொருவிறல் ஆழி ஈந்த புரம் இது நந்தி எந்தை <br/>
திருவுரு அடைய நோற்ற தலம் இது தெரிந்து காண்மின். 	<br/>
<br/>
3337.	முடங்கு கால் சிலந்தி யானை மலை மகள் முளரி  நாட்டத்து <br/>
தடங்கடல் வண்ணன் நோற்ற தவ நகர் இது முச் சென்னி <br/>
மடங்கல் ஏறு அனையான் நாம வரை இது குடைந்தோர்   பாவம் <br/>
அடங்கலும் பருகும் பொன்னி ஆறு இது காண்மின்  காண்மின். 	<br/>
<br/>
3338.	இந் நதி வெண் முத்து ஆரம் எனக் கிடந்து இலங்கும்    சென்னி <br/>
மன்னவன் நாடு ஈது என்ப தமிழ் அறி வைகைப் பேர்யாறு <br/>
அந்நதி துறக்க மண்மேல் வழுக்கி வீழ்ந்தாங்குத் தோற்றித் <br/>
தென்னவன் நாடு சேய்த்தாத் தெரிவதே காண்மின்
       என்றான். 	<br/>
<br/>
3339.	பொங்கர் மென் புதல்கள் என்னப் பொரு நதி சிறு கால் 
   என்னக் <br/>
கொங்கு அலர் தடம் சிற்றுறல் குழி எனப் பழனம் சில்லி <br/>
தங்கு மென் பாத்தி என்னத் தாழை தாழ் சிறுபுல் என்னப் <br/>
பைம் குலைக் கதலி மஞ்சள் பாத்தி போல் தோற்றக்    கண்டார். 	<br/>
<br/>
3340.	பல் நிற மாட மாலை உபரிகைப் பந்தி செய் குன்று <br/>
அன்னம் வெண் குருகு செம் போத்து அளகு பைம்  கிள்ளை மஞ்சை <br/>
இன்ன புள் வேறு வேறாய் ஒழுங்கு பட்டு இருப்பது  ஒப்ப <br/>
மின்னு பூம் கொடியப் புட்கள் சிறகு என விதிர்ப்பக்   கண்டார். <br/>
<br/>
3341.	கண்டு நாட்டு நகர் வளங்கள் நடந்து நடந்து கண்கள் 
  விருந்து <br/>
உண்டு மீள அகல் விசும்பு ஆறு ஒழுகி வலமா 
     வருமுனிவர் <br/>
விண் துழாவும் கொடும் குன்றும் தளிப் புத்தூரும் 
  விரிபொழில் வாய் <br/>
வண்டு பாட மயில் ஆடல் பயில் ஆடானை வள நகரும். 	<br/>
<br/>
3342.	சரத வேதம் பரவு புனவாயில் நகரும் தவ சித்தர் <br/>
இரத வாதம் செய்து சிவன் உருவம் கண்ட எழில் நகரும் <br/>
வரதன் ஆகி அரன் உறையும் கானப் பேரு மலை மகளை <br/>
வரத யோக நெறி நின்று மணந்தார் சுழியல் வியன் நகரும். 	<br/>
<br/>
3343.	மறவாள் இலங்கை இறை மகனை வதைத்த பழியான் <br/>
                              மருண்டு அரியன் <br/>
அறவாண் நேமி அளித்தவனை அர்ச்சித்து அகன்ற <br/>
                            அணிநகரும் <br/>
நிறவாள் முத்தும் வயிடூரிய நிறையும் பொன்னும் விளை <br/>
                                     பொருநைத் <br/>
துறைவாய்ப் பிறவாக் கடவுள் வேய் வயிற்றில் பிறந்த <br/>
                              தொல் நகரும். 	<br/>
<br/>
3344.	துளபக் குன்றைக் கொன்றை முடிக் குன்றம் ஆக்கும் <br/>
                         தொல் நகரும் <br/>
அளகைப் பொரித்த கொடி இளையோன் மான் நேர் <br/>
                       நோக்கின் ஆனைமகள் <br/>
புளகக் குன்றை மணந்து முதல் இருந்த பொருப்பும் <br/>
                                போர்விசயன் <br/>
வளை வில் தாக்க வடுக்கிடந்த முடியோன் மேய வள <br/>
                              நகரும். 	<br/>
<br/>
3345.	கொண்டல் படியும் திருவாப்பனூரும் தொழுது <br/>
                             குளிர்திரைக்கை <br/>
வண்டு படியும் கமலமுக வைகைப் பிராட்டி எதிர் <br/>
                              வண்ங்கிக் <br/>
கண்டு பணிந்து திசை எட்டும் விழுங்கி அண்டம் கடந்து <br/>
                               உலகம் <br/>
உண்ட நெடியோன் என உயர் கோபுரம் முன் இறைஞ்சி <br/>
                         உள்புகுதா. 	<br/>
<br/>
3346.	மறுகு தோறும் பணிந்து எழுந்து வளைந்து வளந்து 
                                 பொன் கோயில் <br/>
குறுகி விதியால் பொன் கமலம் குடைந்து செய்யும் 
                                 குறை நிறுவி <br/>
உறுதி பெற ஐந்து எழுத்து எண்ணி ஊற்று மதத்து
                                 நால்தடம் தோள் <br/>
சிறுகு கண்ண ஐங்கரத்துச் சித்தியானை அடி வணங்கா. 	<br/>
<br/>
3347.	மும்மை உலகு நான் மறையும் முறையன் ஈன்ற அம் <br/>
                       கயல் கண் <br/>
அம்மை அடிகண் முடியுறத் தாழ்ந்து அன்பு கொடுத்து <br/>
                                  இன் அருள் வாங்கி <br/>
வெம்மை ஒளிகான் மணிக் கனக விமானத்து <br/>
                                   அமர்ந்ததனிச்சுடரின் <br/>
செம்மை அடித்தாமரை மரை வேணிச் சிரமேல் மலர்ப் <br/>
                               பணிந்து ஏத்தா. 	<br/>
<br/>
3348.	அன்று இரு போது உண்டி துறந்து இரா அறுக்கும் தீவாள் <br/>
என்று எழு முன்னீர் ஆடி நியதிகள் இயற்றி ஐந்தும் <br/>
வென்று உளத்து அன்பு பாய விளை முதலைப் பார்மேல் <br/>
மின் திரண்டு என்ன நின்ற விமானம் மீது இருப்பக்   கண்டார். 	<br/>
<br/>
3349.	வாச மஞ்சனம் தேன் கன்னல் பைங்கனி மறு இல்  ஆன் ஐந்து <br/>
ஆசறு அமுதம் ஐந்து தென் மலை ஆரம் வாசம் <br/>
வீசு தண் பனி நீர் வெள்ள மான் மதம் விரை மென்   போது <br/>
துசணி மணிப்பூண் நல்ல சுவை அமுது இன்ன தாங்கா. 	<br/>
<br/>
3350.	சத உருத் திரத்தால் ஆட்டி மட்டித்துச் சாத்தி பூட்டிப் <br/>
பதம் உற மனுவால் அட்ட பால் அமுது அருத்திப் பஞ்ச <br/>
விதம் உறு வாசம் பாகு வெள்ளிலை அளித்துப் போகம் <br/>
உத உறு தூப தீபா ஆதிகள் பல உவப்ப நல்கா. 	<br/>
<br/>
3351.	ஐம் முகச் சைவச் செம் தீ அகத்தினும் துடுவை ஆர <br/>
நெய்ம் முகந்து அருத்திப் பூசை நிரப்பி நால் வேதம்   சொன்ன <br/>
மெய்ம் மனு நூற்றுப் பத்தான் மூவிலை வில்ல நீலம் <br/>
கைம்மலர் ஏந்திச் சாத்திக் கடவுளை உவப்பச் செய்து. 	<br/>
<br/>
3352.	வாச மஞ்சன நீரோடு மந்திர மலர் கைக் கொண்டு <br/>
பூசையின் பயனை முக்கண் புண்ணியன் கையில் நல்கி <br/>
நேச நெஞ் சூறக் கண்கள் நிறைய நீர் ஊறிச் சோர <br/>
ஈசனை இறைஞ்சி யாரும் அஞ்சலித்து ஏத்தல் செய்வார். <br/>
<br/>
3353.	பழியொடு பாசம் மாறு கெட வாசவன் செய் பணி <br/>
                  கொண்ட வண்ட சரணம் <br/>
வழிபடு தொண்டர் கொண்ட நிலை கண்டு வெள்ளி மணி <br/>
                                   மன்றுள் ஆடி சரணம் <br/>
செழியன் விளிந்திடாத படி மாறி ஆட தௌ¤வித்த <br/>
                                  சோதி சரணம் <br/>
எழு கடல் கூவி மாமியுடன் மாமன் ஆட இசைவித்த <br/>
                                  வாதி சரணம். 	<br/>
<br/>
3354.	வெம் கரி ஆவி சோர நரசிங்க வாளி விடு வேடர் <br/>
                                          ஏறு சரணம் <br/>
புங்கவர் தேற ஆதி மறையுள் கிடந்த பொருள் ஓது <br/>
                              போத சரணம் <br/>
வங்கம் தேறி வேலை மகரம் பிடித்த வலையாள் <br/>
                               மணாள சரணம் <br/>
கங்கண நாகம் விசி நகர் எல்லை கண்ட கறை கொண்ட <br/>
                                    கண்ட சரணம். 	<br/>
<br/>
3355.	மைந்தனி ஆழி மேரு மகவான் அகந்தை மடிவித்த <br/>
                         நித்த சரணம் <br/>
சுந்தர நாம வாளி பணி கொண்டு கிள்ளி தொகை வென்ற <br/>
                              வீர சரணம் <br/>
வெம் திறல் மாறன் முன் கல் உரு ஆனை கன்னல் <br/>
                               மிசைவித்த சித்த சரணம் <br/>
முந்திய கல்லின் மாதர் பெற அட்ட சித்த முயல் வித்த <br/>
                         யோகி சரணம். 	<br/>
<br/>
3356.	திரு மணி மைந்தன் மைந்தன் முடி சூட விற்ற திருமல்கு <br/>
                              செல்வ சரணம் <br/>
மருமகன் என்று மாமன் உருவாய் வழக்கு வலிபேசு <br/>
                            மைந்த சரணம் <br/>
குரு மொழி தந்து நாரை குருவிக்கு வீடு குடி தந்த <br/>
                                     எந்தை சரணம் <br/>
வரு பழி அஞ்சி வேட மகனுக்கு இரங்கு மதுரா புரேச <br/>
                                  சரணம். 	<br/>
<br/>
3357.	விருத்த குமார பால அருள் மேனி கொண்டு விளையாதும் <br/>
                               அண்ணல் சரணம் <br/>
குரத்தியை நச்சு பாவி உயிர் உண்டு சோரி குடை வாகை <br/>
                            வேல சரணம் <br/>
கருத்திசை பாணன் ஆளி இசை பாடி மாறு களை வேத <br/>
                               கீத சரணம் <br/>
நரித்திரள் மாவை மீள நகரம் கலங்க நரிசெய்த நம்ப <br/>
                                 சரணம். 	<br/>
<br/>
3358.	முற்பகல் ஆறில் இரண்டு சிறு பன்றி உண்ண முலை <br/>
                              தந்த அன்னை சரணம் <br/>
பொற்புறு மாய ஆவை அடல் ஏறு கொண்டு பொருது <br/>
                                      அட்ட சிட்ட சரணம் <br/>
பற்பல ஞாலம் எங்கும் அடையப் பிரம்பு படு அட்ட <br/>
                                     மூர்த்தி சரணம் <br/>
கற்பின் ஒருத்தி மன்றல் அறிவிக்க மூன்று கரி தந்த <br/>
                                   வள்ளல் சரணம். 	<br/>
<br/>
3359.	அளவை களாலும் வேத முதல் நூல் களாலும் அயன் <br/>
                                மாயனாலும் அளவாக் <br/>
களவை உனக்கு நாம குண சின்ன சாதி கதி செய்தி <br/>
                                   இல்லை அவையும் <br/>
உள என யாம் அறிந்து துதி செய்யவே கொல் உலகம் <br/>
                                 செயன் பின் எளிதாய் <br/>
விளை அருள் மேனி கொண்டு இவ் அறுபத்து நாலு <br/>
                              விளையாடல் செய்த படியே. 	<br/>
<br/>
3360.	எனத் துதித்த வசிட்டாதி இருடிகளைக் குரு முனியை <br/>
                                  எறிதேன் நீப <br/>
வனத்து உறையும் சிவ பெருமான் இலிங்கத்தின் <br/>
                               மூர்த்தியாய் வந்து நோக்கிச் <br/>
சினத்தினை வென்று அகம் தௌ¤ந்தீர் நீர் செய்த பூசை <br/>
                                  துதி தெய்வத் தானம் <br/>
அனைத்தினுக்கும் எனைத்தும் உயிர்க்கும் நிறைந்து நமக்கு <br/>
                            ஆனந்தம் ஆயிற்று என்னா. 	<br/>
<br/>
3361.	சிறந்த அருள் சுரந்து குறு முனியை வருக கரம் சிரம் <br/>
                             மேல் வைத்து <br/>
புறம் தடவி எமை ஒப்பாய் நீயே நின் கற்பு உடைய <br/>
                                 பொலம் கொம்பு அன்னாள் <br/>
அறம் தழையும் உமை ஒப்பாள் ஆதலினால் உமையும் <br/>
                                ஒப்பவர் அகிலத்து யாரே <br/>
நிறைந்ததவம் புரிந்தோனும் தவத்து உறுதி பெற்றோனும் <br/>
                     நீயே அன்றோ. 	<br/>
<br/>
3362.	உனக்கு அரிய வரம் இனி யாம் தருவது எவன் உனக்கு <br/>
                             அரிதாம் ஒன்றும் காணேம் <br/>
எனக் கருணை செய்து இலிங்கத்து இடை இச்சை <br/>
                          வடிவாய்ச் சென்று இருந்தான் ஆகத் <br/>
தனக்கு அரிய வரம் நல்கும் சிவலிங்கம் தன் பெயரால் <br/>
                                   தாபித்தான் தன் <br/>
இனக்கருணை வசிட்டாதி முனிவர்களும் தம் பெயரால் <br/>
                                  இலிங்கம் கண்டார். 	<br/>
<br/>
3363.	ஏத்தி அருச்சனை செய்து நினைவில் அரிதாய் அன்பின் <br/>
                                எளிய அட்ட <br/>
மூர்த்தியை அம் கயல் கண்ணி அன்பனை முப் போதும்<br/>
                                  போய் முடி தாழ்ந்து இன்பம் <br/>
பூத்த மனத்தினர் ஆகிக் கருவித் தேன் பொதிந்த சிறு<br/>
                                புட் போல் அந்த <br/>
மாத் தலனில் வசிட்டாதி முனிவர் தபோ வனம் செய்து<br/>
                               வதிந்தார் மன்னோ. 	<br/>
<br/>
அருச்சனைப் படலம் சுபம்  	 	 <br/>
<strong> திருவிளையாடல் புராணம் முற்றிற்று.</strong> <br/>
<br/>
</ul>
<hr noshade=""/>
This file was last updated on 8 March 2015. <br/>
Feel free to send corrections to the Webmaster. <br/>
</body>
</body></html>
