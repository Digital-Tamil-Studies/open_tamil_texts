<!DOCTYPE HTML PUBLIC "-//W3C//DTD HTML 4.01 Transitional//EN"
    http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2016 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>irAmayaNam of kampar -canto 5, part 1 (in tamil script, unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">கவிச்சக்கரவர்த்தி கம்பர் இயற்றிய  <br/> 
இராமாயணம் - காண்டம்  5 <br/> 
சுந்தர காண்டம் (முதல் பகுதி)  /படலங்கள் 1-6</font></h2>
<h2>irAmAyaNam of kampar <br/>
 canto 5 (cuntara kAnTam), part 1<br/>
 (paTalams 1-6, verses 4847 - 5536) <br/>
In tamil script, unicode/utf-8 format</h2></center>
<hr noshade="" width="50%"/>
<hr noshade=""/>
<ul>
<strong>Acknowledgements: </strong><br/>
Our Sincere thanks go to Dr. Thomas Malten of the Univ. of Koeln, Germany for<br/> 
providing us with a romanized transliterated version of this work and for permissions <br/>
to publish the equivalent Tamil script version in Unicode encoding<br/>
We also thank Mr. S. Govindarajan for proof-reading the Tamil script version <br/>
Preparation of HTML and PDF versions: Dr. K. Kalyanasundaram, Lausanne, Switzerland.<br/>
<br/>
©  Project Madurai, 1998-2016.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website: <br/>
<b><a href="http://www.projectmadurai.org/">http://www.projectmadurai.org/</a></b><br/>You are welcome to freely distribute this file, provided this header page is kept intact.<br/>
</ul><ul>
<hr noshade=""/>
<center> <h3><font color="blue">கவிச்சக்கரவர்த்தி கம்பர் இயற்றிய   <br/>
இராமாயணம் -  சுந்தர காண்டம் (முதல் பகுதி)  /படலங்கள் 1-6 <br/></font></h3>
<table border="0">
<tr><td>5.1 கடவுள் வாழ்த்து படலம்  (4847) </td> </tr>
<tr><td>5.2  கடல் தாவு படலம் (4848 - 4941)  </td></tr>
<tr><td>5.3  ஊர் தேடு படலம்     (4942  -  5175)</td></tr>
<tr><td>5.4  காட்சிப் படலம்  (5176 - 5334)</td></tr>
<tr><td>5.5  உருக் காட்டு படலம்   (5335 - 5452) </td></tr>
<tr><td>5.6  சூடாமணிப் படலம்    (5453 - 5536)</td></tr>
</table> </center> <br/>
<hr noshade="" width="50%"/>
<center><h3> 
5.1  கடவுள் வாழ்த்து படலம்   4847 </h3></center>
<br/>
அலங்கலில் தோன்றும் பொய்ம்மை அரவு எனப் பூதம் ஐந்தும்<br/>
விலங்கிய விகாரப் பாட்டின் வேறுபாடு உற்ற வீக்கம்<br/>
கலங்குவது எவரைக் கண்டால், ' அவர் என்ப, கைவில் ஏந்தி<br/>
இலங்கையில் பொருதார் அன்றே, மறைகளுக்கு இறுதி ஆவார்!          5.1.1<br/>
--------- <br/>
<center><h3>
5.2  கடல் தாவு படலம்  4848 – 4941</h3>
</center>
அநுமன் மகேந்திரத்துப் பேருருவோடு நின்ற நிலையில் துறக்க நாடு காண்டலும் கருதலும்<br/>
<br/>
ஆண் தகை ஆண்டு அவ் வானோர் துறக்கம் நாடு அருகில் கண்டான்;<br/>
ஈண்டது தான்கொல் வேலை இலங்கை என்று ஐயம் எய்தா,<br/>
வேண் தரு விண்ணாடு என்னும் மெய்ம்மை கண்டு உள்ளம் மீட்டான்;<br/>
'காண் தகு கொள்கை உம்பர் இல் 'எனக் கருத்துள் கொண்டான்.            5.2.1<br/>
<br/>
இலங்கையைக் கண்டு ஆரவாரித்தல்<br/>
<br/>
 'கண்டனென் இலங்கைமூதூர்! கடிபொழில், கனக நாஞ்சில்,<br/>
மண்டல மதிலும், கொற்ற வாயிலும், மணியில் செய்த<br/>
வெண் தளக் களப மாட வீதியும், பிறவும்! 'என்னா,<br/>
அண்டமும் திசைகள் எட்டும் அதிரத் தோள் கொட்டி ஆர்த்தான்.            5.2.2<br/>
<br/>
அநுமன் தாளால் அழுந்திய மகேந்திரத்து நிகழ்ந்தவை (4850-4859)<br/>
<br/>
வன் தந்த வரிகொள் நாகம் வயங்கு அழல் உமிழும் வாய<br/>
பொன் தந்த முழைகள் தோறும் புறத்து உராய்ப் புரண்டு பேர்வ,<br/>
நின்று, அந்தம் இல்லான், ஊன்ற, நெரிந்து கீழ் அழுந்தும் நீலக்<br/>
குன்றம் தன் வயிறு கீறிப் பிதுங்கின குடர்கள் மான.            5.2.3<br/>
<br/>
புகல் அரும் முழையுள் துஞ்சும் பொங்கு உளைச் சிங்கம் பொங்கி,<br/>
உகல் அரும் குருதி கக்கி, உள் உற நெரிந்த; ஊழின்<br/>
அகல் அரும் பரவை நாண அரற்றுறு குரல ஆகிப்<br/>
பகல் ஒளி கரப்ப வானை மறைத்தன பறவை எல்லாம்.            5.2.4<br/>
<br/>
மொய் உறு செவிகள் தாழ்ந்து முதுகு உற, முறை கால் தள்ள,<br/>
மை உறு விசும்பின் ஊடு நிமிர்ந்த வாலதிய, மஞ்சின்<br/>
மெய் உறத் தழீஇய மெல் என் பிடியொடும், வெருவலோடும்,<br/>
கை உற மரங்கள் சுற்றிப் பிளிறின களிநல் யானை.            5.2.5<br/>
<br/>
பொன்பிறழ் சிமையக் கோடு பொடி உறப், பொறியும் சிந்த,<br/>
மின்பிறழ் குடுமிக் குன்றம் வெரிந் உற நெரியும் வேலை,<br/>
புன் புற மயிரும் பூவா, கண்புலம் புறத்து நாறா,<br/>
வன் பறழ் வாயில் கௌவி, வல்லியம் இரிந்த மாதோ!      5.2.6<br/>
<br/>
 தேக்கு உறு சிகரக் குன்றம் திரிந்து மெய் நெரிந்து சிந்தத்,<br/>
தூக்கு உறு தோலர், வாளர், துரிதத்தின் எழுந்த தோற்றம்,<br/>
தாக்கு உறு செருவில் நேர்ந்தார் தாளற வீசத் தாவி,<br/>
மேக்கு உற விசைத்தார் என்னப் பொலிந்தனர் விஞ்சை வேந்தர்!            5.2.7<br/>
<br/>
தாரகை, சுடர்கள், மேகம், என்று இவை தவிரத் தாழ்ந்து,<br/>
பார் இடை அழுந்துகின்ற படர் நெடும் பனி மாக் குன்றம்,<br/>
கூர் உகிர்க் குவவுத் தோளான் கூம்பு எனக், குமிழி பொங்க,<br/>
ஆர்கலி அழுவத்து ஆழும் கலம் எனல் ஆயிற்று அன்றே!            5.2.8<br/>
<br/>
தாது உகு நறு மென் சாந்தம், குங்குமம், குலிகம், தண் தேன்,<br/>
போது உகு பொலம் தாது, என்று இத் தொடக்கத்த யாவும் பூசி,<br/>
மீது உறு சுனை நீர் ஆடி, அருவி போய் உலகின் வீழ்வ,<br/>
ஓதிய குன்றம் கீறிக் குருதி நீர் சொரிவது ஒத்த!            5.2.9<br/>
<br/>
கடல் உறும் மத்து இது என்னக் கன வரை திரியும் காலை,<br/>
மிடல் உறு புலன்கள் வென்ற மெய்த் தவர் விசும்பின் உற்றார்,<br/>
திடல் உறு கிரியில் தத்தம் செய்வினை முற்றி முற்றா<br/>
உடல் உறு பாசம் வீசா, உம்பர்ச் செல்வாரை ஒத்தார்.            5.2.10<br/>
<br/>
வெயில் இயல் குன்றம் கீறி வெடித்தலும், நடுக்கம் எய்தி<br/>
மயில் இயல் தளிர்க்கை மாதர் தழீஇக் கொளப், பொலிந்த வானோர்,<br/>
அயில் எயிற்று அரக்கன் அள்ளத் திரிந்த நாள், அணங்கு புல்லக்<br/>
கயிலையில் இருந்த தேவைத் தனித்தனிக் கடுத்தல் செய்தார்!            5.2.11<br/>
<br/>
ஊறிய நறவும், உற்ற குற்றமும், உணர்வை உண்ணச்,<br/>
சீறிய மனத்தர், தெய்வ மடந்தையர், ஊடல் தீர்வுற்று<br/>
ஆறினர், அஞ்சுகின்றார், அன்பரைத் தழுவி உம்பர்<br/>
ஏறினர், இட்டு நீத்த பைங் கிளிக்கு இரங்குகின்றார்.            5.2.12<br/>
<br/>
அநுமன் கடல் கடக்க விரைதல்<br/>
<br/>
 இத் திறம் நிகழும் வேலை, இமையவர், முனிவர், மற்றும்<br/>
முத்திறத்து உலகத்தாரும், முறைமுறை விசும்பின் மொய்த்தார்,<br/>
தொத்து உறு மலரும், சாந்தும்,  சுண்ணமும், மணியும், தூவி,<br/>
'வித்தக! சேறி 'என்றார்; வீரனும் விரைவது ஆனான்.            5.2.13<br/>
<br/>
துணைவர் கூற்றும் தூயவன் இசைவும்<br/>
<br/>
'குறு முனி குடித்த வேலை குப்புறும் கொள்கைத்து ஆதல்<br/>
வெறுவிது, விசயம் வைகும் விலங்கல் தோள் அலங்கல் வீர!<br/>
சிறிது இது என்று இகழல் பாலை அல்லை; நீ சேறி! 'என்னா<br/>
உறுவலித் துணைவர் சொன்னார்; ஒருப்பட்டான் பொருப்பை ஒப்பான்.            5.2.14<br/>
<br/>
அநுமன் தன் உறுப்புக்களைத் தொழிற்படுத்து மேலெழுதல் (4862-4863)<br/>
<br/>
 'இலங்கையின் அளவிற்று அன்றால், இவ் உரு எடுத்த தோற்றம்!<br/>
விலங்கவும் உளதன்று! 'என்று, விண்ணவர் வியந்து நோக்க,<br/>
அலங்கல் தாழ் மார்பன் முன் தாழ்ந்து, அடித்துணை அழுத்தலோடும்,<br/>
பொலம் கெழு மலையும், தாளும், பூதலம் புக்க மாதோ!            5.2.15<br/>
<br/>
வால் விசைத்து எடுத்து, வன் தாள் மடக்கி, மார்பு ஒடுக்கி, மானத்<br/>
தோல் விசைத் தோள்கள் பொங்கக் கழுத்தினைச் சுருக்கித் தூண்டும்<br/>
கால் விசைத் தடக்கை நீட்டி, கண்புலம் கதுவா வண்ணம்,<br/>
மேல் விசைத்து எழுந்தான், உச்சி விரிஞ்சன் நாடு உரிஞ்ச வீரன்.            5.2.16<br/>
<br/>
அநுமன் வேகத்தால் நிகழ்ந்தவை (4864-4869)<br/>
<br/>
ஆயவன் எழுதலோடும், அரும் பணை மரங்கள் யாவும்,<br/>
வேய் உயர் குன்றும், வென்றி வேழமும், பிறவும், எல்லாம்<br/>
'நாயகன் பணி இது! 'என்னா, நளி கடல் இலங்கை தாமும்<br/>
பாய்வன என்ன, வானம் படர்ந்தன, பழுவம் மான!            5.2.17<br/>
<br/>
 இசை உடை அண்ணல் சென்ற வேகத்தால், எழுந்த குன்றும்<br/>
பசை உடை மரமும், மாவும், பல் உயிர்க் குலமும், வல்லே<br/>
திசை உறச் சென்று சென்று, செறிகடல் இலங்கை சேரும்<br/>
விசை இல ஆகித் தாழ்ந்து வீழ்வன என்ன வீழ்ந்த!            5.2.18<br/>
<br/>
 மாவொடு, மரமும், மண்ணும், வல்லியும், மற்றும், எல்லாம்,<br/>
போவது புரிந்த வீரன் விசையினால், புணரி போர்க்கத்<br/>
தூவின, கீழும் மேலும் தூர்த்தன, சுருதி அன்ன<br/>
சேவகன் சேரா முன்னம் சேதுவும் இயன்ற மாதோ!            5.2.19<br/>
<br/>
கீண்டது வேலை நல் நீர், கீழ் உறக் கிடந்த நாகர்<br/>
வேண்டிய உலகம் எல்லாம் வெளிப்பட, மணிகள் மின்ன,<br/>
ஆண்தகை அதனை நோக்கி, 'அரவினுக்கு அரசன் வாழ்வும்<br/>
காண்தகு தவத்தன் ஆனேன் யான் 'எனக் களிப்புக் கொண்டான்.            5.2.20<br/>
<br/>
வெய்து, வான் சிறையினால் நீர் வேலையைக் கிழிய வீசி,<br/>
நொய்தின் ஆர் அமுதம் கொண்ட நோன்மையே நுவலும் நாகர்,<br/>
'உய்தும் நாம் என்பது என்னே? உறுவலிக் கலுழன் ஊழின்<br/>
எய்தினான் ஆம் 'என்று எண்ணி, அலக்கண் உற்று, இரியல் போனார்!            5.2.21<br/>
<br/>
துள்ளிய மகர மீன்கள் துடிப்பு அறச், சுறவு தூங்க,<br/>
ஒள்ளிய பனைமீன் துஞ்சத், திவலையது ஊழிக் காலின்,<br/>
வள் உகிர் வீரன் செல்லும் விசை பொர மறுகி, வாரி<br/>
தள்ளிய திரைகள் முந்து உற்று, இலங்கை மேல் தவழ்ந்த மாதோ!            5.2.22<br/>
<br/>
விசும்பில் விரைந்து செல்லும் அநுமன் தோற்றம் (4870-4878)<br/>
<br/>
இடுக்கு உறு பொருள்கள் என்னாம்? எண்திசை சுமந்த யானை<br/>
நடுக்கு உற, விசும்பில் செல்லும் நாயகன் தூதன், நாகம்<br/>
ஒடுக்கு உறு காலை, வன் காற்று அடியொடும் ஒடித்த அந்நாள்,<br/>
முடுக்கு உறக் கடலில் செல்லும் முத்தலைக் கிரியை ஒத்தான்!            5.2.23<br/>
<br/>
கொட்பு உறு புரவித் தெய்வக் கூர் நுதிக் குலிசத்தாற்கும்,<br/>
கண் புலம் கதுவல் ஆகா வேகத்தான், கடலும், மண்ணும்<br/>
உள்படக் கூடி அண்டம் உற உள செலவின், ஒற்றைப்<br/>
புட்பக விமானம் தான் அவ் இலங்கை மேல் போவது ஒத்தான்!                  5.2.24<br/>
<br/>
விண்ணவர் ஏத்த, வேத முனிவரர் வியந்து வாழ்த்த,<br/>
மண்ணவர் இறைஞ்சச், செல்லும் மாருதி, மறம் உள் கூர,<br/>
'அண்ணல் வாள் அரக்கன் தன்னை அமுக்குவென் இன்னும்! 'என்னாக்<br/>
கண்ணுதல் ஒழியச் செல்லும் கயிலையங் கிரியை ஒத்தான்!            5.2.25<br/>
<br/>
மாணியாம் வேடம் தாங்கி, மலர் அயற்கு அறிவு மாண்டு, ஓர்<br/>
ஆணியாய், உலகுக்கு எல்லாம் அறப்பொருள் நிரப்பும் அண்ணல்,<br/>
சேண் உயர் நெடுநாள் தீர்ந்த திரிதலைச் சிறுவன் தன்னைக்<br/>
காணிய விரைவில் செல்லும் கனக மால் வரையும் ஒத்தான்!            5.2.26<br/>
<br/>
மழை கிழித்து உதிர மீன்கள், மறி கடல் பாய, வானம்<br/>
குழைவு உறத், திசைகள் கீற, மேருவும் குலுங்கக், கோட்டின்<br/>
முழை உடைக் கிரிகள் முற்ற, முடுகுவான், முடிவு காலத்து<br/>
அழிவு உறக் கடுகும் வேகத் தாதையும் அனையன் ஆனான்!                  5.2.27<br/>
<br/>
 தடக்கை நால் ஐந்து பத்துத் தலையொடும் உடையான் தானே,<br/>
அடக்கி ஐம்புலன்கள் வென்ற தவம் பயன் அறுதலாலே,<br/>
கெடக் குறியாகி, மாகம் கிழக்கு எழு வழக்கு நீங்கி,<br/>
வடக்கு எழுந்து இலங்கை செல்லும் பருதி வானவனும் ஒத்தான்!            5.2.28<br/>
<br/>
புறத்து உறல் அஞ்சி, வேறு ஓர் அரணம் புக்கு உறைதல் போக்கி,<br/>
மறத் தொழில் அரக்கன் வாழும் மாநகர் மனுவின் வந்த<br/>
திறத்தகை இராமன் என்னும் சேவகற் பற்றிச் செல்லும்<br/>
அறத்தகை அரசன் திண் போர் ஆழியும் அனையன் ஆனான்!            5.2.29<br/>
<br/>
 கேழ் உலாம் முழு நிலாவில், கிளர் ஒளி இருளைக் கீறப்,<br/>
பாழி மா மேரு நாண, விசும்பு இடைப் படர்ந்த தோளான்,<br/>
ஆழி சூழ் உலகம் எல்லாம் அரும் கனல் முருங்க உண்ணும்<br/>
ஊழிநாள், வடபால் தோன்றும் உவா முழு மதியும் ஒத்தான்!            5.2.30<br/>
<br/>
 அடல் எல் ஆம் திகிரி மாயற்கு அமைந்த தன் ஆற்றல் காட்டக்,<br/>
குடல் எலாம் அவுணர் சிந்தக், குன்று எனக் குறித்து நின்ற<br/>
திடல் எலாம் தொடர்ந்து செல்லச், சேண் விசும்பு ஒதுங்கு அத்தெய்வக்<br/>
கடல் எலாம் கடக்கத் தாவும், கலுழனும் அனையன் ஆனான்!            5.2.31<br/>
<br/>
அநுமன் வேகம் கண்டு வானவர் வியத்தல்<br/>
<br/>
நாலினோடு உலகம் மூன்றும் நடுக்கு உற, அடுக்கும் நாகர்<br/>
மேல் இல் மேல் நின்ற காறும் சென்ற கூலத்தன், 'விண்டு<br/>
காலினால் அளந்த வான முகட்டையும் கடக்கக் கால<br/>
வாலினால் அளந்தான்! 'என்று, வானவர் மருளச், சென்றான்!            5.2.32<br/>
<br/>
அநுமன் வாலின் தோற்றம் (4880-4881)<br/>
<br/>
 விளித்துப் பின் வேலை தாவும் வீரன் வால், வேதம் எய்க்கும்<br/>
அளித் துப்பின் அநுமன் என்னும் அருந் துணை பெற்றதாயும்,<br/>
களித்துப் புன் தொழில் மேல் நின்ற அரக்கர் கண்ணுறுவர் என்ன<br/>
ஒளித்துப் பின்செல்லும் காலன் பாசத்தை ஒத்தது அன்றே!                  5.2.33<br/>
<br/>
மேருவை முழுதும் சூழ்ந்து, மீது உற்ற வேக நாகம்,<br/>
கார்நிறத்து அண்ணல் ஏவக் கலுழன் வந்து உற்ற காலைச்<br/>
சோர்வு உறும் மனத்த தாகிச், சுற்றிய சுற்று நீங்கிப்<br/>
பேர்வுறுகின்றவாறும் ஒத்தது, அப் பிறங்கு பேழ்வால்!            5.2.34<br/>
<br/>
அநுமன் வேகத்தால் நிகழ்ந்தவை (4882-4884)<br/>
<br/>
குன்றொடு குணிக்கும் கொற்றக் குவவுத்தோள் குரக்குச் சீயம்,<br/>
சென்று உறு வேகத் திண்கால் எறிதரத், தேவர் வைகும்<br/>
மின்தொடர் வானத்து ஆன விமானங்கள், விசையில் தம்மில்<br/>
ஒன்றொடு ஒன்று உடையத் தாக்கி, மாக்கடல் உற்ற மாதோ!                  5.2.35<br/>
<br/>
வலங்கையின் வயிர ஏதி வைத்தவன் வைகும் நாடும்<br/>
கலங்கியது! 'ஏகுவான்தன் கருத்து என் கொல்? 'என்னும் கற்பால்;<br/>
'விலங்கு அயில் எயிற்று வீரன் முடுகிய வேகம் வெய்யோர்<br/>
இலங்கையின் அளவு அன்று! 'என்னா, இம்பர் நாடு இரிந்தது இப்பால்!            5.2.36<br/>
<br/>
 'ஓசனை உலப்பு இலாத உடம்பு அமைந்து உடைய! 'என்னத்,<br/>
தேசமும், நூலும், சொல்லும் திமிங்கில கிலங்கேளாடும்,<br/>
ஆசையை உற்ற வேலை கலங்க, அன்று அண்ணல் யாக்கை<br/>
வீசிய காலின், வீந்து மிதந்தன மீன்கள் எல்லாம்!            5.2.37<br/>
<br/>
முன்னே நீட்டிய அநுமன் கைகளின் தோற்றம மைந்நாகமலையின் தோற்றம் (4846-4892)<br/>
<br/>
பொரு அரும் உருவத்து அன்னான் போகின்ற பொழுது, வேகம்<br/>
தருவன தடக்கை, தள்ளா நிமிர்ச்சிய தம்முள் ஒப்ப,<br/>
ஒருவு அரும் குணத்து வள்ளல், ஓர் உயிர்த் தம்பி, என்னும்<br/>
இருவரும் முன்னர்ச் சென்றால் ஒத்தன, இரண்டு பாலும்!                  5.2.38<br/>
<br/>
மைந்நாகமலையின் தோற்றம் (4846-4892)<br/>
<br/>
 இந் நாகம் அன்னான், எறி கால் என ஏகும் வேலைத்,<br/>
திந்நாகம் மா வில் செறி கீழ்த்திசை காவல் செய்யும்<br/>
கைந் நாகம், அந்நாள் கடல் வந்தது ஒர் காட்சி தோன்ற<br/>
மைந்நாகம் என்னும் மலை வான் உற வந்தது அன்றே!            5.2.39<br/>
<br/>
 மீ ஓங்கு செம்பொன் முடி ஆயிரம் மின் இமைப்ப,<br/>
ஓயா அருவித் திரள் உத்தரியத்தை ஒப்பத்,<br/>
தீயோர் உளராகியகால் அவர் தீமை தீர்ப்பான்,<br/>
மாயோன், மகரக் கடல்நின்று எழும் மாண்பது ஆகி!                  5.2.40<br/>
<br/>
நூல் ஏந்து கேள்வி நுகரார், புலன் நோக்கல் உற்றார்<br/>
போல் ஏந்தி நின்ற தனி ஆண்மை பொறாது நீங்கக்,<br/>
கால் ஆழ்ந்து அழுந்திக், கடல் புக்குழி, கச்சம் ஆகி<br/>
மால் ஏந்த ஓங்கும் நெடு மந்தர வெற்பு மானா!            5.2.41<br/>
<br/>
 தள்ளற்கு அரும் நல் சிறை மாடு தழைப்பொடு ஓங்க,<br/>
எள்ளற்கு அரும் நல் நிறம் எல்லை இலாது பொங்க,<br/>
வள்ளல் கடலைக் கெடநீக்கி, மருந்து வௌவி,<br/>
உள் உற்று எழும் ஓர் உவணத்து அரசு ஏயும் ஒப்ப!            5.2.42<br/>
<br/>
 ஆன்று ஆழ் நெடு நீர் இடை ஆதியொடு அந்தம் ஆகித்<br/>
தோன்றாதுநின்றான் அருள் தோன்றிட முந்து தோன்றி,<br/>
மூன்று ஆம் உலகத்தொடும் முற்று உயிராய மற்றும்<br/>
ஈன்றானை ஈன்ற சுவணத் தனி அண்டம் என்ன!                  5.2.43<br/>
<br/>
 'இந்நீரில் என்னைத் தரும் எந்தையை எய்தி அன்றி<br/>
செய்ந்நீர்மை செய்யேன்! 'எனச் சிந்தனை செய்து, நொய்தின்,<br/>
அந்நீரில் வந்த முதல் அந்தணன், ஆதி நாள் அம்<br/>
முந்நீரில் மூழ்கித், தவம் முற்றி, முளைத்தவா போல்!                  5.2.44<br/>
<br/>
பூவால் இடையூறு புகுந்து, பொறாத நெஞ்சின்<br/>
கோ ஆம் முனி சீறிட, வேலை குளித்த எல்லாம்,<br/>
மூவா முதல் நாயகன் மீள முயன்ற அந்நாள்,<br/>
தேவ ஆசுரர் வேலையில் வந்து எழு திங்கள் என்ன!            5.2.45<br/>
<br/>
மைந்நாகம் எழுந்தகாலத்து நிகழ்ந்தவை (4893-4897)<br/>
<br/>
நிறம் குங்குமம் ஒப்பன, நீல் நிறம் வாய்ந்த, நீரின்<br/>
இறங்கும் பவளக் கொடி சுற்றின, செம்பொன் ஏய்ந்த,<br/>
பிறங்கும் சிகரப் படர் முன்றில் தொறும், பிணாவோடு<br/>
உறங்கும் மகரங்கள் உயிர்ப்பொடு உணர்ந்து பேர!            5.2.46<br/>
<br/>
கூன் சூல் முதிர் இப்பி குரைக்க நிரைத்த பாசி<br/>
வான் சூல் மழை ஒப்ப வயங்கு பளிங்கு முன்றில்<br/>
தான் சூலநாளில் தகை முத்தம் உயிர்த்த சங்கம்<br/>
மீன்சூழ்வரும் அம் முழு வெண்மதி வீறு சீற!            5.2.47<br/>
<br/>
 பல்லாயிரம் ஆயிரம் காசு இனம் பாடு இமைக்கும்<br/>
கல்லார் சிமயத் தடம் கைத்தலம் நீண்டு காட்டித்<br/>
தொல் ஆர்கலியுள் புக மூழ்கி வயங்கு தோற்றத்து<br/>
எல் ஆர் மணி ஈட்டம் முகந்து எழுகின்றது என்ன!            5.2.48<br/>
<br/>
மனையில் பொலி மாக நெடுங்கொடி மாலை ஏய்ப்ப<br/>
வினையில் திரள் வெள் அருவித்திரள் தூங்கி வீழ<br/>
நினைவில் கடலூடு எழலோடும் உணர்ந்து நீங்காச்<br/>
சுனையில் பனைமீன் திமிலோடு தொடர்ந்து துள்ள!            5.2.49<br/>
<br/>
கொடு நாலொடு இரண்டு குலப்பகை, குற்றம் மூன்றும்,<br/>
சுடு ஞானம் வெளிப்பட, உய்ந்த துயக்கு இலார்போல்,<br/>
விடம் நாகம் முழைத்தலை விம்மல் உழந்து, வீங்கி,<br/>
நெடுநாள் பொறை உற்ற உயிர்ப்பு நிமிர்ந்து நிற்ப!            5.2.50<br/>
<br/>
அநுமன் மைந்நாகத்தைக் கண்டு அயிர்த்தல்<br/>
<br/>
எழுந்து ஓங்கி, விண்ணோடு மண் நோக்க, இலங்கும் ஆடி<br/>
உழுந்து ஓடு காலத்திடை, உம்பரின் உம்பர் எங்கும்<br/>
கொழுந்து ஓடி நின்ற கொழுங்குன்றை வியந்து நோக்கி,<br/>
அழுங்கா மனத்து அண்ணல், 'இது என்கொல்? ' எனா அயிர்த்தான்.            5.2.51<br/>
<br/>
அநுமன் மைந்நாகத்தைத் தலை கீழுறத் தள்ளி மேலெழுதல்<br/>
 'நீர்மேல் படரா, நெடுங்குன்று நிமிர்ந்து நிற்றல்<br/>
சீர்மேல் படராது 'எனச் சிந்தை உணர்ந்து, செல்வான்,<br/>
வேர் மேல்பட வன்தலை கீழ்ப்பட, நூக்கி, விண்ணோர்<br/>
ஊர்மேல் படரக் கடிது உம்பரின் மீது உயர்ந்தான்!            5.2.52<br/>
<br/>
மைந்நாகம் மீண்டும் எழுந்து அநுமனொடு கூறல் (4900-4904)<br/>
<br/>
 உந்தாமுன் உலைந்து உயர் வேலை ஒளித்த குன்றம்<br/>
சிந்தாகுலம் உற்றது; பின்னரும் தீர்வில் அன்பால்<br/>
வந்து ஓங்கி ஆண்டு ஓர் சிறு மானுட வேடம் ஆகி<br/>
'எந்தாய்! இது கேள்! 'என இன்ன இசைத்தது அன்றே.            5.2.53<br/>
<br/>
 'வேற்றுப் புலத்தோன் அலன், ஐய! விலங்கல் எல்லாம்<br/>
மாற்றுச் சிறை என்று, அரி, வச்சிரம் மாண ஓச்ச,<br/>
வீற்றுப்பட நூறிய வேலையின், வேலை உய்த்துக்<br/>
காற்றுக்கு இறைவன் எனைக் காத்தனன், அன்பு காந்த. '            5.2.54<br/>
<br/>
 'அன்னான் அருங்காதலன் ஆதலின் அன்பு தூண்ட<br/>
என்னால் உனக்கு ஈண்டு செயற்கு உரித்தாயது இன்மை<br/>
பொன்னார் சிகரத்து இறை ஆறினை போதி என்னா<br/>
உன்னா உயர்ந்தேன் உயர்விற்கும் உயர்ந்த தோளாய்!            5.2.55<br/>
<br/>
'கார் மேக வண்ணன் பணி பூண்டனன், காலின் மைந்தன்<br/>
தேர்வான் வருகின்றனன் சீதையைத், தேவர் உய்யப்<br/>
பேர்வான் அயல் சேறி, இதில் பெரும்பேறு இல்! 'என்ன<br/>
நீர்வேலையும் என்னை உரைத்தது, நீதிநின்றாய்!            5.2.56<br/>
<br/>
 'நல் தாயினும் நல்லன் எனக்கு இவன்! என்று நாடி<br/>
இற்றே, இறை! எய்தினன்; ஏயது கோடி என்னால்;<br/>
பொன்தார் அகல் மார்ப தம் இல்லுழை வந்த போதே<br/>
உற்றார்செயல் மற்றும் உண்டோ? 'என உற்று உரைத்தான்.            5.2.57<br/>
<br/>
அநுமன் மைந்நாகத்தை நோக்கல்<br/>
<br/>
உரைத்தான் உரையால், இவன் ஊறு இலன் என்பது உன்னி,<br/>
விரைத் தாமரை வாள் முகம் விட்டு விளங்க, வீரன்<br/>
சிரித்தான் அளவே சிறிது அத்திசைச் செல்ல நோக்கி,<br/>
வரைத்தாழ் நெடும் பொன் குடுமித் தலை மாடு கண்டான்.            5.2.58<br/>
<br/>
அநுமன் மைந்நாகத்தொடு கூறல் (4906-4907)<br/>
<br/>
 'வருந்தேல்! இது என்? துணை வானவன் வைத்த காதல்!<br/>
அருந்தேன் இனி யாதும் ஒன்று, ஆசை நிரப்பி அல்லால்;<br/>
பெருந் தேன்மொழி சார நின் அன்பு பிணித்த போதே<br/>
இருந்தேன், நுகர்ந்தேன் : இதன்மேல் இனி ஈவது என்னோ? '                  5.2.59<br/>
<br/>
 'முன்பின் சிறந்தார் இடை உள்ளவர் காதல், முற்றப்<br/>
பின்பின் சிறந்தார்; குணம் நன்று இது! பெற்ற யாக்கைக்கு<br/>
என்பின் சிறந்து ஆயது ஒர் ஊற்றம் உண்டு என்னல் ஆமே?<br/>
அன்பின் சிறந்தாயது ஒர் பூசனை யார்கண் உண்டே? '            5.2.60<br/>
<br/>
அநுமன் மைந்நாகத்தைப் பாராட்டி மேலும் செல்லுதல்<br/>
<br/>
 'ஈண்டே கடிது ஏகி, இலங்கை விலங்கல் எய்தி,<br/>
ஆண்டான் அடிமைத் தொழில் ஆற்றலின் ஆற்றல் உண்டே?<br/>
மீண்டால் நுகர்வேன் நின் விருந்து 'என வேண்டி, மெய்ம்மை<br/>
பூண்டான் அவன் கண்புலம் பிற்பட, முன்பு போனான்.            5.2.61<br/>
<br/>
அநுமன் விரைவு<br/>
<br/>
செவ்வான் கதிரும், குளிர் திங்களும், தேவர் வைகும்<br/>
வெவ்வேறு அரணங்களும், மீனொடு, மேகம், மற்றும்,<br/>
எவ்வாய் உலகத்தவும், ஈண்டி இருந்த தம்மின்<br/>
ஒவ்வாதன ஒத்திட, ஊழி வெம் காலும் ஒத்தான்!            5.2.62<br/>
<br/>
அநுமன் விரைவால் நிகழ்ந்தவை (4910-4911)<br/>
<br/>
நீர்மேல் கடல்மேல் நிமிர்கின்ற நிமிர்ச்சி நோக்காப்,<br/>
பார்மேல் தவழ் சேவடி பாய் நடவாப் பதத்து என்<br/>
தேர்மேல் குதிகொண்டவன், இத்திறம் சிந்தைசெய்தான்!<br/>
ஆர்மேல்கொல்? என்று எண்ணி, அருக்கனும் ஐயம் உற்றான்!            5.2.63<br/>
<br/>
வாள் ஒத்து ஒளிர் வால் எயிறு ஊழின் மருங்கு இமைப்ப,<br/>
நீள் ஒத்து உயர் தோளின் விசும்பு நிரம்பு மெய்யின்,<br/>
கோள் ஒத்தவன் மேனி, விசும்பு இரு கூறு செய்யும்<br/>
நாள் ஒத்தது : மேல் ஒளி கீழ் இருள் உற்ற ஞாலம்!      5.2.64<br/>
<br/>
சுரசை தோன்றுதல்<br/>
<br/>
 'மூன்று உற்ற தலத்திடை முற்றிய துன்பம் வீப்பான்<br/>
ஏன்று உற்று வந்தான் வலி எம்மை உணர்த்து நீ! 'என்று<br/>
ஆன்று உற்ற வானோர் குறைநேர, அரக்கி ஆகித்,<br/>
தோன்றுற்று நின்றாள், சுரசைப் பெயர்ச் சிந்தை தூயாள்.  5.2.65<br/>
<br/>
சுரசைகூற்று (4913-4914)<br/>
<br/>
பேழ்வாய் ஒர் அரக்கி உருக்கொடு பெட்பின் ஓங்கிக்,<br/>
'கோள்வாய் அரியின் குலத்தாய்! கொடுங் கூற்றும் உட்க<br/>
வாழ்வாய் எனக்கு ஆம் இடமாய் வருவாய் கொல்? 'என்னா,<br/>
நீள்வாய் விசும்பும் தனது உச்சி நெருக்க நின்றாள்!      5.2.66<br/>
<br/>
'தீயே எனல் ஆய பசி பிணி தீர்த்தல் செய்வான்<br/>
ஆயே விரைவு உற்று எனை அண்மினை, வண்மையாள!<br/>
நீயே இனி வந்து, நிணங்கொள் பிணங்கு எயிற்றின்<br/>
வாயே புகுவாய்! வழி மற்று இலை வானின்! 'என்றாள்.      5.2.67<br/>
<br/>
அநுமன்கூற்று<br/>
<br/>
'பெண்பால் ஒரு நீ பசிப் பீழை ஒறுக்க நொந்தாய் :<br/>
உண்பாய் எனது ஆக்கையை : யான் உதவற்கு நேர்வல்,<br/>
விண்பாலவர் நாயகன் ஏவல் இழைத்து மீண்டால்,<br/>
நண்பால் 'எனச் சொல்லினன், நல் அறிவாளன்; நக்காள்.      5.2.68<br/>
<br/>
சுரசை கூற்றும் அநுமன் கூற்றும்<br/>
<br/>
 'காய்ந்து ஏழ் உலகங்களும் காண நின் யாக்கை தன்னை<br/>
ஆர்ந்தே பசிதீர்வன்! இது ஆணை! 'என்று அன்னள் சொன்னாள்.<br/>
ஓர்ந்தானும், 'இகந்து ஒருவேன்! நினது ஊழில் பேழ்வாய்ச்<br/>
சேர்ந்து ஏகுகின்றேன், வலையாம் எனில் தின்றிடு! 'என்றான்.            5.2.69<br/>
<br/>
அநுமன் பேருருக் கொள்ளுதல்<br/>
<br/>
அக்காலை அரக்கியும் அண்டம் அனந்தம் ஆகப்<br/>
புக்கால் நிறையாத புழைப் பெருவாய் திறந்து<br/>
விக்காது விழுங்க நின்றாள்; அதுநோக்கி வீரன்<br/>
திக்கு ஆர் அவள்வாய் சிறிதாம்வகை சேணில் நீண்டான்.      5.2.70<br/>
<br/>
அநுமன் சுரசை வாயுள் புக்கு மீளல்<br/>
<br/>
நீண்டான், உடனே சுருங்கா, நிமிர் வாய் இடத்தின்<br/>
ஊண்தான் என உற்று, ஒர் உயிர்ப்பு உயிராத முன்னம்<br/>
மீண்டான்! அது கண்டனர் விண் உறைவோர்கள் : 'எம்மை<br/>
ஆண்டான் வலன்! 'என்று அலர்தூய், நெடிது ஆசி சொன்னார்.      5.2.71<br/>
<br/>
சுரசை ஏத்தொடு தூதன் சென்றமை (4919-4921)<br/>
<br/>
மின் மேல் படர் நோன்மையின் ஆம் உடல் வீக்கம் நீங்கித்,<br/>
தன்மேனியளாய், அவள், தாயினும் அன்பு தாழ,<br/>
'என் மேல் முடியாதன? 'என்று இனிது ஏத்தி நின்றாள்.<br/>
பொன் மேனியனும், நெடிது ஆசி புனைந்து, போனான்.      5.2.72<br/>
<br/>
 கீதங்கள் இசைத்தனர் கின்னரர் கீதம் நின்ற<br/>
பேதங்கள் இயம்பினர் பேதையர் ஆடல் மிக்க<br/>
பூதங்கள் தொடர்ந்து புகழ்ந்தன பூசுரேசர்<br/>
வேதங்கள் இயம்பினர் தனெ்றல் விருந்து செய்ய!      5.2.73<br/>
<br/>
மந்தாரம் உந்து மகரந்தம் மணந்த வாடை<br/>
செந்தாமரை வாள் முகத்துச் செறி வேர் சிதைப்பத்<br/>
தம்தாம் உலகத்திடை விஞ்சையர் பாணி தாழாக்<br/>
கந்தார வீணைக்களி செஞ்செவி தாழ்ந்து நுங்க.      5.2.74<br/>
<br/>
அங்காரதாரை தோற்றம் (4922-4924)<br/>
<br/>
வெம் கார்நிறப் புணரி வேறேயும் ஒன்று அப்<br/>
பொங்கு ஆர்கலிப் புனல் தரப் பொலிவதே போல்<br/>
'இங்கு ஆர் கடத்திர் எனை? 'என்னா எழுந்தாள்<br/>
அங்காரதாரை பிறிது ஆலாலம் அன்னாள்!      5.2.75<br/>
<br/>
காதக் கடும் குறி கணத்து இறுதி கண்ணாள்<br/>
பாதச் சிலம்பின் ஒலி வேலை ஒலி பம்ப<br/>
வேதக் கொழுஞ்சுடரை நாடி நெடு மேல்நாள்<br/>
ஓதத்து இன் ஊடு வரு கைடவனை ஒத்தாள்!      5.2.76<br/>
<br/>
துண்டப் பிறைத்துணை எனச் சுடர் எயிற்றாள்;<br/>
கண்டத் திடைக் கறை உடைக் கடவுள் கைம்மா<br/>
முண்டத்து உரித்த உரியால் முளரி வந்தான்<br/>
அண்டத்தினுக்கு உறை அமைத்தனைய வாயாள்!      5.2.77<br/>
<br/>
அங்காரதாரையைக் கண்ட அநுமன் கருதியது (4925-4926)<br/>
<br/>
நின்றாள் நிமிர்ந்து அலை நெடுங்கடலின் நீர் தன்<br/>
வன் தாள் அலம்ப முடி வான் முகடு வௌவ;<br/>
அன்று ஆய்திறத்தவன் அறத்தை அருேளாடும்<br/>
தின்றாள் ஒருத்தி இவள்! என்பது தெரிந்தான்.      5.2.78<br/>
<br/>
பேழ் வாய் அகத்து அலது பேர் உலகம் மூடும்<br/>
நீள் வான் அகத்தின் இடை ஏகும் நெறி காணான்<br/>
வாழ் வான் அனுக்க வளர்வாள் பில வயிற்றைப்<br/>
போழ்வான் நினைத்து இனைய வாய்மொழி புகன்றான்.      5.2.79<br/>
<br/>
அநுமன் வினவுதல்<br/>
<br/>
'சாயா வரம் தழுவினாய்; தழிய பின்னும்<br/>
ஓயா உயர்ந்த விசை கண்டும் உணர்கில்லாய்!<br/>
வாயால் அளந்து நெடு வான்வழி அடைத்தாய்!<br/>
நீ யாரை? என்னை இவண் நின்ற நிலை? 'என்றான்.      5.2.80<br/>
<br/>
அங்காரதாரை மறுமொழி<br/>
<br/>
 'பெண்பால் எனக் கருது பெற்றி ஒழி! உற்றால்<br/>
விண் பாலவர்க்கும் உயிர் வீடுவது மெய்யே!<br/>
கண்பால் அடுக்க உயர் காலன் வருமேனும்<br/>
உண்பால் ஒருத்தி; அது ஒழிப்பது அரிது! 'என்றாள்.      5.2.81<br/>
<br/>
அநுமன் அங்காரதாரையின் வாயுள் புக்கு வயிற்றினைக் கிழித்து வெளிப்படல்<br/>
<br/>
 திறந்தாள் எயிற்றை அவள்! அண்ணல் இடை சென்றான்!<br/>
அறந்தான் அரற்றியது! அயர்த்து அமரர் எய்த்தார்!<br/>
இறந்தான் எனக்கொடு; ஒர் இமைப்பதனின் முன்னம்<br/>
பிறந்தான்! எனப் பெரிய கோளரி பெயர்ந்தான்!      5.2.82<br/>
<br/>
அங்காரதாரை வயிற்றிலிருந்து வெளிவந்த அநுமன் தோற்றம் (4930-4931)<br/>
<br/>
கள்வாய் அரக்கி கதறக் குடர் கணத்தில்<br/>
கொள் வார் தடக்கையன் விசும்பின்மிசை கொண்டான்<br/>
முள் வாய் பொருப்பின் முழை எய்தி மிக நொய்தின்<br/>
உள் வாழ் அரக் கொடு எழு திண் கலுழன் ஒத்தான்!      5.2.83<br/>
<br/>
சாகா வரத் தலைவரில் திலகம் அன்னான்<br/>
ஏகா அரக்கி குடர் கொண்டு உடன் எழுந்தான்<br/>
மா கால் விசைக்க வடம் மண்ணில் உற வாலோடு<br/>
ஆகாயம் உற்ற கதலிக்கு உவமை ஆனான்!      5.2.84<br/>
<br/>
அநுமன் வென்றியால் நிகழ்ந்தவை<br/>
<br/>
ஆர்த்தார்கள் வானவர்கள்; தானவர் அழுங்கா<br/>
வேர்த்தார்; விரிஞ்சனும் வியந்து மலர்வெள்ளம்<br/>
தூர்த்தான்; அகன் கயிலையில் தொலைவு இலோனும்<br/>
பார்த்தான்; முனி தலைவர் ஆசிகள் பகர்ந்தார்.      5.2.85<br/>
<br/>
அநுமன் மீண்டும் ஏகுதல்<br/>
<br/>
மாண்டாள் அரக்கி; அவள் வாய் வயிறு காறும்<br/>
கீண்டான் இமைப்பின் இடை மேருகிரி கீழா<br/>
நீண்டான் வயக் கதி நினைப்பின் நெடிது என்னப்<br/>
பூண்டான் அருக்கன் உயர் வானின்வழி போனான்!      5.2.86<br/>
<br/>
அநுமன் நினைவு (4934-4935)<br/>
<br/>
'சொற்றார்கள் சொற்றதுணை பல தொகையது அன்றோ?<br/>
முற்றா முடிந்த நெடு வானின் இடை முந்நீ<br/>
ரில் தாவி எற்று எனினும் யான் இனி இலங்கை<br/>
உற்றால் விலங்கும் இடையூறு 'என உணர்ந்தான்.      5.2.87<br/>
<br/>
 'ஊறு கடிது ஊறுவன; ஊறில் அறம் உன்னாத்<br/>
தேறல் இல் அரக்கர்புரி தீமை அவை தீரா<br/>
ஏறுவகை இங்கு உளது; இராம! என எல்லாம்<br/>
மாறும்; அதின் மாறு பிறிது இல் 'என மதித்தான்.      5.2.88<br/>
<br/>
அநுமன் பவளமலையில் பாய்தல்<br/>
<br/>
 தசும்பு உடைக் கனகம் நாஞ்சில் கடிமதில் தணித்து நோக்கா,<br/>
அசும்பு உடைப் பிரசத் தெய்வக் கற்பக நாட்டை அண்மி,<br/>
விசும்பு இடை செல்லும் வீரன் விலங்கி வேறு, இலங்கை மூதூர்ப்<br/>
பசும் புடைச் சோலைத்து ஆங்கோர் பவள மால் வரையில் பாய்ந்தான்!      5.2.89<br/>
<br/>
பவளமலை சலித்தல்<br/>
<br/>
 மேக்கு உறச் செல்வோன் பாய, வேலைமேல் இலங்கை வெற்பு<br/>
நூக்கு உறுத்து, அங்கும் இங்கும் தள்ளுற, நுடங்கும் நோன்மை,<br/>
போக்குறற்கு இடையூறாகப் புயலொடு பொதிந்த வாடை<br/>
தாக்குறத் தகர்ந்து சாயும் கலம் எனத் தக்கது அன்றே!      5.2.90<br/>
<br/>
அநுமன் இலங்கையைக் காண்டல்<br/>
<br/>
மண் அடி உற்று, மீது வான் உறு வரம்பின் தன்மை<br/>
எண் அடி அற்ற குன்றில் நிலைத்து நின்று எய்த நோக்கி,<br/>
விண்ணிடை உலகம் என்னும் மெல்லியல், மேனி நோக்கக்<br/>
கண்ணடி வைத்தது அன்ன, இலங்கையைக் கண்ணில் கண்டான்!      5.2.91<br/>
<br/>
அநுமன் இலங்கையை வியத்தல் (4939-4941)<br/>
<br/>
 நல் நகர் அதனை நோக்கி, நளினக் கை மறித்து, 'நாகர்<br/>
பொன் நகர் இதனை ஒக்கும் என்பது புல்லிது, அம்மா!<br/>
அந்நகர், இதனின் நன்றேல், அண்டத்தை முழுதும் ஆள்வான்<br/>
இந்நகர் இருந்து வாழான்! இது, அதற்கு ஏது! 'என்றான்.      5.2.92<br/>
<br/>
 'மாண்டது ஓர் நிலத்திற்றாம் 'என்று உணர்த்துதல் வாய்மைத்து அன்றால்!<br/>
வேண்டிய வேண்டின் எய்தி வெறுப்பு இன்றி விழைந்த துய்க்கும்<br/>
ஈண்டு அரும் போக இன்பம் ஈறு இலது, யாண்டுக் கண்டாம்,<br/>
ஆண்டு அது துறக்கம்! அஃதே அருமறைத் துணிவும், அம்மா!      5.2.93<br/>
<br/>
 'உள் புலம் எழுநூறு என்பர் ஓசனை; உலகம் மூன்றில்<br/>
தடெ்பு உறு பொருள்கள் எல்லாம் இதன் உழைச் செறிந்த என்றால்,<br/>
நுட்புலம் நுணங்கு கேள்வி நுழைவினர் எனினும், நோக்கும்<br/>
கண் புலம் வரம்பிற்றாமே? காட்சியும் கரையிற்றாமே?      5.2.94<br/>
 ------------------  <br/>
<center><h3>
5.3   ஊர் தேடு படலம்  (4942- 5175)</h3>
</center>
இலங்கை நகர மாடவருணனை (4942-4949)<br/>
<br/>
பொன்கொண்டு இழைத்த? மணியைக்கொடு பொதிந்த?<br/>
மின்கொண்டு அமைத்த? வெயிலைக்கொடு சமைத்த?<br/>
என்கொண்டு இயற்றிய? எனத் தெரிவு இலாத<br/>
வன் கொண்டல் விட்டு மதி முட்டுவன மாடம்!              5.3.1<br/>
<br/>
நாக ஆலயங்கெளாடு நாகர் உலகும் தம்<br/>
பாகு ஆர் மருங்கும் இல என்ன உயர் பண்ப!<br/>
ஆகாயம் அஞ்ச அகல் மேருவை அனுக்கும்<br/>
மாகால் வழங்கு சிறு தனெ்றல் என நின்ற!                   5.3.2<br/>
<br/>
மாகாரின் மின்கொடி மடக்கினர் அடுக்கி<br/>
மீகாரம் எங்கணும் நறும் துகள் விளக்கி<br/>
ஆகாய கங்கையினை அங்கையினின் அள்ளிப்<br/>
பாகு ஆய செம் சொல் அவர் வீசுபடு அகாரம்!                   5.3.3<br/>
<br/>
பஞ்சி ஊட்டிய பரட்டு இசை கிண்கிணிப் பதுமச்<br/>
செம் செவிச் செழும் பவளத்தின் கொழுஞ் சுடர் சிதறி,      <br/>
மஞ்சின் அஞ்சன நிறம் மறைத்து அரக்கியர் வடித்த<br/>
அம் சில் ஓதியோடு உவமைய ஆக்குற அமைவ!                 5.3.4<br/>
<br/>
 நான நாள் மலர்க் கற்பக நறுவிரை நான்ற<br/>
பானம் வாய் உற வெறுத்த தாள் ஆறு உடைப் பறவை<br/>
தேன் அவாம் விரைச் செழுங் கழுநீர்த் துயில் செய்ய<br/>
வான யாறு தம் அரமியத் தலம் தொறும் மடுப்ப!                 5.3.5<br/>
<br/>
குழலும், வீணையும், யாழும், என்று இனையன குழைய,<br/>
மழலை மென்மொழி கிளிக்கு இருந்து அளிக்கின்ற மகளிர்<br/>
சுழலும் நல்நெடும் தடமணிச் சுவர்தொறும் துவன்றும் <br/>
நிழலும், தம்மையும், வேற்றுமை தெரிவரு நிலைய!                   5.3.6<br/>
<br/>
இனைய மாடங்கள், இந்திரற்கு அமைவர எடுத்த<br/>
மனையின் மாட்சிய என்னின், அச் சொல்லும் மாசு உண்ணும் :<br/>
அனையவாம் எனின், அரக்கர்தம் திருவுக்கும் அளவை,<br/>
நினையலாம்? அன்றி உவகையும் அன்னதாய் நிற்கும்!                   5.3.7<br/>
<br/>
மணிகள் எத்துணை பெரியவும், மால் திரு மார்பின்<br/>
அணியும் காசினும் அகன்றன உள எனல் அரிதால்;<br/>
திணியும் நல் நகர்த் திருமனை, தெய்வமாத் தச்சன்<br/>
துணிவின் வந்தனன் தொட்டு அழகு இழைத்த அத் தொழில்கள்!                   5.3.8<br/>
<br/>
அரக்கர்பெருமை<br/>
<br/>
மரம் அடங்கலும் கற்பகம் : மனை எலாம் கனகம் :<br/>
அர மடந்தையர் சிலதியர் அரக்கியர்க்கு; அமரர்<br/>
உரம் அடங்கி வந்து உழையராய் உழல்குவர் : ஒருவர்<br/>
தரம் அடங்குவது அன்று இது! தவம் செய்த தவமால்!                   5.3.9<br/>
<br/>
இராவணன் பெருமை<br/>
<br/>
தேவர் என்பவர் யாரும் இத் திருநகர்க்கு இறைவற்கு<br/>
ஏவல் செய்பவர் செய்கிலாதவர் எவர்? என்னின்<br/>
மூவர் தம்முளும் ஒருவன் அங்கு உழையனா முயலும்!<br/>
தாவில் மாதவம் அல்லது பிறிது ஒன்று தகுமோ?                   5.3.10<br/>
<br/>
படைமிகுதி (4952-4953)<br/>
<br/>
போர் இயன்றன தோற்ற என்று இகழ்தலில், புறம்போய்<br/>
நேர் இயன்ற வன் திசைதொறும் நின்ற மா நிற்க,<br/>
ஆரியன் தனித் தெய்வ மாக் களிறும், ஓர் ஆழிச்<br/>
சூரியன் தனித் தேருமே, இந்நகர்த் தொகாத!                   5.3.11<br/>
<br/>
 வாழும் மன் உயிர் யாவையும் ஒருவழி வாழும்<br/>
ஊழி நாயகன் திருவயிறு ஒத்துளது இவ் ஊர்!<br/>
ஆழி அண்டத்தின், அருக்கன்தன் அலங்கு தேர்ப் புரவி<br/>
ஏழும் அல்லன, ஈண்டு உள குதிரைகள் எல்லாம்!                   5.3.12<br/>
<br/>
பலவகையொலி<br/>
<br/>
தழங்கு பேரியின் அரவமும், தகை நெடும் களிறு<br/>
முழங்கும் ஓதையும், மூரிநீர் முழக்கொடு முழங்கும்;<br/>
கொழுங் குழல் புதுக் குதலையர் நூபுரக் குரலின்,<br/>
வழங்கும் மேகலைக் கிண்கிணி வயின்தொறும் மறையும்!                   5.3.13<br/>
<br/>
இலங்கைநகரின் பெருமை (4955-4959)<br/>
<br/>
மரகதத்தினும், மற்று உள மணியினும், வனைந்த<br/>
குரகதத் தனித் தேர் எலாம் இமைப்பு இல் பல் கோடி<br/>
இரவி வெட்க நின்று இமைக்கின்ற இயற்கைய என்றால்,<br/>
நரகம் ஒக்குமால் நல் நெடும் துறக்கம் இந்நகர்க்கு!                   5.3.14<br/>
<br/>
திருகு வெம் சினத்து அரக்கரும் கருநிறம் தீர்ந்தார்,<br/>
அருகு போகின்ற திங்களும் மறு அற்றது, அழகைப்<br/>
பருகும் இந்நகர்த் துன் ஒளி பரத்தலில், பசும்பொன்<br/>
உருகுகின்றது போன்று உளது உலகு சூழ் உவரி!                   5.3.15<br/>
<br/>
அண்டம் முற்றவும் விழுங்கு இருள் அகற்றும் நின்று, அகல்வான்<br/>
கண்ட அத் தனிக் கடிநகர் நெடுமனை; கதிர்கட்கு<br/>
உண்டு அவ் ஆற்றல் என்று உரைப்பு அரிது! ஒப்பிடில், தம்முன்<br/>
விண்டவாய்ச் சிறு மின்மினி என்னவும் விளங்கா!                   5.3.16<br/>
<br/>
தேனும், சாந்தமும், மான்மதச் செறி நறும் சேறும்,<br/>
வான நாள் மலர் கற்பக மலர்களும், வய மாத்<br/>
தான வாரியும் நீரொடு மடுத்தலில் தழீஇய<br/>
மீனும், தானும், ஓர் வெறிமணம் கமழுமால் வேலை!                   5.3.17<br/>
<br/>
தெய்வத் தச்சனை புகழ்துமோ? செங்கண் வாள் அரக்கன்<br/>
மெய் ஒத்து ஆற்றிய தவத்தையே வியத்துமோ? விரிஞ்சன்<br/>
ஐயப்பாடு இலா வரத்தையே மதித்துமோ? அறியாத்<br/>
தொய்யல் சிந்தையேம் யாவரை யாது என்று துதிப்பேம்?                   5.3.18<br/>
<br/>
பொழில் சிறப்பு<br/>
<br/>
 வானும் நிலனும் பெறுமாறு இனி மற்றும் உண்டோ?<br/>
கானும் பொழிலும் இவை செங் கனகத்தினாலும்<br/>
ஏனை மணியாலும் இயற்றிய வேனும் யாவும்<br/>
தேனும் மலரும் கனியும் தரச் செய்த செய்கை.                   5.3.19<br/>
<br/>
கோபுரவருணனை<br/>
<br/>
 நீரும், வையமும், நெருப்பும், மேல் நிமிர் நெடும் காலும்<br/>
மாரி வானமும், வழங்கல வாகும் தம் வளர்ச்சி<br/>
ஊரின் இந் நெடும் கோபுரத்து உயர்ச்சி கண்டு உணர்ந்தால்,<br/>
மேரு எங்ஙனம் விளர்க்குமோ உடல் முற்றும் வெள்கி?                            5.3.20<br/>
<br/>
மதில் வருணனை (4962-4965)<br/>
<br/>
முன்னம் யாவரும், 'இராவணன் முனியும் என்று எண்ணிப்<br/>
பொன்னின் மாநகர் மீச்செலான் கதிர் 'எனப் புகல்வார்;<br/>
கன்னி ஆரையின் ஒளியினில் கண்வழுக் குறுதல்<br/>
உன்னி, நாள்தொறும் விலங்கினன் போதலை உணரார்!                            5.3.21<br/>
<br/>
 'தீய செய்குநர் தேவரால், அனையவர் சேரும்<br/>
வாயில் இல்லது ஓர் வரம்பு அமைக்குவன் 'என மதியாக்<br/>
காயம் என்னும் அக் கணக்கு அறு பதத்தையும் கடக்க<br/>    
ஏயும் நல் மதில் இட்டனன், கயிலை அன்று எடுத்தான்!                            5.3.22<br/>
<br/>
கறங்கு கால் புகா, கதிரவன் ஒளி புகா, மறலி<br/>
மறம் புகாது, இனி, வானவர் புகார் என்கை வம்பே!<br/>
திறம்பு காலத்துள், யாவையும் சிதையினும் சிதையா<br/>
அறம் புகாது, இந்த அணிமதிள் கிடக்கைநின்று அகத்தின்!                            5.3.23<br/>
<br/>
கொண்ட வான் திரைக் குரைகடல் இடையதாய்க் குடுமி<br/>
எண் தவா விசும்பு எட்ட நின்று இமைக்கின்ற இயல்பால்,<br/>
பண்டு அரா அணைப் பள்ளியான் உந்தியில் பயந்த<br/>
அண்டமேயும் ஒத்து இருந்தது இவ் அணி நகர் அமைதி!                            5.3.24<br/>
<br/>
இலங்கைநகர் வாழ்வோர் செயல் (4966-4981)<br/>
<br/>
 பாடுவார் பலர், எண் இல் மற்று அவரினும் பலரால்<br/>
ஆடுவார்கள், மற்று அவரினும் பலருளர் அமைதி<br/>
கூடு வாரிடை இன்னியம் கொட்டுவார், முட்டு இல்<br/>
வீடு காண்குறும் தேவரால் விழு நடம் காண்பார்!                            5.3.25<br/>
<br/>
வானம் மாதரோடு இகலுவர் விஞ்சையர் மகளிர்,<br/>
ஆன மாதரோடு ஆடுவர் இயக்கியர், அவரைச்<br/>
சோனை வார் குழல் அரக்கியர் தொடர்குவர், தொடர்ந்தால்,<br/>
ஏனை நாகியர் அரு நடக் கிரியை ஆய்ந்திருப்பார்!                            5.3.26<br/>
<br/>
செல்வ வளம்<br/>
<br/>
இழையும், ஆடையும், மாலையும், சாந்தமும், ஏந்தி<br/>
உழையர் என்ன நின்று உதவுவ நிதியங்கள்! ஒருவர்<br/>
விழையும் போகமே இங்கு இது? வாய்கொடு விளம்பின்,<br/>
குழையும்! நெஞ்சினால் நினையினும் மாசு என்று கொள்ளும்!                            5.3.27<br/>
<br/>
நகர் அமைத்த திறம்<br/>
<br/>
 பொன்னின் மால்வரைமேல் மணி பொழிந்தன பொருவ,<br/>
உன்னி, நான்முகத்து ஒருவன் நின்று ஊழ்முறை உரைப்பப்<br/>
பன்னி நாள் பல பணி உழந்து, அரிதினில் படைத்தான்,<br/>
சொன்ன வானவர் தச்சனாம், இந்நகர் துதிப்பான்!                            5.3.28<br/>
<br/>
 மகர வீணையின் மந்தர கீதத்து மறைந்த<br/>
சகர வேலையின் ஆர்கலி! திசைமுகம் தழுவும்<br/>
சிகர மாளிகைத் தலம் தொறும் தெரிவையர் தீற்றும்<br/>
அகரு தூமத்தின் அழுந்தின முகில் குலம் அனைத்தும்!                            5.3.29<br/>
<br/>
பளிக்கு மாளிகைத் தலம் தொறும், இடம் தொறும், பசுந்தேன்<br/>
துளிக்கும் கற்பகத் தண் நறும் சோலைகள் தோறும்,<br/>
அளிக்கும் தேறல் உண்டு, ஆடுநர் பாடுநர் ஆகிக்,<br/>
களிக்கின்றார் அலால், கவல்கின்றார் ஒருவரைக் காணேன்!                            5.3.30<br/>
<br/>
தேறல் மாந்தினர், தேன் இசை மாந்தினர், செவ்வாய்<br/>
ஊறல் மாந்தினர், இன் உரை மாந்தினர், ஊடல்<br/>
கூறல் மாந்தினர், அனையவர்த் தொழுது, அவர் கோபத்து<br/>
ஆறல் மாந்தினர், அரக்கியர்க்கு உயிர் அன்ன அரக்கர்!                            5.3.31<br/>
<br/>
எறித்த குங்குமத்து இளமுலை எழுதிய தொய்யில்<br/>
கறுத்த மேனியில் பொலிந்தன! ஊடலில் கனன்று<br/>
மறித்த நேக்கியர் மலர் அடி மஞ்சுளப் பஞ்சி<br/>
குறித்த கோலங்கள், பொலிந்தில, அரக்கர்தம் குஞ்சி!                            5.3.32<br/>
<br/>
 விளரிச் சொல்லியர் ஓதியால், வேலையுள் மிடைந்த<br/>
பவளக் கோடு எனப் பொலிந்தது! படைநெடும் கண்ணால்,<br/>
குவளைக் கோட்டகம் கடுத்தது! குளிர்முகக் குழுவால்,<br/>
முளரிக் கானமும் ஒத்தது, முழங்குநீர் இலங்கை!                            5.3.33<br/>
<br/>
எழுந்தனர் திரிந்து வைகும் இடத்ததாய், இன்று காறும்<br/>
கிழிந்திலது அண்டம், என்னும் இதனையே கிளப்பது அல்லால்,<br/>
அழிந்துநின்று ஆவது என்னே? அலர் உேளான் ஆதி ஆக, ஒழிந்த<br/>
வேறு உயிர்கள் எல்லாம், அரக்கருக்கு உறையும் போதா!                            5.3.34<br/>
<br/>
காயத்தால் பெரியர், வீரம் கணக்கு இலர், உலகம் கல்லும்<br/>
ஆயத்தார், வரத்தின் தன்மை அளவு அற்றார், அறிதல் தேற்றா<br/>
மாயத்தார், அவர்க்கு எங்கேனும் வரம்பும் உண்டாமே? மற்றோர்<br/>
தேயத்தார் தேயம் சேர்ந்தால், தேர்விலார் செருவிற் சேறல்!                            5.3.35<br/>
<br/>
கழல் உலாம் காலும், கால வேல் உலாம் கையும், காந்தும்<br/>
அழல் உலாம் கண்ணும், இல்லா ஆடவர் இல்லை! அன்னார்<br/>
குழல் உலாம் களி வண்டு ஆர்க்கும் குஞ்சியால், பஞ்சி குன்றா<br/>
மழலை யாழ்க் குதலைச் செவ்வாய் மாதரும் இல்லை மாதோ!                            5.3.36<br/>
<br/>
 கள் உறக் கனிந்த பங்கி அரக்கரைக் கடுத்த! காதல்<br/>
புள் உறத் தொடர்வ, மேனி புலால் உறக் கடிது போவ,<br/>
வெள் உறுப்பு எயிற்ற, செய்ய தலையன, கரிய மெய்ய,<br/>
உள் உறக் களித்த, குன்றின் உயர்ச்சிய, ஓடை யானை!                            5.3.37<br/>
<br/>
வள்ளிநுண் மருங்குல் என்ன, வானவர் மருளின் உள்ளம்<br/>
தள்ளுறப் பாணி தள்ளா நடம் புரி தடம் கண் மாதர்,<br/>
வெள்ளிய முறுவல் தோன்றும் நகையர் தாம், வெள்குகின்றார்,<br/>
கள் இசை அரக்கர் மாதர் களித்திடும் குரவை காண்பார்!                            5.3.38<br/>
<br/>
ஒறுத்தலோ நிற்க, மற்றோர் உயர்படைக்கு ஒருங்கு இவ் ஊர் வந்து<br/>
இறுத்தலும் எளிதாம்? மற்றும், யாவர்க்கும் இயக்கம் உண்டே?<br/>
கறுத்த வாள் அரக்கி மாரும், அரக்கரும், களித்து வீசி<br/>
வெறுத்த பூண் வெறுக்கை யாலே தூரும் இவ் வீதியெல்லாம்!                           5.3.39<br/>
<br/>
வடங்களும், குழையும், பூணும், மாலையும், சாந்தும், யானைக்<br/>
கடங்களும், கலினமா விலாழியும், கணக்கு இலாத<br/>
இடங்களின் இடங்கள் தோறும், யாறொடும் அடுத்த எல்லாம்,<br/>
அடங்கியது என்னின், என்னே, ஆழியின் ஆழ்ந்தது உண்டோ?                 5.3.40<br/>
<br/>
படைப் பெருமை<br/>
<br/>
வில் படை பெரிது என்கேனோ? வேல் படை மிகும் என்கேனோ?<br/>
மல் படை உடைத்து என்கேனோ? வாள் படை வலிது என்கேனோ?<br/>
கற்பணம், தண்டு, பிண்டிபாலம் என்று இனைய, காந்தும்<br/>
நல் படை பெரிது என்கேனோ? நாயகற்கு உரைக்கும் நாளில்.                 5.3.41<br/>
<br/>
சூரியன் மேலைக்கடலில் மறைதல்<br/>
<br/>
என்றனன், இலங்கை நோக்கி, இனையன பலவும் எண்ணி,<br/>
நின்றனன், அரக்கர் வந்து நேரினும் நேர்வர் என்னாத்<br/>
தன் தகை அனைய மேனி சுருக்கி, அச் சரளச் சாரல்<br/>
குன்றிடை இருந்தான்; வெய்யோன் குடகடல் குளிப்ப தானான்.                 5.3.42<br/>
<br/>
இருள் பரவுதல் (4984-4987)<br/>
<br/>
 ஏய்வினை இறுதியில் செல்வம் எய்தினான்<br/>
ஆய்வினை மனத்து இலான் அறிஞர் சொல் கொளான்<br/>
வீவினை நினைக்கிலான் ஒருவன் மெய் இலான்<br/>
தீவினை என இருள் செறிந்தது எங்குமே!                 5.3.43<br/>
<br/>
கரித்த மூன்று எயில் உடைக் கணிச்சி வானவன்<br/>
எரித்தலை அந்தணர் இழைத்த யானையை<br/>
உரித்த பேர் உரிவையால் உலகுக்கு ஓர் உறை<br/>
புரித்தனன் நான்முகன் என்னும் பொற்பதே!                 5.3.44<br/>
<br/>
அணங்கு அரா அரசர்கோன் அளவில் ஆண்டெலாம்<br/>
பணம் கிளர் தலைதொறும் உயிர்த்த பாய்விடம்<br/>
உணங்கல் இல் உலகெலாம் முறையின் உண்டுவந்து<br/>
இணங்கு எரி புகையொடும் எழுந்தது என்னவே!                 5.3.45<br/>
<br/>
 வண்மை நீங்கா நெடு மரபின் வந்த அப்<br/>
பெண்மை நீங்காத கற்புடைய பேதையைத்<br/>
திண்மை நீங்காதவன் சிறைவைத்தான் என<br/>
வெண்மை நீங்கிய புகழ் விரிந்தது என்னவே!                 5.3.46<br/>
<br/>
இருளில் அரக்கர் இயங்குதல் (4988-4989)<br/>
<br/>
அவ்வழி அவ் இருள் பரந்த ஆயிடை<br/>
எவ்வழி மருங்கினும் அரக்கர் எய்தினார்<br/>
தெவ் வழி அந்தரத் திசையர் ஆகையால்<br/>
வெவ்வழி இருள்தர மதித்து மீச்செல்வார்.                 5.3.47<br/>
<br/>
இந்திரன் வளநகர்க்கு ஏகுவார் எழில்<br/>
சந்திரன் உலகினைச் சார்குவார் சலத்து<br/>
அந்தகன் உறையுளை அணுகுவார் அயில்<br/>
வெம்தொழில் அரக்கனது ஏவல் மேயினார்.                 5.3.48<br/>
<br/>
தேவமாதர் முதலியோர் பணிநீங்கிச் செல்லுதல்<br/>
<br/>
பொன் நகர் மடந்தையர் விஞ்சைப் பூவையர்<br/>
பன்னக வனிதையர் இயக்கர் பாவையர்<br/>
முன்னின பணிமுறை மாறி முந்துவார்<br/>
மின்னினம் மிடைந்தனெ விசும்பின் மீ செல்வார்.                 5.3.49<br/>
<br/>
தேவர் முதலியோர் பணிசெய வருதல் (145-146)<br/>
<br/>
தேவரும் அவுணரும் செங்கண் நாகரும்<br/>
மேவரும் இயக்கரும் விஞ்சை வேந்தரும்<br/>
ஏவரும் விசும்பு இருள் இரிய ஈண்டினார்<br/>
தா அரும் பணி முறை தழுவும் தன்மையார்.           5.3.50<br/>
<br/>
சித்திரப் பத்தியில் தேவர் சென்றனர்<br/>
'இத்துணை தாழ்த்தனம் முனியும்! 'என்று தம்<br/>
முத்தின் ஆரங்களும் முடியும் மாலையும்<br/>
உத்தரீயங்களும் சரிய ஓடுவார்.                 5.3.51<br/>
<br/>
சந்திரோதய வருணனை (4993-4995)<br/>
<br/>
தீண்டரும் தீவினை தீக்கத் தீந்துபோய்<br/>
மாண்டு அற உலர்ந்தது மாருதிப் பெயர்<br/>
ஆண் தகை மாரி வந்து அளிக்க ஆயிடை<br/>
ஈண்டு அறம் முளைத்து என முளைத்தது இந்துவே!           5.3.52<br/>
<br/>
 'வந்தனன் இராகவன் தூதன்! வாழ்ந்தனன்<br/>
எந்தையே இந்திரனாம்! 'என்று ஏமுறும்<br/>
அந்தம் இல் கீழ்த்திசை அளக வாள் நுதல்<br/>
சுந்தரி முகம் எனப் பொலிந்து தோன்றிற்றே!           5.3.53<br/>
<br/>
 கற்றை வெண்கவரி போல் கடலின் வெண்திரை<br/>
சுற்றும் நின்று அலமரப் பொலிந்து தோன்றிற்றால்! <br/>
'இற்றது என் பகை 'என எழுந்த இந்திரன்<br/>
கொற்ற வெண் குடை எனக் குளிர் வெண் திங்களே.           5.3.54<br/>
<br/>
நிலவு பரவுதல் (4996-4997)<br/>
<br/>
 தெரிந்து ஒளிர் திங்கள் வெண் குடத்தினால் திரை<br/>
முரிந்து உயர் பால் கடல் முகந்து மூரிவான்<br/>
சொரிந்ததேயாம் எனத் துள்ளும் மீனொடும்<br/>
விரிந்தது தண்நிலா மேலும் கீழுமே!           5.3.55<br/>
<br/>
 அரும் தவன் சுரபியே அந்தி வான்மிசை<br/>
விரிந்த பேர் உதயமா மடி வெண் திங்களா<br/>
வருந்தல் இல் பசும் கதிர் வழங்கு தாரையாச்<br/>
சொரிந்த பால் ஒத்தது நிலவின் தோற்றமே!           5.3.56<br/>
<br/>
விண்மீன் தோற்றம்<br/>
<br/>
எண் உடை அநுமன்மேல் இழிந்த பூ மழை<br/>
மண்ணிடை வீழ்கில மறித்தும் போகல<br/>
அண்ணல் வாள் அரக்கனை அஞ்சி ஆய்கதிர்<br/>
விண்ணிடைத் தொத்தின போன்ற மீன் எலாம்!           5.3.57<br/>
<br/>
எல்லியின் நிமிர் இருள் குறையும் இவ் இருள்<br/>
கல்லிய நிலவின் வெண் முறியும் கௌவின<br/>
புல்லிய பகை எனப் பொருவ போன்றன<br/>
மல்லிகை மலர்தொறும் வதிந்த வண்டு எலாம்!                 5.3.58<br/>
<br/>
வீசு உறு பசும் கதிர்க் கற்றை வெண் நிலா<br/>
ஆசு உற எங்கணும் நுழைந்து அளாயது<br/>
காசு உறு கடி மதில் இலங்கை காவல் ஊர்<br/>
தூசு உறை இட்டது போன்று தோன்றிற்றால்!                 5.3.59<br/>
<br/>
இகழ்வு அரும் பெரும் குணத்து இராமன் எய்தது ஓர்<br/>
பகழியின் செலவு என அநுமன் பற்றினால்<br/>
அகழ் புகுந்து அரண் புகுந்து இலங்கை ஆங்கு அவன்<br/>
புகழ் புகுந்து உலாயது ஓர் பொலிவும் போன்றதே!                            5.3.60<br/>
<br/>
அநுமன் இலங்கையுள்ளே புக எண்ணுதல்<br/>
<br/>
அவ்வழி அநுமனும் அணுகலாம் வகை<br/>
எவ்வழி என்பதை உணர்வின் எண்ணினான்<br/>
செவ்வழி ஒதுங்கினன் தேவர் ஏத்தப் போய்<br/>
வெவ்வழி அரக்கர் ஊர் மேவல் மேயினான்.                            5.3.61<br/>
<br/>
அநுமன் இலங்கையின் மதிலை அணுகுதல்<br/>
<br/>
ஆழி அகழாக அருகா அமரர் வாழும்<br/>
ஏழ் உலகின் மேலை வெளி காறும் முகடு ஏறிக்<br/>
கேழ் அரிய பொன்கொடு சமைந்து கிளர் வெள்ளத்து<br/>
ஊழி திரி நாளும் உலையா மதிலை உற்றான்.                            5.3.62<br/>
<br/>
மதிலை வியத்தல் (5004-5005)<br/>
<br/>
'கலங்கல் இல் கடும் கதிர்கள் மீது கடிது ஏகா<br/>
அலங்கல் அயில் வஞ்சகனை அஞ்சி எனின் அன்றால் :<br/>
இலங்கை மதில் இங்கு இதனை ஏறல் அரிது என்றே<br/>
விலங்கி அகல்கின்றன விரைந்து! 'என வியந்தான்.                            5.3.63<br/>
<br/>
 'தெவ் அளவு இலாத இடை சேறல் அரிது அம்மா!<br/>
அவ்வளவு அகன்றது அரண் அண்டம் இடையாக;<br/>
எவ்வளவின் உண்டு வெளி ஈறும் அது! 'என்னா<br/>
வெவ் வள அரக்கனை மனம் கொள வியந்தான்.                            5.3.64<br/>
<br/>
அநுமன் இலங்கை நகர வாயிலைக் காண்டல்<br/>
<br/>
 மடங்கல் அரி ஏறும் மத மால் களிறும் நாண<br/>
நடந்து தனியே புகுதும் நம்பி நனி மூதூர்<br/>
அடங்கரிய தானை அயில் அந்தகனது ஆணைக்<br/>
கடுந்திசையின் வாய் அனைய வாயில் எதிர் கண்டான்.                            5.3.65<br/>
<br/>
வாயிலை வியத்தல் (5007-5008)<br/>
<br/>
 'மேருவை நிறுத்தி வெளி செய்ததுகொல்? விண்ணோர்<br/>
ஊர் புக அமைத்த படுகால்கொல்? உலகு ஏழும்<br/>
சோர்வு இல நிலைக்க நடு விட்டது ஒரு தூணோ?<br/>
நீர் புகு கடற்கு வழியோ? 'என நினைந்தான்.                            5.3.66<br/>
<br/>
 'ஏழ் உலகின் வாழும் உயிர் யாவையும் எதிர்ந்தால்<br/>
ஊழின்முறை அன்றி உடனே புகும்! இது ஒன்றோ?<br/>
வாழியர் இயங்கு வழி ஈது என வகுத்தால்<br/>
ஆழி உள ஏழின் அளவு அன்று பகை! 'என்றான்.                            5.3.67<br/>
<br/>
வாயில் காவலர் நிலை (5009-5012)<br/>
<br/>
வெள்ளம் ஒருநூறொடு இருநூறும் மிடைவீரர்<br/>
கள்ள வினை வெவ் வலி அரக்கர் இருகையும்<br/>
முள் எயிறும் வாளும் உற மின்ன முறை நின்றார்<br/>
எள்ளரிய காவலினை அண்ணலும் எதிர்ந்தான்.                            5.3.68<br/>
<br/>
சூலம் மழு வாெளாடு அயில் தோமரம் உலக்கை<br/>
கால வரி வில் பகழி கப்பணம் முசுண்டி<br/>
கோல கணை நேமி குலிசம் சுரிகை குந்தம்<br/>
பாலம் முதல் ஆயுதம் வலத்தினர் பரித்தார்.                            5.3.69<br/>
<br/>
அங்குசம் நெடும் கவண் அடுத்து உடல் விசிக்கும்<br/>
வெம் குசைய பாசம் முதல் வெய்ய பயில் கையர்<br/>
செம் குருதி அன்ன செறி குஞ்சியர் சினத்தோர்<br/>
பங்குனி மலர்ந்து ஒளிர் பலாச வனம் ஒப்பார்.                            5.3.70<br/>
<br/>
அளக்க அரிதாகிய கணத்தொடு அயல்நிற்கும்<br/>
விளக்கினம் இருட்டினை விழுங்கி ஒளி கால<br/>
உளக் கடிய காலன் மனம் உட்கும் மணி வாயில்<br/>
இளக்கம் இல் கடற்படை இருக்கையை எதிர்ந்தான்.                            5.3.71<br/>
<br/>
வாயிற்காவல் கண்டு அநுமன் வியத்தல் (5013-5015)<br/>
<br/>
 'எவ் அமரர் எவ் அவுணர் ஏவர் உளர் என்னே!<br/>
கவ்வை முது வாயிலின் நெடுங்கடை கடப்பார்?<br/>
தெவ்வர் இவர்! சேமம் இது! சேவகனும் யாமும்<br/>
வெவ் அமர் தொடங்கிடின் எனாய் விளையும்? 'என்றான்.                            5.3.72<br/>
<br/>
'கருங்கடல் கடப்பது அரிது அன்று : இநகர் காவல்<br/>
பெருங்கடல் கடப்பது அரிது! எண்ணம் இறை பேரின்<br/>
அருங்கடன் முடிப்பது அரிதாம்! அமர் கிடைப்பின்<br/>
நெருங்கு அடல் விளைப்பர் நெடுநாள்! 'என நினைந்தான்.                            5.3.73<br/>
<br/>
'வாயில்வழி சேறல் அரிது! அன்றியும் வலத்தோர்<br/>
ஆயில் அவர் வைத்தவழி ஏகல் அழகு அன்றால்.<br/>
காய்கதிர் இயக்கு இல் மதிலைக் கடிது தாவிப்<br/>
போய் இ நகர் புக்கிடுவென் 'என்று ஒர் அயல் போனான்.                            5.3.74<br/>
<br/>
இலங்காதேவி எதிர்தல்<br/>
<br/>
நாள்நாளும் தான்நல்கிய காவல், நனி மூதூர்<br/>
வாழ்நாள் அன்னாள், போவதின், மேலே வழிநின்றாள்,<br/>
தூணாம் என்னும் தோளுடையானைச், சுடரோனைக்<br/>
காணா வந்த கட் செவி என்னக் கனல் கண்ணாள்.                            5.3.75<br/>
<br/>
இலங்காதேவியின் இயல்பு (5017-5021)<br/>
<br/>
எட்டுத் தோளாள், நாலு முகத்தாள், உலகு ஏழும்<br/>
தொட்டுப் பேரும் சோதி நிறத்தாள், சுழல் கண்ணாள்,<br/>
முட்டிப் போரின் மூவுலகத்தை முதலோடும்<br/>
கட்டிச் சீறும் காலன் வலத்தாள், கமை இல்லாள்.                            5.3.76<br/>
<br/>
பாரா நின்றாள் எண்திசை தோறும் பலர் அப்பால்<br/>
வாரா நின்றாரோ என, மாரி மழையே போல்<br/>
ஆரா நின்றாள், நூபுரம் அச்சம் தரு தாளாள்,<br/>
வேரா நின்றாள், மின்னின் இமைக்கும் மிளிர்பூணாள்.                            5.3.77<br/>
<br/>
 வேல், வாள், சூலம், வெம்கதை, பாசம், மிளிர்சங்கம்,<br/>
கோல், வாள், சாபம், கொண்ட கரத்தாள், வடகுன்றம்<br/>
போல்வாள், திங்கட் போழின் எயிற்றாள், புகை வாயில்<br/>
கால்வாள், காணில் காலனும் உட்கும் கதம் மிக்காள்.                            5.3.78<br/>
<br/>
 அஞ்சு வணத்தின் ஆடை உடுத்தாள், அரவு எல்லாம்<br/>
அஞ்சு உவணத்தின் வேகம் மிகுத்தாள், அருள் இல்லாள்,<br/>
அம் சுவணத்தின் உத்தரியத்தாள், அலை ஆரும்<br/>
அம் சு வள் நத்தின் முத்து ஒளிர் ஆரத்து அணிகொண்டாள்.                            5.3.79<br/>
<br/>
 சிந்து ஆரத்தின் செச்சை அணிந்தாள், தெளிநூல் யாழ்<br/>
அம் தாரத்தின் நேர்வரு சொல்லாள், அறை தும்பி<br/>
கந்தாரத்தின் இன் இசை பன்னிக் களிகூரும்<br/>
மந்தாரத்தின் மாலை அலம்பு மகுடத்தாள்.                            5.3.80<br/>
<br/>
இலங்கா தேவியை அநுமன் எதிர்தல்<br/>
<br/>
எல்லாம் உட்கும் ஆழி இலங்கை இகல் மூதூர்<br/>
நல்லாள், அவ் ஊர் வைகு உறை ஒக்கும் நயனத்தாள்,<br/>
'நில்லாய்! நில்லாய்! 'என்று உரை நேரா, நினையாமுன்,<br/>
வல்லே சென்றாள்; மாருதி கண்டான், 'வருக! 'என்றான்.                            5.3.81<br/>
<br/>
அநுமனை நோக்கி இலங்காதேவி கூறுவது<br/>
<br/>
 'ஆகா செய்தாய்! அஞ்சலை போலும்? அறிவு இல்லாய்!<br/>
சாகா மூலம் தின்று உழல்வார்மேல் சலம் என்னாம்?<br/>
பாகு ஆர் இஞ்சிப் பொன்மதில் தாவிப் பகையாதே!<br/>
போகாய்! 'என்றாள், பொங்கு அழல் என்னப் புகை கண்ணாள்.                            5.3.82<br/>
<br/>
அநுமன் மறுமொழி<br/>
<br/>
களியா உள்ளத்து அண்ணல், மனத்தில் கதம் மூள<br/>
விளியாநின்றே, நீதி நலத்தின் வினை ஓர்வான்,<br/>
'அளியான் இவ் ஊர் காணும் நலத்தால் அணைகின்றேன் :<br/>
எளியேன் உற்றால், யாவது உனக்கு இங்கு இழவு? 'என்றான்.                            5.3.83<br/>
<br/>
இலங்காதேவி சினத்தல்<br/>
<br/>
என்னா முன்னம், 'ஏகு! என ஏகாது, எதிர்மாற்றம்<br/>
சொன்னாயே? நீ யாவன்? அடா! தொல் புரம் அட்டான்<br/>
அன்னாரேனும் அஞ்சுவர் எய்தற்கு : அளியுற்றால்,<br/>
உன்னால் எய்தும் ஊர்கொல் இவ் ஊர்? 'என்று உற நக்காள்.                            5.3.84<br/>
<br/>
இலங்காதேவிகூற்றும்-அநுமன்மாற்றமும்<br/>
<br/>
நக்காளைக் கண்டு, ஐயன் மனத்து ஓர் நகை கொண்டான்;<br/>
'நக்காய்? நீ யார்? யார்சொல வந்தாய்? உனது ஆவி<br/>
உக்கால் ஏதாம்? ஓடலை? ' என்றாள்; 'இனி, இவ்வூர்<br/>
புக்கால் அன்றிப் போகலன்! ' என்றான், புகழ்கொண்டான்.                            5.3.85<br/>
<br/>
இலங்காதேவி சிந்தித்தல்<br/>
<br/>
 'வஞ்சம் கொண்டான்! வானரம் அல்லன்! வரு காலன்<br/>
துஞ்சும் கண்டால் என்னை; இவன் சூழ் திரை ஆழி<br/>
நஞ்சம் கொண்டு ஆர் கண் நுதலைப் போல் நகுகின்றான்! '<br/>
நெஞ்சம் கொண்டே, கல் என நின்றே, நினைகின்றாள்.                            5.3.86<br/>
<br/>
இலங்காதேவி சூலத்தை யேவல்<br/>
<br/>
'கொல்வாம்! அன்றேல், கோள் உறும் இவ் ஊர்! 'எனல் கொண்டாள்;<br/>
'வெல்வாய் நீயேல், வேறி! ' எனத் தன் விழிதோறும்,<br/>
வல்வாய் தோறும், வெம் கனல் பொங்க, 'மதிவானில்<br/>
செல்வாய்! 'என்னா, மூவிலை வேலைச் செலவிட்டாள்.                            5.3.87<br/>
<br/>
அநுமன் சூலத்தை முறித்தல்<br/>
<br/>
 தடித்தாம் என்னத் தன் எதிர் செல்லும் தழல்வேலைக்<br/>
கடித்தான், நாகம் விண்ணின் முரிக்கும் கலுழன் போல்,<br/>
ஒடித்தான் கையால், உம்பர் உவப்ப, உயர்காலம் <br/>
பிடித்தாள் நெஞ்சம் துண் என, எண்ணம் பிழையாதான்.                            5.3.88<br/>
<br/>
இலங்காதேவியும் அநுமனும் பொருதல் (5030-5031)<br/>
<br/>
இற்றுச் சூலம் நீறு எழல் காணா, எரி ஒப்பாள்,<br/>
மற்றுத் தெய்வப் பல்படை கொண்டே மலைவாளை<br/>
உற்றுக் கையால் ஆயுதம் ஒன்றும் ஒழியாமல்<br/>
பற்றிக் கொள்ளா, விண்ணில் எறிந்தான் பழி ஓர்வான்.                            5.3.89<br/>
<br/>
வழங்கும் தெய்வப் பல்படை காணாள், மலைவான் மேல்<br/>
முழங்கும் மேகம் என்ன முரற்றி முனிகின்றாள்,<br/>
கழங்கும், பந்தும், குன்றுகொடு ஆடும் கரம் ஓச்சித்<br/>
தழங்கும் செந்தீச் சிந்த அடித்தாள், தகைவு இல்லாள்.                            5.3.90<br/>
<br/>
இலங்காதேவி தோல்வியுற்று வீழ்தல்<br/>
<br/>
அடியா முன்னம், அங்கை அனைத்தும் ஒரு கையால்<br/>
பிடியா, 'என்னே? பெண் இவள்! கொல்லில் பிழை! 'என்னா<br/>
ஒடியா நெஞ்சத்து ஓரடி கொண்டான்; உயிரோடும்,<br/>
இடியேறு உண்ட மால்வரை போல், மண்ணிடை வீழ்ந்தாள்.                            5.3.91<br/>
<br/>
இலங்காதேவி தன் வரலாறு கூறுதல் (5033-5036)<br/>
<br/>
விழுந்தாள்; நொந்தாள்; வெம் குருதிச் செம் புனல் வெள்ளத்து<br/>
அழுந்தா நின்றாள்; நான்முகனார் தம் அருள் ஊன்றி<br/>
எழுந்தாள்; யாரும், யாவையும், எல்லா உலகத்தும்<br/>
தொழும் தாள் வீரன் தூதுவன் முன் நின்று, இவை சொன்னாள்.                            5.3.92<br/>
<br/>
 'ஐய! கேள்! வையம் நல்கும் அயன் அருள் அமைதியாக<br/>
எய்தி, இம் மூதூர் காப்பென், இலங்கைமாதேவி என்பேன்;<br/>
செய்தொழில் இழுக்கினாலே திகைத்து இந்தச் சிறுமை செய்தேன்.<br/>
உய்தி என்று அளித்தியாயின் உணர்த்துவல் உண்மை 'என்றாள்.                            5.3.93<br/>
<br/>
 "எத்தனை காலம் காப்பல் யான் இந்த மூதூர்? என்று, அம்<br/>
முத்தனை வினவினேற்கு, ' முரண்வலிக் குரங்கு ஒன்று உன்னைக்<br/>
கைத்தலம் அதனால் தீண்டில், கழிவது; அன்று என்னைக் காண்டி!<br/>
சித்திர நகரம் பின்னைச் சிதைவது திண்ணம்! 'என்றாள். ''                            5.3.94<br/>
<br/>
 'அன்னதே முடிந்தது, ஐய! அறம் வெல்லும் பாவம் தோற்கும்,<br/>
என்னும் ஈது இயம்ப வேண்டும் தகையதோ? இனி, மற்று, உன்னால்<br/>
உன்னிய எல்லாம் முற்றும்! உனக்கும் முற்றாதது உண்டோ?<br/>
பொன் நகர் புகுதி! 'என்று புகழ்ந்தனள், இறைஞ்சிப் போனாள்.                            5.3.95<br/>
<br/>
அநுமன் இலங்கையுள் புகுதல்<br/>
<br/>
 வீரனும், விரும்பி நோக்கி, 'மெய்ம்மையே! விளையும் அஃது! 'என்று,<br/>
ஆரியன் கமல பாதம் அகத்து உற வணங்கி, ஆண்டு, அப்<br/>
பூரியர் இலங்கை மூதூர்ப் பொன்மதில் தாவிப் புக்கான்,<br/>
சீரிய பாலின் வேலைச் சிறுபிரை தறெித்தது அன்னான்!                           5.3. 96<br/>
<br/>
மணிமாடங்களின் ஒளிகண்டு துணுக்குறல்<br/>
<br/>
வான்தொடர் மணியில் செய்த மை அறு மாட கோடி<br/>
ஆன்ற பேர் இருளைச் சீத்துப் பகல் செய்த அமைவு நோக்கி,<br/>
'ஊன்றிய உதயத்து உச்சி ஒற்றை வான் உருளைத் தேரோன்<br/>
தோன்றினன் கொல்லோ? 'என்னா, அறிவனும் துணுக்கம் கொண்டான்.                            5.3.97<br/>
<br/>
இலங்கையின் ஒளியை வியத்தல் (5039-5040)<br/>
<br/>
மொய்ம்மணி மாட மூதூர் முழுது இருள் அகற்றா நின்ற<br/>
மெய்ம்மையை உணர்ந்து, நாணா, மிகை என விலங்கிப் போனான்!<br/>
இம்மதில் இலங்கை நாப்பண் எய்துமேல், தன்முன் எய்தும்,<br/>
மிம்மினி அல்லனோ, அவ் வெயில்கதிர் வேந்தன் அம்மா!                            5.3.98<br/>
<br/>
 'பொசிவு உறு பசும்பொன் குன்றில் பொன்மதில் நடுவண் பூத்த<br/>
வசை அற விளங்கும் சோதி மணியினால் அமைந்த மாடத்து<br/>
அசைவு இல் இவ் இலங்கை மூதூர் ஆர் இருள் இன்மையாலோ<br/>
நிசிசரர் ஆயிற்று, அம்மா! நீள் நகர் நிருதர் எல்லாம்! '                            5.3.99<br/>
<br/>
அநுமன் மாளிகை நிழலில் மறைந்து செல்லல்<br/>
<br/>
என்று அன இயம்பி, வீதி ஏகுவது இழுக்கம் என்னாத்<br/>
தன் தகை அனைய மேனி சுருக்கி, மாளிகையில் சாரச்<br/>
சென்றனன் என்ப மன்னோ, தேவருக்கு அமுதம் ஈந்த<br/>
குன்று என, அயோத்தி வேந்தன் புகழ் எனக், குலவு தோளான்!                            5.3.100<br/>
<br/>
பசுக்கொட்டில் முதலிய பல இடங்களிலும் அநுமன் தேடிச் செல்லுதல்<br/>
<br/>
 ஆத் துறு சாலை தோறும், ஆனையின் கூடம் தோறும்,<br/>
மாத் துறு மாடம் தோறும், வாசியின் பந்தி தோறும்,<br/>
காத் துறு சோலை தோறும், கரும் கடல் கடந்த தாளான்,<br/>
பூத்தொறும் வாவிச் செல்லும் பொறிவரி வண்டில், போனான்.                            5.3.101<br/>
<br/>
இலங்கைநகர் வீதியில் செல்லும் அநுமன் தோற்றம்<br/>
<br/>
பெரிய நாள் ஒளிகொள் நானாவித மணிப் பித்திப் பத்தி<br/>
சொரியும் மா நிழல் அங்கு அங்கே சுற்றலால், காலின் தோன்றல்,<br/>
கரியனாய் வெளியன் ஆகிச் செய்யனாய்க் காட்டும், காண்டற்கு<br/>
அரியனாய் எளியனாம் தன் அகத்து உறை அழகனே போல்!                            5.3.102<br/>
<br/>
கவிக்கூற்று<br/>
<br/>
ஈட்டுவார் தவம் அலால், மற்று ஈட்டினால் இயைவது இன்மை<br/>
காட்டுவார் விதியார், அஃது காண்கிற்பார் காண்மின் அம்மா!<br/>
பூட்டு வார் முலை பொறாத பொய் இடை நையப் பூ நீர்<br/>
ஆட்டுவார் அமரர் மாதர், ஆடுவார் அரக்கர் மாதர்!                    5.3.103<br/>
<br/>
அநுமன் கண்ட அரக்கர்நிலை (5045-5061)<br/>
<br/>
 கானக மயில்கள் என்னக், களி மட அன்னம் என்ன,<br/>
ஆனன கமலப் போது பொலிதர, அரக்கர் மாதர்,<br/>
தேன் உகு சரளச் சோலைத் தெய்வநீர் ஆற்றுத் தெள் நீர்<br/>
வானவர் மகளிர் ஆட்ட, மஞ்சனம் ஆடுவாரை.                    5.3.104<br/>
<br/>
 இலக்கண மரபிற்கு ஏற்ற எழுவகை நரம்பின் நல்யாழ்<br/>
அலத்தகத் தளிர்க்கை நோவ அளந்து எடுத்து அமைத்த பாடல்<br/>
கலக்கு உற முழங்கிற்று என்று, சேடியர் கன்னிமார் தம்<br/>
மலர்க் கையால் மாடத்து உம்பர் மழையின்வாய் பொத்துவாரை.                    5.3.105<br/>
<br/>
சந்தப் பூம் பந்தர் வேய்ந்த தமனிய அரங்கில், தத்தம்<br/>
சிந்தித்தது உதவும் தெய்வ மணிவிளக்கு ஒளிரும் சேக்கை<br/>
வந்து ஒத்து, நிருத மாக்கள், விளம்பின நெறி வழாமல்<br/>
கந்தர்ப்ப மகளிர் ஆடும் நாடகம் காண்கின்றாரை.                    5.3.106<br/>
<br/>
திருத்திய பளிக்கு வேதித், தெள்ளிய வேல்கள் என்னக்,<br/>
கருத்து இயல்பு உரைக்கும் உண்கண் கரும் கயல் செம்மை காட்ட,<br/>
வருத்திய கொழுநர் தம்பால் வரம்பின்றி வளர்ந்த காமம்<br/>
அருத்திய பயிர்க்கு நீர்போல், அருநறவு அருந்துவாரை.                    5.3.107<br/>
<br/>
கோதறும் குவளை நாட்டம் கொழுநர் கண் வண்ணம் கொள்ளத்<br/>
தூதுளம் கனியை வென்று துவர்த்த வாய் வெண்மை தோன்ற,<br/>
மாதரும் மைந்தர் தாமும், ஒருவர்பால் ஒருவர் வைத்த<br/>
காதல் அம் கள் உண்டார் போல், முறைமுறை களிக்கின்றாரை.                    5.3.108<br/>
<br/>
வில் படர் பவளப் பாதத்து அலத்தகம் எழுதி, மேனி<br/>
பொற்பு அளவு இல்லா வாசப் புனை நறும் கலவை பூசி,<br/>
அற்புத வடிக்கண் வாளிக்கு அஞ்சனம் எழுதி, அம் பொன்<br/>
கற்பகம் கொடுக்க, வாங்கிக், கலன் தெரிந்து அணிகின்றாரை.                    5.3.109<br/>
<br/>
 புலிபடு மதுகை மைந்தர் புதுப்பிழை உயிரைப் புக்கு<br/>
நலிவு இடை, அமுத வாயால் நச்சு உயிர்த்து, அயில் கண் நல்லார்,<br/>
மெலிவு உடை மருங்குல் மின்னின் அலமரச், சிலம்பு விம்மி<br/>
ஒலிபட, உதைக்கும் தோறும், மயிர் புளகு உதிக்கின்றாரை.                    5.3.110<br/>
<br/>
உள்ளுடை மயக்கால் உண்கண் சிவந்து, வாய் வெண்மை ஊறித்<br/>
துள்ளிடைப் புருவம் கோணித் துடிப்ப, வேர் பொடிப்பத் தூங்கும்<br/>
வெள்ளிடை மருங்குலார், தம் மதிமுகம் வேறு ஒன்று ஆகிக்<br/>
கள்ளிடைத் தோன்ற, நோக்கிக் கணவரைக் கனல்கின்றாரை.                    5.3.111<br/>
<br/>
ஆலையில், மலையில், சாலி முளையினில், அமுத வாரிச்<br/>
சோலையில், துவசர் இல்லில், சோனகர் மனையில், தூய<br/>
வேலையில், கொள ஒணாத, வேல்கணார் குமுதச் செவ்வாய்<br/>
வாழ் எயிறு ஊறு தீம்தேன், மாந்தினர் மயங்குவாரை.                    5.3.112<br/>
<br/>
 நலனுறு கணவர் தம்மை நவை உறப் பிரிந்து, விம்மும்<br/>
முலை உறு கலவை தீய, முள் நிலா முளரிச் செங்கேழ்<br/>
மலர்மிசை மலர் பூத்து என்ன, வளைக் கையால் வதனம் தாங்கி,<br/>
அலமரும் உயிரினோடும், நெடிது உயிர்த்து அயர்கின்றாரை.                    5.3.113<br/>
<br/>
 ஏதி அம் கொழுநர் தம்பால் எய்திய காதலாலே,<br/>
தாது இயங்கு அமளிச் சேக்கை உயிர் இலா உடலில் சாய்வார்,<br/>
மாதுயர் காதல் தூண்ட, வழியின்மேல் வைத்த கண்ணார்,<br/>
தூதியர் முறுவல் நோக்கி, உயிர்வந்து துடிக்கின்றாரை.                    5.3.114<br/>
<br/>
 சங்கொடு, சிலம்பும், நூலும், பாதசாலகமும், தாழப்<br/>
பொங்கு பல் முரசம் ஆர்ப்ப, இல் உறை தெய்வம் போற்றிக்<br/>
கொங்கு அலர் கூந்தல் செவ்வாய் அரம்பையர், பாணி கொட்டி,<br/>
மங்கல கீதம் பாட, மலர்ப்பலி வகுக்கின்றாரை.                    5.3.115<br/>
<br/>
இழைதொடர் வில்லும், வாளும், இருெளாடு மலைய, யாணர்க்<br/>
குழைதொடர் நயனக் கூர்வேல் குமரர் நெஞ்சு உருவக் கோட்டி,<br/>
முழைதொடர் சங்கு, பேரி, முகில் என முழங்க, மூரி<br/>
மழைதொடர் மஞ்ஞை என்ன விழாவொடு வருகின்றாரை.                    5.3.116<br/>
<br/>
 பள்ளியின் மைந்தரோடும், ஊடிய பண்பு நீங்கி,<br/>
உள்ளிய கலவிப் பூசல் உடற்றுதற்கு உருத்த நெஞ்சர்,<br/>
மெள்ளவே இழையை நீக்கி, அஞ்சனம் எழுதி ஏய்ந்த<br/>
கள்ளவாள் நயனம் என்னும் வாள் உறை கழிக்கின்றாரை.                    5.3.117<br/>
<br/>
ஓவியம் அனைய மாதர் ஊடினர், உணர்வோடு உள்ளம்<br/>
மேவிய கரணம் முற்றும் கொழுநரோடு ஒழிய, யாணர்த்<br/>
தூவி அம் பேடை என்ன, மின் இடை துவள ஏகி,<br/>
ஆவியும் தாமுமே புக்கு, அரும் கதவு அடைக்கின்றாரை.                    5.3.118<br/>
<br/>
கின்னர மிதுனம் பாடக், கிளர்மழை கிழித்துத் தோன்றும்<br/>
மின் எனத், தரளம் வேய்ந்த வெண்ணிற விமானம் ஊர்ந்து,<br/>
பன்னக மகளிர் சுற்றிப் பல ஆண்டு இசை பரவப் பண்ணைப்<br/>
பொன்னகர் வீதி தோறும், புதுமனை புகுகின்றாரை.                    5.3.119<br/>
<br/>
கோவையும் குழையும் மின்னக் கொண்டலின் முரசம் ஆர்ப்பத்<br/>
தேவர்நின்று ஆசி கூற, முனிவர் சோபனங்கள் செப்பப்<br/>
பாவையர் குழாங்கள் சூழப் பாட்டொடு வான நாட்டுப்<br/>
பூவையர் பலாண்டு கூறப் புதுமணம் புணர்கின்றாரை.                    5.3.120<br/>
<br/>
அநுமன் கும்பகன்னனைக் காண்டல்<br/>
<br/>
இயக்கியர், அரக்கி மார்கள், நாகியர், இன்சொல் விஞ்சை<br/>
முயல்கறை இலாத திங்கள் முகத்தியர், முதலினோரை<br/>
மயக்கற நாடி ஏகு மாருதி, மலையின் வைகும்<br/>
கயக்கம் இல் துயிற்சிக் கும்ப கருணனைக் கண்ணிற் கண்டான்.                    5.3.121<br/>
<br/>
கும்பகன்னன் பள்ளியறைச் சிறப்பு<br/>
<br/>
 ஓசனை ஏழ் அகன்று உயர்ந்தது உம்பரின்<br/>
வாசவன் மணிமுடி கவித்த மண்டபம்<br/>
ஏசு உற விளங்குவது இருளை எண்வகை<br/>
ஆசையின் நிலைகெட அகற்றி ஆன்றது.                    5.3.122<br/>
<br/>
கும்பகன்னன் துயிலுநிலை (5064-5070)<br/>
<br/>
 அன்னதன் நடுவண் ஓர் அமளி மீ மிசைப்<br/>
பன்னக அரசு எனப் பரவைதான் எனத்<br/>
துன்னிருள் ஒருவழித் தொக்கதாம் என<br/>
உன்னரும் தீவினை உருக்கொண் டென்னவே.                    5.3.123<br/>
<br/>
 முன்னிய கனைகடல் முழுகி மூவகைத்<br/>
தன் இயல் கதியொடும் தழுவித் தாது உகு<br/>
மன்நெடும் கற்பக வனத்து வைகிய<br/>
இன் இளம் தனெ்றல் வந்து இழுகி ஏகவே.                    5.3.124<br/>
<br/>
 வானவர் மகளிர் தாள் வருட மாமதி<br/>
ஆனனம் கண்ட மண்டபத்துள் ஆய் கதிர்க்<br/>
கால் நகு காந்தம் மீக் கான்ற காமர்நீர்த்<br/>
தூ நிற நறும் துளி முகத்தில் தூற்றவே.                    5.3.125<br/>
<br/>
மூசிய உயிர்ப்பு எனும் முடுகு வாதமும்<br/>
வாசலின் புறத்திடை நிறுவி வன்மையால்<br/>
நாசியின் அளவையின் நடத்தக் கண்டவன்<br/>
கூசினன் குதித்தனன் விதிர்த்த கையினான்.                    5.3.126<br/>
<br/>
பூழியின் தொகை விசும்பு அணவப் போய்ப் புகும்<br/>
கேழில் வெம் கொடியவன் உயிர்ப்புக் கேடிலா<br/>
வாழிய உலகு எலாம் துடைக்கும் மாருதம்<br/>
ஊழியின் இறுதி பார்த்து உழல்வது ஒக்கவே.                    5.3.127<br/>
<br/>
பகை என மதியினைப் பகுத்துப் பாடுற<br/>
அகை இல் பேழ் வாய்மடுத்து அருந்துவான் எனப்<br/>
புகையொடு முழங்குபேர் உயிர்ப்புப் பொங்கிய<br/>
நகை இலா முழுமுகத்து எயிறு நாறவே.                    5.3.128<br/>
<br/>
தடையுறு மந்திரம் தகைந்த நாகம்போல்<br/>
இடையுறவு அரியது ஓர் உறக்கம் எய்தினான்<br/>
கடையுக முடிவெனும் காலம் ஓர்ந்து அயல்<br/>
புடைபெயரா நெடும் கடலும் போலவே.                    5.3.129<br/>
<br/>
கும்பகன்னனை இராவணனென்று நினைத்து அநுமன் சினத்தல்<br/>
<br/>
ஆவது ஆகிய தன்மைய அரக்கனை, அரக்கர்<br/>
கோ எனாநின்ற குணம் இலி இவன் எனக் கொண்டான்;<br/>
காவல் நாட்டங்கள் பொறி உகக் கனல் எழக் கனன்றான்;<br/>
'ஏவனோ இவன்? மூவரின் ஒருவனாம் ஈட்டான்! '                    5.3.130<br/>
<br/>
இராவணன் அல்லன் என்று சினந்தணிதல்<br/>
<br/>
 குறுகி நோக்கி, மற்று அவன்தலை ஒருபதும், குன்று ஒத்து<br/>
இறுகு திண்புயம் இருபதும் இவற்கு இலை! என்னா,<br/>
மறுகி ஏறிய முனிவு எனும் வடவை வெம் கனலை,<br/>
அறிவு எனும் பெரும் பரவை அம் புனலினால் அவித்தான்.                    5.3.131<br/>
<br/>
அநுமன் கும்பகன்னன் பள்ளியறையைக் கடந்து செல்லல்<br/>
<br/>
அவித்து நின்று, 'எவன் ஆயினும் ஆக! 'என்று அங்கை<br/>
கவித்து, 'நீ கிட சிலபகல்! ' என்பது கருதாச்<br/>
செவிக்குத் தேன் அன்ன இராகவன் புகழினைத் திருத்தும்<br/>
கவிக்கு நாயகன், அனையவன் உறையுளைக் கடந்தான்.                    5.3.132<br/>
<br/>
அநுமன் மேலும் பல இடங்களிலும் தேடல்<br/>
<br/>
மாட கூடங்கள், மாளிகை ஓளிகள், மகளிர்<br/>
ஆடு அரங்குகள், அம்பலம், தேவர் ஆலயங்கள்,<br/>
பாடல் வேதிகை, பட்டிமண்டபம், முதல் பலவும்<br/>
நாடி ஏகினன், இராகவன் புகழெனும் நலத்தான்.                    5.3.133<br/>
<br/>
தேடுங்கால் அநுமன் நிலை<br/>
<br/>
மணிகொள் வாயிலில், சாளரத் தலங்களில், மலரில்,<br/>
கணிகொள் நாளத்தில், கால் எனப் புகை எனக் கலக்கும்,<br/>
நுணுகும், வீங்கும், மற்று அவன் நிலை யாவரே நுவல்வார்?<br/>
அணுவின் மேருவின் ஆழியான் எனச் செலும் அறிவோன்.                    5.3.134<br/>
<br/>
அநுமன் வீடணன் இல்லில் புகல்<br/>
<br/>
 ஏந்தல் இவ் வகை எவ் வழி மருங்கினும் எய்திக்<br/>
காந்தள் மெல்விரல் மடந்தையர் யாரையும் காண்பான்,<br/>
வேந்தர், வேதியர், மேலுேளார், கீழுேளார், விரும்பப்<br/>
போந்த புண்ணியன் கண்ணகன் கோயிலுள் புக்கான்.                    5.3.135<br/>
<br/>
வீடணனை நெருங்கல்<br/>
<br/>
பளிக்கு வேதிகைப் பவழத்தின் கூடத்துப் பசுந்தேன்<br/>
துளிக்கும் கற்பகப் பந்தரில், கரு நிறத்தோர்பால்<br/>
வெளித்து வைகுதல் அரிது என, அவர் உரு மேவி,<br/>
ஒளித்து வாழ்கின்ற தருமம் அன்னான்தனை உற்றான்.                    5.3.136<br/>
<br/>
வீடணனை நல்லவன் என்று தெரிந்து அநுமன் மேல் செல்லல்<br/>
<br/>
உற்று நின்று அவன் உணர்வைத் தன் உணர்வினால் உணர்ந்தான்,<br/>
குற்றம் இல்லதோர் குணத்தினன் இவன், எனக் கொண்டான்,<br/>
செற்றம் நீங்கிய மனத்தினன், ஒருசிறை சென்றான்.<br/>
பொற்ற மாடங்கள் கோடி ஓர் நொடி இடைப் புக்கான்.                    5.3.137<br/>
<br/>
அநுமன் இந்திரசித்தின் மாளிகையை அடைதல் (5079-5080)<br/>
<br/>
முந்து அரம்பையர் முதலினர், முழுமதி முகத்துச்<br/>
சிந்துரம் பயில் வாய்ச்சியர், பலரையும் தெரிந்து,<br/>
மந்திரம் பல கடந்து, தன் மனத்தின்முன் செல்வான்,<br/>
இந்திரன் சிறையிருந்த வாயிலின்கடை எதிர்ந்தான்.                    5.3.138<br/>
<br/>
ஏதி ஏந்திய தடக்கையர், பிறை எயிறு இலங்க,<br/>
மூதுரைப் பெருங் கதைகளும், பிதிர்களும், மொழிவார்,<br/>
ஓதில், ஆயிரம் ஆயிரம் உறுவலி அரக்கர்,<br/>
காது வெஞ்சினக் களியினர் காவலைக் கடந்தான்.                   5.3. 139<br/>
<br/>
அநுமன் இந்திரசித்தைக் காண்டல்<br/>
<br/>
முக்கண் நோக்கினன் முறைமகன், அறுவகை முகமும்,<br/>
திக்கு நோக்கிய புயங்களும், சில கரந் தனையான்,<br/>
ஒக்க நோக்கியர் குழாத்திடை உறங்குகின்றானைப்<br/>
புக்கு நோக்கினன், புகைபுகா வாயினும் புகுவான்.                    5.3.140<br/>
<br/>
இந்திரசித்தைக் கண்ட அநுமன் நினைதல் (5082-5083)<br/>
<br/>
வளையும் வாள் எயிற்று அரக்கனோ? கணிச்சியான் மகனோ?<br/>
அளையில் வாள் அரி அனையவன் யாவனோ? அறியேன்!<br/>
இளைய வீரனாம் ஏந்தலும் இவனுடன் நெடுநாள்<br/>
உளைய உள்ளபோர் உளது! என, உள்ளத்தின் உணர்ந்தான்.                    5.3.141<br/>
<br/>
 'இவனை இன் துணை உடைய பேர் இராவணன், என்னே,<br/>
புவனம் மூன்றையும் வென்றது? ஓர் பொருள் எனப் புகலேன்!<br/>
சிவனை, நால் முகத்து ஒருவனைத் திருநெடுமாலாம்<br/>
அவனை அல்லது, நிகர் பிறர், என்பதும் அறிவோ? '                    5.3.142<br/>
<br/>
அநுமன் பிற இடங்களில் தேடல்<br/>
<br/>
என்று கை மறித்து 'இடைநின்று காலத்தை இழப்பது<br/>
அன்று பேர்வது! 'என்று ஆயிரம் ஆயிரத்து அடங்காத்<br/>
துன்று மாளிகை ஓளிகள் துரிசு அறத் துருவிச்<br/>
சென்று தேடினன் இந்திர சித்தினைத் தீர்ந்தான்.                    5.3.143<br/>
<br/>
அநுமன் அக்கன் முதலியோரில்லங்களில் தேடிக் கடத்தல்<br/>
<br/>
அக்கன் மாளிகை கடந்துபோய், மேல் அதிகாயன்<br/>
தொக்க கோயிலும், தம்பியர் இல்லமும், துருவித்<br/>
தக்க மந்திரத் தலைவர்மா மனைகளும் தடவிப்<br/>
புக்கு நீங்கினன், இராகவன் சரம் எனப் புகழோன்.                    5.3.144<br/>
<br/>
அநுமன் இடைநகர் அகழியை அடைதல்<br/>
<br/>
 இன்னர் ஆகிய இரும் படைத் தலைவர்கள் இருக்கைப்<br/>
பொன்னின் மாளிகை ஆயிர கோடியும் புக்கான்,<br/>
கன்னி மாநகர்ப் புறத்து அவன் கரந்து உறை காண்பான்,<br/>
சொன்ன மூன்றினுள், நடுவணது அகழியைத் தொடர்ந்தான். '                    5.3.145<br/>
<br/>
அநுமன் அகழியைக் காண்டல்<br/>
<br/>
 தனிக் கடக் களிறு என ஒரு துணையிலான், 'தாய<br/>
பனிக் கடல் பெருங் கடவுள்தன் பரிபவம் துடைப்பான்,<br/>
இனிக் கடப்பு அரிது! ஏழ் கடல் கிடந்தது! 'என்று இசைத்தான்<br/>
கனிக்கு அடல் கதிர் தொடர்ந்தவன் அகழியைக் கண்டான்.                    5.3.146<br/>
<br/>
அநுமன் இடைநகர் அகழியை வியத்தல் (5088-5089)<br/>
<br/>
 'பாழி நல் நெடும் கிடங்கு எனப் பகர்வரேல், பல் பேர்<br/>
ஊழிகாலம் நின்று, உலகு எலாம் கல்லினும், முடியா!<br/>
ஆழி வெம்சினத்து அரக்கனை அஞ்சி, ஆழ் கடல்கள்<br/>
ஏழும் இந்நகர்ச் சுலாய கொல் ஆம்! 'என இசைத்தான்.                    5.3.147<br/>
<br/>
 ஆய தாகிய அகன் புனல் அகழியை அடைந்தான்,<br/>
'தாய வேலையின் இருமடி விசைகொடு தாவிப்<br/>
போய காலத்தும் போக்கு அரிது! ' என்பது புகன்றான்,<br/>
நாயகன் புகழ் நடந்த பேர் உலகு எலாம் நடந்தான்.                    5.3.148<br/>
<br/>
இடைநகர் அகழின் இயல்பு (5090-5096)<br/>
<br/>
மேக்கு நால்வகை மேகமும் கீழ்விழத்<br/>
தூக்கினால் அன்ன தோயத்ததாய்த் துயர்<br/>
ஆக்கினான் படை அன்ன அகழியை<br/>
வாக்கினால் உரை வைக்கலும் ஆகுமோ?                    5.3.149<br/>
<br/>
ஆனை மும்மதமும் பரி ஆழியும்<br/>
மான மங்கையர் குங்கும வாரியும்<br/>
நானம் ஆர்ந்த நறைக்குழல் ஆவியும்<br/>
தேனும் ஆரமும் தேய்வையும் நாறுமால்!                    5.3.150<br/>
<br/>
 உன்னம் நாரை மகன்றில் புதா உளில்<br/>
அன்னம் கோழி வண்டானங்கள் ஆழிப்புள்<br/>
கின்னரம் குரண்டம் கிலுக்கம் சிரல்<br/>
சென்னம் காகம் குணாலம் சிலம்புமே!                    5.3.151<br/>
<br/>
 நலத்த மாதர் நறை அகில் நாவியும்<br/>
அலத்தகக் குழம்பும் செறிந்து ஆடின<br/>
இலக்கணக் களிறோடு இள மெல் நடைக்<br/>
குலம் பிடிக்கும் ஒர் ஊடல் கொடுக்குமால்!                    5.3.152<br/>
<br/>
நறவு நாறிய நாள் நறும் தாமரை<br/>
துறைகள் தோறும் முகிழ்த்தன தோன்றுமால்!<br/>
சிறையின் எய்திய செல்வி முகத்தினோடு<br/>
உறவு தாம் உடையார் ஒடுங்கார்கேளா?                    5.3.153<br/>
<br/>
பளிங்கு செற்றிக் குயிற்றிய பாய் ஒளி<br/>
விளிம்பும் வெள்ளமும் மெய் தெரியாது மேல்<br/>
தெளிந்த சிந்தையரும் சிறியார்கேளாடு<br/>
அளிந்த போது அறிதற்கு எளிதாவரோ?                    5.3.154<br/>
<br/>
நீலமேமுதல் நன்மணி நித்திலம்<br/>
மேல கீழ பல்வேறு ஒளி வீசலால்<br/>
பாலின் வேலை முதல் பல வேலையும்<br/>
கால் கலந்தனவோ எனக் காட்டுமே!                    5.3.155<br/>
<br/>
அநுமன் இடைநகருள் புகுந்து தேடல் (5097-5098)<br/>
<br/>
அன்ன வேலை அகழியை ஆர்கலி<br/>
என்னவே கடந்து இஞ்சியும் பின்பட<br/>
துன்னரும் கடி மாநகர் துன்னினான்<br/>
பின்னர் எய்திய தன்மையும் பேசுவாம்.                    5.3.156<br/>
<br/>
கருவி நாழிகை பாதியில் காலனும்<br/>
வெருவி ஓடும் அரக்கர்தம் வெம்பதி<br/>
ஒருவனே ஒரு பன்னிரண்டு ஓசனைத்<br/>
தெரிவு மும்மை நூறாயிரம் தேடினான்!                    5.3.157<br/>
<br/>
இரவில் அரக்கர் நிகழ்ச்சிகள் (5099-5106)<br/>
<br/>
வேரியும் அடங்கின நெடும் கடல் விளம்பும்<br/>
பாரியும் அடங்கின அடங்கினது பாடல்<br/>
காரியம் அடங்கினர்கள் கம்மியர்கள் மும்மைத்<br/>
தூரியம் அடங்கின தொடங்கினது உறக்கம்!                    5.3.158<br/>
<br/>
இறங்கின நிறம் கொள் பரி ஏமம் உற எங்கும்<br/>
கறங்கின மறம் கொள் எயில் காவலர் துடிக்கண்<br/>
பிறங்கின நறும் குழலர் அன்பர் பிரியாதோர்<br/>
உறங்கினர் பிணங்கி எதிர் ஊடினவர் அல்லார்.                    5.3.159<br/>
<br/>
வடம் தரு தடம் கொள்புய மைந்தர் கலவிப் போர்<br/>
கடந்தனர் இடைந்தனர் களித்த மயில்போலும்<br/>
மடந்தையர் தடம் தன முகட்டு இடை மயங்கிக்<br/>
கிடந்தனர் நடந்தது புணர்ச்சி தரு கேதம்.                    5.3.160<br/>
<br/>
வாம நறையின் திறம் நுகர்ந்தவர் மறந்தார்;<br/>
காம நறையின் திறம் நுகர்ந்தவர் களித்தார்;<br/>
பூமன் அறை வண்டு உறை இலங்கு அமளி புக்கார்<br/>
தூம நறை இன் துறை அயின்றிலர் துயின்றார்.                    5.3.161<br/>
<br/>
பண் இமை அடைத்த பல கண் பொருநர் பாடல்<br/>
விண் இமை அடைத்தன விளைந்தது இருள் வீணை<br/>
தண்ணுமை அடைத்தன தழங்கு இசை வழங்கும்<br/>
கண் இமை அடைத்தன அடைத்தன கபாடம்.                    5.3.162<br/>
<br/>
விரிந்தன நரந்தம் முதல் மெல் மலர் வளாகத்து<br/>
உரிஞ்சி வரு தனெ்றல் உணர்வு உண்டு அயல் உலாவச்<br/>
சொரிந்தன கரும் கண் வரு துள்ளி தரு வெள்ளம்<br/>
எரிந்தன பிரிந்தவர்தம் எஞ்சுதனி நெஞ்சம்.                    5.3.163<br/>
<br/>
இளக்கர் இழுது எஞ்ச விழும் எண் அரு விளக்கைத்<br/>
துளக்கியது தனெ்றல் பகை சோர உயர்வோரின்;<br/>
அளக்கரொடு அளக்கரிய ஆசை உற வீயா<br/>
விளக்கு என விளங்கும் மணி மெய் உறு விளக்கம்.                    5.3.164<br/>
<br/>
நித்த நியமத் தொழில் முடித்து நெடு வானத்து<br/>
உத்தமர் உறங்கினர்கள்; யோகிகள் துயின்றார்;<br/>
மத்தமத வெம் களிறு உறங்கின; உறங்காப்<br/>
பித்தரும் உறங்கினர்; இனிப் பிறரது என்னோ?                    5.3.165<br/>
<br/>
அநுமன் அகநகரடைதல்<br/>
<br/>
ஆயபொழுது அம்மதில் அகத்து அரசர் வைகும்<br/>
தூய தெரி ஒன்றொடு ஒருகோடி துருவிப் போய்த்<br/>
தீயவன் இருக்கை அயல் செய்த அகழ் இஞ்சி<br/>
மேயது கடந்தனன் வினைப் பகையை வென்றான்.                    5.3.166<br/>
<br/>
இராவணன் காதல் கிழத்தியர் இல்லங்களில் அநுமன் தேடுதல்<br/>
<br/>
 போர் இயற்கை இராவணன் பொன் மனை<br/>
சீர் இயற்கை நிரம்பிய திங்களாத்<br/>
தாரகைக் குழுவில் தழைத்து ஓங்கிய<br/>
நாரியர்க்கு உறைவாம் இடம் நண்ணினான்.                    5.3.167<br/>
<br/>
 முயல் கரும் கறை நீங்கிய மொய்ம் மதி<br/>
அயர்க்கும் வாள் முகத்து ஆர் அமுது அன்னவர்<br/>
இயக்கர் மங்கையர் யாவரும் ஈண்டினர்<br/>
நயக்கும் மாளிகை வீதியை நண்ணினான்.                   5.3.168<br/>
<br/>
 தழைந்த மொய் ஒளி பெய்ம் மணித் தாழ் தொறும்<br/>
இழைந்த நூலினும் இன் இளம் காலினும்<br/>
நுழைந்து நொய்தினின் மெய் உற நோக்கினான்<br/>
விழைந்த வெம் வினை வேர் அற வீசினான்.                   5.3.169<br/>
<br/>
இராவணன் உரிமை மகளிருள் இயக்கியர் நிலை (5111-5120)<br/>
<br/>
அத்திரம் புரை யானை அரக்கன் மேல்<br/>
வைத்த சிந்தையர் வாங்கும் உயிர்ப்பு இலர்<br/>
பத்திரம் புரை நாட்டம் பதைப்பு அறச்<br/>
சித்திரங்கள் என இருந்தார் சிலர்                    5.3.170<br/>
<br/>
அள்ளல் வெம் சர மாரனை அஞ்சியோ?<br/>
மெள்ள இன் கனவின் பயன் வேண்டியோ?<br/>
கள்ளம் என்கொல்? அறிந்திலம் கண் முகிழ்த்து<br/>
உள்ளம் இன்றி உறங்குகின்றார் சிலர்.                    5.3.171<br/>
<br/>
பழுதில் மன்மதன் எய்கணை பல் முறை<br/>
உழுத கொங்கையர் ஊசல் உயிர்ப்பினர்<br/>
'அழுது செய்வது என்? ஆணை அரக்கனை<br/>
எழுதலாம் கொல்? 'என்று எண்ணுகின்றார் சிலர்.                    5.3.172<br/>
<br/>
 'ஆவது ஒன்று அருளாய்! எனது ஆவியைக்<br/>
கூவுகின்றிலை! கூறலை சென்று! 'எனப்<br/>
பாவை பேசுவ போல் கண் பனிப்பு உறப்<br/>
பூவையோடு புலம்புகின்றார் சிலர்.                   5.3. 173<br/>
<br/>
ஈரத் தனெ்றல் இழுக மெலிந்து தம்<br/>
பாரக் கொங்கையைப் பார்த்து அந்தப் பாதகன்<br/>
வீரத் தோள்களின் வீக்கம் எண்ணா உயிர்<br/>
சோரச் சோரத் துளங்குகின்றார் சிலர்.             5.3.174<br/>
<br/>
 நக்க செம்மணி நாறிய நீள் நிழல்<br/>
பக்கம் வீசுறு பள்ளியில் பல்பகல்<br/>
ஒக்க ஆசை உலக்க உலந்தவர்<br/>
செக்கர் வான் தரு திங்கள் ஒத்தார் சிலர்.                    5.3.175<br/>
<br/>
வாளின் ஆற்றிய கற்பக வல்லியர்<br/>
தோளின் நாற்றிய தூங்கு அமளித் துயில்<br/>
நாளினால் செவியில் புகும் நாம யாழ்த்<br/>
தேளினால் திகைப்பு எய்துகின்றார் சிலர்.                    5.3.176<br/>
<br/>
கவ்வு தீக்கணை மேருவைக் கால் வளைத்து<br/>
எவ்வினான் மலை ஏந்திய ஏந்து தோள்<br/>
வவ்வு சாந்து தம் மாமுலை வௌவிய<br/>
செவ்வி கண்டு குலாவுகின்றார் சிலர்.                    5.3.177<br/>
<br/>
கூடி நான்கு உயர் வேலையும் கோக்க நின்று<br/>
ஆடினான் புகழ் அம் கை நரம்பினால்<br/>
நாடி நால் பெரும் பண்ணும் நயப்பு உறப்<br/>
பாடினான் புகழ் பாடுகின்றார் சிலர்.                    5.3.178<br/>
<br/>
 இனைய தன்மை இயக்கியர் ஈண்டிய<br/>
மனை ஒராயிரம் ஆயிரம் வாயில் போய் <br/>
அனையவன் குலத்து ஆய் வளையார் இடம்<br/>
நினைவின் எய்தினன் நீதியின் எய்தினான்.                    5.3.179<br/>
<br/>
இராவணன் உரிமைமகளிருள் அரக்கியர்நிலை (5121-5132)<br/>
<br/>
எரிசுடர் மணியின் செம் கேழ் இளவெயில் இடைவிடாது<br/>
விரி இருள் பருகி நாளும் விளக்கு இன்றி விளங்கும் மாடத்து,<br/>
அரிவையர் குழுவின் நீங்கி, ஆசையும் தாமுமே புக்கு,<br/>
ஒருசிறை இருந்து, போன உள்ளத்தொடு ஊடுவாரும்.                    5.3.180<br/>
<br/>
நகை எரிக் கற்றை தறெ்றி நாவி தோய்த்து அனைய ஓதி<br/>
புகை எனத் தும்பி சுற்றப், புது மலர் பொங்கு சேக்கை<br/>
பகை என ஏகி, யாணர்ப் பளிங்கு உடைச் சீதப் பள்ளி<br/>
மிகை உயிரோடும் காம விம்மலின் வெதும்புவாரும்.                    5.3.181<br/>
<br/>
 சவிபடு தகைசால் வானம் தான் ஒரு மேனி ஆகக்<br/>
குவியும் மீன் ஆரம் ஆக, மின்கொடி மருங்குல் ஆகக்<br/>
கவிர் ஒளிச் செக்கர் கற்றை ஓதியா, மழை உண் கண்ணா,<br/>
அவிர்மதி நெற்றி ஆக, அந்திவான் ஒக்கின்றாரும்.                    5.3.182<br/>
<br/>
பானல் உண் கண்ணும் வண்ணப் படிமுறை மாறப் பண்ணைச்<br/>
சோனை போன்று அளிகள் பம்பும் சுரிகுழல் கற்றை சோர,<br/>
மேல் நிவந்து எழுந்த மாட வெள்நிலா முன்றில் நண்ணி,<br/>
வான மீன் கையின் வாரி, மணிக் கழங்கு ஆடுவாரும்.                    5.3.183<br/>
<br/>
உழை உழைப் பரந்த வான யாற்று நின்று, உம்பர் நாட்டுக்<br/>
குழை முகத்து ஆயம் தந்த புனல் குளிர்ப்பில என்று ஊடி<br/>
இழை தொடுத்து இலங்கும் மாடத்து இடை தடுமாற ஏறி,<br/>
மழை பொதுத்து, ஒழுகும் நீரால் மஞ்சனம் ஆடுவாரும்.                    5.3.184<br/>
<br/>
பன்னக அரசர் செம் கேழ்ப் பணா மணி வலியில் பற்றி,<br/>
இன் உயிர்க் கணவன் ஈந்தான் ஆம் என இருத்தி, விஞ்சை<br/>
மன்னவர் முடியும், பூணும், மாலையும், பணையம் ஆகப்<br/>
பொன்னின் நன் பலகைச் சூது, துயில்கிலர் பொருகின்றாரும்.                    5.3.185<br/>
<br/>
 தெனநகு குடம் உள் பாடல் சித்தியர் இசைப்பத் தீஞ்சொல்<br/>
பன்னக மகளிர் வள் வார்த் தண்ணுமைப் பாணி பேணப்<br/>
பொன் நகு தரளப் பந்தர்க் கற்பகப் பொதும்பர்ப் பொன் தோள்<br/>
இன் நகை அரம்பைமாரை ஆடல் கண்டு இருக்கின்றாரும்.                    5.3.186<br/>
<br/>
ஆணியில் கிடந்த காதல் அகம் சுட, அருவி உண்கண்<br/>
சேண் உயர் உறக்கம் தீர்ந்த சிந்தையர், செய்வ தோரார்,<br/>
வீணையும், குழலும், தத்தம் மிடறும், வேற்றுமையில் தீர்ந்த<br/>
பாணி தள்ளாடப் பாடல் அமுது உகப் பாடுவாரும்.                    5.3.187<br/>
<br/>
தண்டலை வாழை அன்ன குறங்கு இடை அல்குல் தட்டில்,<br/>
கொண்ட பூந் துகிலும், கோவைக் கலைகளும், சோரக் கூர்ங்கள்<br/>
உண்டு அலமந்த கண்ணார், ஊசல் இட்டு உலாவுகின்ற<br/>
குண்டலம் திரு வில் வீசக் குரவையில் குழறு வாரும்.                    5.3.188<br/>
<br/>
 நச்சு எனக் கொடிய கண்ணார், கள்ெளாடு குருதி நக்கிப்<br/>
பிச்சரில் பிதற்றி, அல்குல் பூந்துகில் கலாபம் பீறிக்<br/>
குச்சரித் திறத்தின் ஓசை களம் கொளக் குழுக் கொண்டு ஈண்டிச்<br/>
சச்சரிப் பாணி கொட்டி, நிறை தடுமாறுவாரும்.                   5.3. 189<br/>
<br/>
 தயிர் நிறக் கள் உண்டு, உள்ளம் தள்ளத் தம் அறிவு, தள்ளப்<br/>
பயிர் உறத் 'தெய்வம் என்மேல் படிந்தது, பார்மின்! 'என்னா,<br/>
உயிர் உயிர்த்து, இரண்டு கையும் உச்சிமேல் உயர நீட்டி,<br/>
மயிர் சிலிர்த்து, உடலம் கூசி, வாய் விரித்து, ஒடுங்கு வாரும்.                    5.3.190<br/>
<br/>
இத்திறத்து அரக்கர் மாதர் ஈரிரு கோடி ஈட்டம்,<br/>
பத்தியின் உறையும் பத்திப் படர் நெடும் தெரிவும் பார்த்தான் :<br/>
சித்தியர் உறையும் மாடத் தெரிவும் பின்னாகச் சென்றான் :<br/>
உத்திசை விஞ்சை மாதர் உறையுளை முறையின் உற்றான்.                    5.3.191<br/>
<br/>
இராவணன் உரிமை மகளிருள் விஞ்சை மகளிர் நிலை (5133-5135)<br/>
<br/>
வளர்ந்த காதலர், மகரிகை நெடுமுடி அரக்கனை வரக்காணார்,<br/>
தளர்ந்த சிந்தை தம் இடையினும் நுடங்கிட, உயிரொடு தடுமாறிக்<br/>
களம் தவா நெடும் கருவியில், கைகளில், செயிரியர் கலைக்கண்ணால்,<br/>
அளந்த பாடல் வெவ் அரவு தம் செவிபுக, அலமரல் உறுகின்றார்.                    5.3.192<br/>
<br/>
 புரியும் நல்நெறி முனிவரும், புலவரும், புகல்கிலர் பொறைகூர,<br/>
எரியும் வெம் சினத்து இகல் அடு கொடும் திறல் இராவணற்கு, எஞ்ஞான்றும்<br/>
பரியும் நெஞ்சினர் இவர் என வயிர்த்து ஒரு பகையொடும், பனித்திங்கள்<br/>
சொரியும் வெம் கதிர் துணைமுலைக் குவை சுடக் கொடிகளில் துடிக்கின்றார்.                    5.3.193<br/>
<br/>
சிறுகு காலங்கள் ஊழிகள் ஆம்வகை, திரிந்து சிந்தனை சிந்த,<br/>
முறுகு காதலின் வேதனை உழப்பவர், முயங்கிய முலைமுன்றில்<br/>
இறுகு சாந்தமும், எழுதிய குறிகளும், இன் உயிர்ப் பொறை ஈர,<br/>
மறுகு வாள் கண்கள் சிவப்பு உற நோக்கினர், மயங்கினர், உயிர்க்கின்றார்.                    5.3.194<br/>
<br/>
அநுமன் மண்டோதரி மனையைக் காண்டல்<br/>
<br/>
ஆய விஞ்சையர் மடந்தையர் உறைவிடம் ஆறு இரண்டு அமை கோடி<br/>
தூய மாளிகை நெடும் தெரித் துருவிப்போய்த் தொலைவு இல் மூன்று உலகிற்கும்<br/>
நாயகன் பெரும் கோயிலை நண்ணுவான், கண்டனன், நளிர் திங்கள்<br/>
மாய நந்திய வாள் முகத்து ஒரு தனி மயன் மகள் மணி மாடம்.                   5.3.195<br/>
<br/>
மண்டோதரி மனையை அநுமன் வியத்தல்<br/>
<br/>
 கண்டு, கண்ணொடும் கருத்தொடும் கடாயினன் : 'காரணம் கடை நின்றது<br/>
உண்டு வேறு ஒரு சிறப்பு! எங்கள் நாயகற்கு உயிரினும் இனியாளைக்<br/>
கொண்டு போந்தவன் வைத்தது ஓர் உறையுள்கொல்? குல மணி மனைக்கு எல்லாம்,<br/>
விண்டுவின் தட மார்பினின் மணி ஒத்தது இது! 'என வியப்பு உற்றான்.                    5.3.196<br/>
<br/>
மண்டோதரி துயிலும் நிலை (5138-5139)<br/>
<br/>
அரம்பை, மேனகை, திலோத்தமை, உருப்பசி ஆதியாயவர், மாரன்<br/>
சரம் பெய் தூணிபோல் தளிர் அடி கரம் தொடச் சாமரை தடுமாறக்<br/>
கரும்பையும் சுவை கைப்பித்த சொல்லியர் காமரம் கனி யாழின்<br/>
நரம்பின் இன்னிசை செவிபுக, நாசியில் கற்பக விரை நாற.                    5.3.197<br/>
<br/>
விழைவு நீங்கிய மேன்மையர் ஆயினும் கீழ்மையோர் வெகுள்வு உற்றால்,<br/>
பிழைகொல் நன்மைகொல் பெறுவது என்று ஐயுறு பீழையால், பெரும் தனெ்றல்,<br/>
உழையர் கூவப் புக்கு ஏகு எனப் பெயர்வது ஓர் ஊசலின் உளதாகும் :<br/>
பழையம் யாம் எனப் பண்பு அல செய்வரோ? பருணிதர் பயன் ஓர்வார்.                    5.3.198<br/>
<br/>
மண்டோதரியைப் பிராட்டியென்று மயங்கி அநுமன் வருந்தல் (5140-5141)<br/>
<br/>
 இன்ன தன்மையின் எழில் மணி விளக்கங்கள் இயல்கெடப் பொலிகின்ற<br/>
தன்னது இன் ஒளி தழைவு உறத் துயில்கொளும் தையலைத் தகைவு இல்லான்,<br/>
அன்னள் ஆகிய சானகி இவள் என அயிர்த்து, அகத்து எழு வெம் தீத்<br/>
துன்னு தன் உயிர் உடலொடு சுடுவது ஓர் துயர் உழந்து, இவை சொன்னான்.                    5.3.199<br/>
<br/>
'எற்பு வான் தொடர் யாக்கையால் பெறும் பயன் இழந்தனள்! இது நிற்க,<br/>
அற்பு வான் தளை, இல் பிறப்பு அதனொடும் இழந்து, தன் அரும் தெய்வக்<br/>
கற்பும் நீங்கிய கனம் குழை இவள் எனில், காகுத்தன் புகழோடும்,<br/>
பொற்பும், யானும், இவ் இலங்கையும், அரக்கரும், பொன்றுதும் இன்று! 'என்றான்.                    5.3.200<br/>
<br/>
அநுமன் தெளிதல் (5142-5143)<br/>
<br/>
 'மானுயர்த் திருவடிவினள் அவள் : இவள் மாறுகொண்டனள் : கூறில்,<br/>
தான் இயக்கியோ? தானவர் தையலோ? ஐயுறும் தகை ஆனாள்!<br/>
கான் உயர்த்த தார் இராமன்மேல் நோக்கிய காதல் காரிகையார்க்கு<br/>
மீன் உயர்த்தவன் மருங்குதான் மீளுமோ? நினைந்தது மிகை 'என்றான்.                    5.3.201<br/>
<br/>
'இலக்கணங்களும் சில உள! என்னினும், எல்லை சென்று உறுகில்லா<br/>
அலக்கண் எய்துவது அணியது உண்டு என்று, எடுத்து அறைகின்றது இவள் யாக்கை!<br/>
மலர்க் கருங் குழல் சோர்ந்து, வாய் வெரீஇச் சில மாற்றங்கள் பறைகின்றாள்!<br/>
உலக்கும் இங்கு இவள் கணவனும்! அழிவும் இவ் வியன் நகர்க்கு உளது! 'என்றான்.                    5.3.202<br/>
<br/>
அநுமன் மண்டோதரி மனை விட்டு இராவணன்மனையிற் புகுதல்<br/>
<br/>
என்று உணர்ந்து நின்று ஏம் உறு நிலையினில், 'நிற்க இ திறன்! 'என்னாப்<br/>
பின்று சிந்தையன், பெயர்ந்தனன், அ மனை பிற்படப் பெருமேருக்<br/>
குன்று குன்றிய தகை உற ஓங்கிய கொற்றத்து மணிக் கோயில்<br/>
சென்று புக்கனன், இராவணற்கு எடுப்பரும் கிரி எனத் திரள் தோளான்.                    5.3.203<br/>
<br/>
அநுமன் இராவணன் மனையில் கண்ட தீக்குறிகள்<br/>
<br/>
 நிலம் துடித்தன, நெடுவரை துடித்தன, நிருதர்தம் குலமாதர்<br/>
பொலம் துடித்தன மருங்குல் போல், கண்களும் புருவமும் பொன் தோளும்<br/>
வலம் துடித்தன, மாதிரம் துடித்தன, தடித்து இன்றி நெடுவானம்<br/>
கலந்து இடித்தன, வெடித்தன பூரண மங்கல கலசங்கள்.                    5.3.204<br/>
<br/>
அநுமன் இலங்கை அழியும் என்றெண்ணி இரங்கல்<br/>
<br/>
 புக்கு நின்று, தன் புலன் கொடு நோக்கினன், பொருவரும் திரு உள்ளம்<br/>
நெக்கு நின்றனன், 'நீங்கும் அந்தோ இந்த நெடுநகர்த் திரு! 'என்னா,<br/>
எக்குலங்களில் யாவரே ஆயினும், இருவினை எல்லோர்க்கும்<br/>
ஒக்கும் : ஊழ்முறை அல்லது வலியது ஒன்று இல், என உணர்வுற்றான்.                    5.3.205<br/>
<br/>
அநுமன் இராவணனைக் காண்டல்<br/>
<br/>
நூல் பெரும் கடல் நுணங்கிய கேள்வியான், நோக்கினன், மறம் கூரும்<br/>
வேல் பெரும் கடல் புடைபரந்து ஈண்டிய வெள் இடை வியன் கோயில்,<br/>
பால் பெரும் கடல் பல்மணிப் பல்தலைப் பாப்பு இடைப் படர்வேலை<br/>
மால் பெரும் கடல் வதிந்ததே அனையது ஓர் வனப்பினன் துயில்வானை!                    5.3.206<br/>
<br/>
இராவணன் துயிலும் நிலை (5148-5158)<br/>
<br/>
 குழவி ஞாயிறு குன்று இவர்ந்து அனையன குருமணி நெடுமோலி<br/>
இழைகேளாடு நின்று இளவெயில் எறித்திட இரவு எனும் பொருள் வீய,<br/>
முழைகொள் மேருவின் முகட்டு இடைக் கனகனை முருக்கிய முரண் சீயம்<br/>
தழைகொள் தோெளாடும் தலைபல பரப்பி முன் துயில்வது ஓர் தகையானை!                    5.3.207<br/>
<br/>
ஆய பொன் தலத்து ஆய்வளை அரம்பையர் ஆயிரர் அணி நின்று<br/>
தூய பொன் கவரி திரள் இயக்கிடச் சுழிபடு பசுங்காற்றின்<br/>
மீய கற்பகத் தேன் துளி விராயன வீழ்தொறும், நெடுமேனி<br/>
தீய, நல் தொடிச் சீதையை நினைதொறும் உயிர்த்து, உயிர் தேய்வானை!                    5.3.208<br/>
<br/>
 குழந்தை வெண்மதிக் குடுமியன் நெடுவரை குலுக்கிய குலத் தோளைக்<br/>
கழிந்து புக்கு இடை கரந்தன அனங்கன் வெம் கடும் கணை பலபாய,<br/>
உழந்த வெம் சமத்து உயர்திசை யானையின் ஒளிர் மருப்பு உற்று இற்ற<br/>
பழம் தழும்பினுக்கு இடை இடையே சில பசும் புண்கள் அசும்பு ஊற!                    5.3.209<br/>
<br/>
 சாந்து அளாவிய கலவைமேல் தவழ்வுறு தண் தமிழ்ப் பசும் தனெ்றல்<br/>
ஏய்ந்த காமவெம் கனல் உயிர்த்து இருமடி துருத்தியின் உயிர்ப்பு ஏறக்<br/>
காந்தள் மெல் விரல் சனகிபால் மனம் முதல் கரணங்கள் கடிது ஓடப்<br/>
பாந்தள் நீங்கிய முழை எனக் குழைவு உறு நெஞ்சு பாழ்பட்டானை!                    5.3.210<br/>
<br/>
கொண்ட பேர் ஊக்கம் மூளத் திசைதொறும் குறித்து மேல் நாள்<br/>
மண்டிய செருவில், மானத் தோள்களால் வாரி வாரி<br/>
உண்டது தவெிட்டிப் பேழ்வாய்க் கடைகள் தோறு ஒழுகிப் பாயும்<br/>
அண்டர்தம் புகழில் தோன்றும், வெள் எயிற்று அமைதியானை!                    5.3.211<br/>
<br/>
 வெள்ளி வெண் சேக்கை வெந்து பொறி எழ, வெதும்பும் மேனி<br/>
புள்ளி வெண் மொக்குள் என்னப் பொடித்து வேர் கொதித்துப் பொங்கக்<br/>
கள் அவிழ் மாலை தும்பி வண்டொ டும் கரிந்து சாம்ப,<br/>
ஒள்ளிய மாலை தீய, உயிர்க்கின்ற உயிர்ப்பினானை!                    5.3.212<br/>
<br/>
தே இயல் நேமியானில், சிந்தைமெய்த் திருவின் ஏகப்<br/>
பூஇயல் அமளி மேலாப் பொய் உறக்கு உறங்குவானைக்<br/>
காவி அம் கண்ணி தன் பால் கண்ணிய காதல் நீரால்<br/>
ஆவியை உயிர்ப்பு என்று ஓதும் அம்மி இட்டு அரைக்கின்றானை!                    5.3.213<br/>
<br/>
 மிகும் தகை நினைப்பு முற்ற உரு வெளிப்பட்ட வேலை,<br/>
நகும் தகை முகத்தன், காதல் நடுக்குறும் மனத்தன், 'வார் தேன்<br/>
உகும் தகை மொழியாள் முன்னம் ஒருவகை உள்ளத்து உள்ளே<br/>
புகுந்தனள் அன்றோ? 'என்று மயிர் புறம் பொடிக்கின்றானை!                    5.3.214<br/>
<br/>
மென் தொழில் கலாப மஞ்ஞை வேட்கை மீக்கூரும் ஏனும்,<br/>
குன்று ஒழித்து ஒருமாக் குன்றின் அரிதில் சேர் கொள்கை போல,<br/>
வன் தொழில் கொற்றப் பொன் தோள் மணந்திடும் மடந்தை மார்கட்கு<br/>
ஒன்று ஒழித்து ஒன்றின் ஏக அரிய தோள் ஒழுக்கினானை!                    5.3.215<br/>
<br/>
 தழுவா நின்ற கருங்கடல் மீது உதயகிரியில் சுடர் தயங்க<br/>
எழுவான் என்ன மின் இமைக்கும் ஆரம் திகழும் இயல்பிற்றாய்,<br/>
முழு வானவராய் உலகம் ஒரு மூன்றும் காக்கும் முதல் தேவர்<br/>
மழு வாள் நேமி குலிசத்தின் வாய்மை துடைத்த மார்பானை!                    5.3.216<br/>
<br/>
தோடு உழுத தார் வண்டும், திசையானை மதம் துதைந்த வண்டும், சுற்றி,<br/>
மாடு உழுத நறும் கலவை, வயக் களிற்றின் சிந்துரத்தை மாறு கொள்ளக்<br/>
கோடு உழுத மார்பே போல், கொலை உழுத வடிவேலின் கொற்றம் அஞ்சித்<br/>
தாள் தொழுத பகை வேந்தர் முடி உழுது தழும்பு இருந்த சரணத்தானை!                    5.3.217<br/>
<br/>
இராவணனைக் கண்ட அநுமன் சினத்தல்<br/>
<br/>
கண்டனன், காண்டலோடும், கருத்தின் மூள் காலச் செந்தீ<br/>
விண்டன கண்கள், கீண்டு வெடித்தன கீழும் மேலும்,<br/>
கொண்டது ஓர் உருவ மாயோன் குறளினும் குறுகி நின்றான்,<br/>
திண் தலை பத்தும் தோள்கள் இருபதும் தெரிய நோக்கி.                    5.3.218<br/>
<br/>
அநுமன் இராவணனைக் கொல்ல நினைத்தல் (5160-5161)<br/>
<br/>
 'தோள் ஆற்றல் என் ஆகும்? மேல் நிற்கும் சொல் என் ஆம்?<br/>
வாள் ஆற்று கண்ணாளை வஞ்சித்தான் மணிமுடி என்<br/>
தாள் ஆற்றலால் இடித்துத் தலைபத்தும் தகர்த்து, இன்று என்<br/>
ஆள் ஆற்றல் காட்டேனேல் அடியேனாய் முடியேனே! '                    5.3.219<br/>
<br/>
'நடித்துவாழ் தகைமையதோ அடிமைதான்? நல் நுதலைப்<br/>
பிடித்துவாழ் அரக்கனார் யான்கண்டும் பிழைப்பாரோ?<br/>
ஒடித்து வான் தோள் அனைத்தும், தலை பத்தும் உதைத்து உருட்டி,<br/>
முடித்து, இவ் ஊர் முடித்தால், மேல் முடிவது எ(ல்)லாம் முடிந்து ஒழிக! '                    5.3.220<br/>
<br/>
இராவணனைக் கொல்ல நினைந்த அநுமன் அந்நினைவொழிதல் (5162-5164)<br/>
<br/>
என்று, ஊக்கி, எயிறு கடித்து, இரு கரமும் பிசைந்து, எழுந்து,<br/>
நின்று, ஊக்கி உணர்ந்து உரைப்பான், நேமியோன் பணி அன்றால்!<br/>
ஒன்று ஊக்கி ஒன்று இழைத்தல் உணர்வு உடையோர்க்கு உரித்து அன்றால் :<br/>
பின் தூக்கின், இது சாலப் பிழைபயக்கும் எனப் பெயர்ந்தான்.                    5.3.221<br/>
<br/>
ஆலம் பார்த்து உண்டவன்போல் ஆற்றல் அமைந்துளர் எனினும்,<br/>
சீலம் பார்க்குரியோர்கள் எண்ணாது செய்பவோ?<br/>
மூலம் பார்க்குறின் உலகை முடிவிக்கும் முறைத்து எனினும்,<br/>
காலம் பார்த்து இறை வேலை கடவாத கடல் ஒத்தான்.                    5.3.222<br/>
<br/>
இற்றைப் போர்ப் பெரும் சீற்றம் என்னோடு முடிந்திடுக!<br/>
கற்றைப் பூங் குழலாளைச் சிறைவைத்த கண்டகனை<br/>
முற்றப் போர் முடித்தது ஒரு குரங்கு, என்றால், முனை வீரன்<br/>
கொற்றப் போர்ச் சிலைத்தொழிற்குக் குறை உண்டாம் 'எனக் குறைந்தான்.                    5.3.223<br/>
<br/>
அநுமன் தன்னுள் கூறுதல்<br/>
<br/>
அந்நிலையான், பெயர்த்து உரைப்பான், 'ஆய்வளைக்கை அணி இழையார்<br/>
இந்நிலையானுடன் துயில்வார் உளரல்லர்! இவன் நிலையும்<br/>
புல் நிலைய காமத்தால் புலர்கின்ற நிலை! பூவை<br/>
நல் நிலையின் உளள் என்னும் நலன் எனக்கு நல்குமால்! '                    5.3.224<br/>
<br/>
அநுமன் பிராட்டியைக் காணாது வருந்துதல் (5166-5174)<br/>
<br/>
என்று எண்ணி, ஈண்டு இனி ஓர் பயன் இல்லை என நினையாக் <br/>
குன்று அன்ன தோளவன்தன் கோ மனை பின்படப் பெயர்ந்தான்,<br/>
நின்று எண்ணி உன்னுவான், 'அந்தோ! இந் நெடு நகரில்<br/>
பொன் துன்னும் மணிப் பூணாள் இலள்! 'என்னப் பொருமினான்.                    5.3.225<br/>
<br/>
 'கொன்றானோ? கற்பு அழியாக் குலமகளைக் கொடும் தொழிலால்<br/>
தின்றானோ? எப்புறத்தே செறித்தானோ சிறை சிறியோன்?<br/>
ஒன்றானும் உணரகிலேன் : மீண்டு இனிப் போய் என் உரைக்கேன்?<br/>
பொன்றாத பொழுது, எனக்கு இக் கொடும் துயரம் போகாதால் '                    5.3.226<br/>
<br/>
 'கண்டு வரும்! என்று இருக்கும் காகுத்தன்; கவிகுலக்கோன்<br/>
கொண்டு வரும்! என்று இருக்கும்; யான் இழைத்த கோள் இதுவால்<br/>
புண்டரிக நயனத்தான் பால் இனி யான் போவேனோ?<br/>
விண்டவரோடு உடன் வீயாது, யான் வாளா விளிவேனோ? '                    5.3.227<br/>
<br/>
 'கண்ணிய நாள் கழிந்துளவால் கண்டிலமால், கனம் குழையை!<br/>
விண் அடைதும் 'என்றாரை ஆண்டு இருத்தி விரைந்த யான்<br/>
எண்ணியது முடிக்ககிலேன்! இனி முடியாது இருப்பேனோ?<br/>
புண்ணியம் என்று ஒரு பொருள் என் உழை நின்றும் போயதால்.                    5.3.228<br/>
<br/>
 'ஏழுநூறு ஓசனை சூழ்ந்து எயில் கிடந்த இவ் இலங்கை<br/>
வாழும் மா மன்னுயிர் யான் காணாத மற்று இல்லை :<br/>
ஊழியான் பெருந் தேவி ஒருவரையும் யான் காணேன்!<br/>
ஆழி தாய், இடர் ஆழி இடையே வீழ்ந்து அழிவேனோ? '                    5.3.229<br/>
<br/>
'வல் அரக்கன்தனைப் பற்றி, வாய் ஆறு குருதி உகக்<br/>
கல் அரக்கும் கரதலத்தால், 'காட்டு 'என்று காண்கேனோ?<br/>
எல் அரக்கும் அயில் நுதி வேல் இராவணனும் இவ் ஊரும்<br/>
மெல் அரக்கின் உருகி விழ, வெம் தழலால் வேய்கேனோ? '                    5.3.230<br/>
<br/>
 'வானவரே முதலோரை வினவுவனேல், வல் அரக்கன்<br/>
தான் ஒருவன் உளன் ஆக, உரைசெய்யும் தருக்கு இலரால்!<br/>
ஏனையர்கள் எங்கு உரைப்பார்?  எவ் வண்ணம் தெரிகேனோ?<br/>
ஊன் அழிய நீங்காத உயிர் சுமந்த உணர்வு இல்லேன்! '                    5.3.231<br/>
<br/>
 'எருவைக்கு முதல் ஆய சம்பாதி, 'இலங்கையில் அத்<br/>
திருவைக் கண்டனென் 'என்றான் : அவன் உரையும் சிதைந்ததால்<br/>
கருவைக்கும் நெடுநகரைக் கடல் இடையே கரையாதே<br/>
உருவைக் கொண்டு இன்னமும் நான் உளென் ஆகி உழல்வேனோ?                    5.3.232<br/>
<br/>
 'வடித் தாழ் பூங் குழலாளை, வான் அறிய, மண் அறியப்<br/>
பிடித்தான் இவ் அடல் அரக்கன் எனும் மாற்றம் பிழையாதால் :<br/>
எடுத்து ஆழி இலங்கையினை இரும் கடல் இட்டு, இன்று, இவனை<br/>
முடித்தாலே, யான் முடிதல் முறை மன்ற! என்று உணர்வான்.                    5.3.233<br/>
<br/>
அநுமன் அசோக வனத்தைக் காண்டல்<br/>
<br/>
எள் உறையும் ஒழியாமல், யாண்டையினும் உளனாய்த் தன்<br/>
உள் உறையும் ஒருவனைப் போல், எம் மருங்கும் உலாவுவான்,<br/>
புள் உறையும் மானத்தை உற நோக்கிப் புறம் பேர்வான்,<br/>
கள் உறையும் மலர்ச்சோலை அயல் ஒன்று கண்ணுற்றான்.                    5.3.234<br/>
------------   <br/>
<center><h3>
5.4  காட்சிப் படலம் (5176 - 5334)</h3>
</center>
அநுமன் நினைத்தல்<br/>
<br/>
மாடு நின்ற அம் மணிமலர்ச் சோலையை மருவித்<br/>
'தேடி அவ் வழிக் காண்பெனேல் தீரும் என் சிறுமை;<br/>
ஊடு கண்டிலென் என்னில், பின் உரியது ஒன்று இல்லை!<br/>
வீடுவேன், மற்று, இவ் விலங்கல்மேல் இலங்கையை வீட்டி! '               5.4.1<br/>
<br/>
அநுமன் அசோகவனத்தை அடைதல்<br/>
<br/>
என்று, சோலைபுக்கு எய்தினன் இராகவன் தூதன்;<br/>
ஒன்றி வானவர் பூமழை பொழிந்தனர் உவந்தார்,<br/>
அன்று வாள் அரக்கன் சிறை அவ் வழி வைத்த<br/>
துன்று அல் ஓதிதன் நிலை இனிச் சொல்லுவான் துணிந்தாம்.                    5.4.2<br/>
<br/>
பிராட்டி துயர்நிலை (5178-5204)<br/>
<br/>
 வல் மருங்குல் வாள் அரக்கியர் நெருக்க, அங்கு இருந்தாள் :<br/>
கல் மருங்கு எழுந்து, என்றும் ஓர் துளி வரக் காணா<br/>
நல் மருந்துபோல், நலன் அற உணங்கிய நங்கை,<br/>
மெல் மருங்குல்போல், வேறு உள அங்கமும் மெலிந்தாள்.                    5.4.3<br/>
<br/>
துயில் அறக் கண்கள் இமைத்தலும் முகிழ்த்தலும் துறந்தாள்,<br/>
வெயில் இடைத் தந்த விளக்கு என, ஒளி இலா மெய்யாள்,<br/>
மயில் இயல் குயில் மழலையாள், மான் இளம் பேடை<br/>
அயில் எயிற்று வெம் புலிக் குழாத்து அகப்பட்டது அன்னாள்.                 5.4.4<br/>
<br/>
 விழுதல், விம்முதல், மெய் உற வெதும்புதல், வெருவல்,<br/>
எழுதல், ஏங்குதல், இரங்குதல் இராமனை எண்ணித்<br/>
தொழுதல், சோருதல், துளங்குதல், துயர் உழந்து உயிர்த்தல்,<br/>
அழுதல் அன்றி மற்று அயல் ஒன்றும் செய்குவது அறியாள்.                 5.4.5<br/>
<br/>
தழைத்த பொன் முலைத் தடம் கடந்து அருவிபோல் தாழப்<br/>
புழைத்த போல நீர் நிரந்தரம் பொழிகின்ற பொலிவால்,<br/>
இழைக்கும் நுண்ணிய மருங்குலாள், இணை நெடும் கண்கள்<br/>
மழைக்கண் என்பது காரணக் குறி என வகுத்தாள்.                    5.4.6<br/>
<br/>
அரிய மஞ்சினோடு அஞ்சனம் முதலிய அதிகம்<br/>
கரிய காண்டலும், கண்ணின்நீர் கடல்புகக் கலுழ்வாள்;<br/>
உரிய காதலர் ஒருவரோடு ஒருவரை உலகில்<br/>
பிரிவு எனும் துயர் உருவுகொண்டால் அன்ன பிணியாள்.                    5.4.7<br/>
<br/>
 துப்பினால் செய்த கையொடு கால் பெற்ற துளி மஞ்சு,<br/>
ஒப்பினான் தனை நினைதொறும், நெடும் கண்கள் உகுத்த<br/>
அப்பினால் நனைந்து, அரும் துயர் உயிர்ப்பு உடை யாக்கை.<br/>
வெப்பினால் புலர்ந்து, ஒருநிலை உறாத மென் துகிலாள்.                    5.4.8<br/>
<br/>
அரிது போகவோ விதிவலி கடக்க என்று அஞ்சிப்<br/>
பரிதி வானவன் குலத்தையும் பழியையும் பாராச்<br/>
சுருதி நாயகன் வரும் வரும் என்பது ஓர் துணிவால்<br/>
கருதி, மாதிரம் அனைத்தையும் அளக்கின்ற கண்ணாள்.                    5.4.9<br/>
<br/>
கமையினாள் திருமுகத்து அயல் கதுப்பு உறக் கௌவிச்<br/>
சுமையுடைக் கற்றை நிலத்திடைக் கிடந்த, தூமதியை<br/>
அமைய வாயில் பெய்து உமிழ்கின்ற அயில் எயிற்று அரவில்,<br/>
குமையுறத் திரண்டு, ஒரு சடை ஆகிய குழலாள்.                    5.4.10<br/>
<br/>
ஆவி அம் துகில் புனைவது ஒன்று அன்றி வேறு அறியாள்,<br/>
தூவி அன்னம் மென் புனல் இடைத் தோய்கிலா மெய்யாள்,<br/>
தேவு தணெ்கடல் அமிழ்துகொண்டு அநங்கவேள் செய்த<br/>
ஓவியம் புகையுண்டதே ஒக்கின்ற உருவாள்.                    5.4.11<br/>
<br/>
 'கண்டிலன்கொலாம் இளவலும்? கனை கடல் நடுவண்<br/>
உண்டு இலங்கை என்று உணர்ந்திலர், உலகு எலாம் ஒறுப்பான்<br/>
கொண்டு இறந்தமை அறிந்திலராம்? ' எனக் குழையாப்<br/>
புண் திறந்ததில் எரி நுழைந்தால் எனப் புகைவாள்.                    5.4.12<br/>
<br/>
'மாண்டுபோயினன் எருவைகட்கு அரசன், மற்று அவரோடு<br/>
ஆண்டை என் நிலை உரைப்பவர் இல்லை : இப் பிறப்பில்<br/>
காண்டலோ அரிது! 'என்று என்று விம்முறும், கலங்கும்;<br/>
மீண்டும் மீண்டும் புக்கு எரி நுழைந்தால் என மெலிவாள்.                    5.4.13<br/>
<br/>
 'என்னை நாயகன் இளவலை எண்ணிலா வினையேன்<br/>
சொன்ன வார்த்தை கேட்டு அறிவிலள், எனத் துறந்தானோ?<br/>
முன்னை ஊழ்வினை முடிந்ததோ? ' என்று என்று முறையால்<br/>
பன்னி, வாய் புலர்ந்து, உணர்வு தேய்ந்து, ஆருயிர் பதைப்பாள்.                    5.4.14<br/>
<br/>
 'அருந்தும் மெல் அடகு ஆர் இட அருந்தும்? 'என்று அழுங்கும்;<br/>
'விருந்து கண்டபோது என் உறுமோ? ' என்று விம்மும்;<br/>
'மருந்தும் உண்டுகொல் யான்கொண்ட நோய்க்கு? 'என்று மயங்கும்;<br/>
இருந்த மா நிலம் செல் அரித்து எழவும் ஆண்டு எழாதாள்.                    5.4.15<br/>
<br/>
 'வன்கண் வஞ்சனை அரக்கர் இத்துணைப் பகல் வையார்,<br/>
தின்பர், என் இனிச் செயத்தக்கது? என்று தீர்ந்தானோ?<br/>
தன் குலப் பொறை தன்பொறை எனத் தவிர்ந்தானோ?<br/>
என்கொல் எண்ணுவது? 'என்னும், அங்கு இராப்பகல் இல்லாள்.                    5.4.16<br/>
<br/>
 'பெற்ற தாயரும் தம்பியும் பெயர்த்தும் வந்து எய்திக்<br/>
கொற்ற மா நகர்க் கொண்டு இறந்தார்கொலோ? குறித்துச்<br/>
சொற்ற யாண்டு எலாம் உறைந்து அன்றி அந்நகர்த் துன்னான்.<br/>
உற்றது உண்டு 'எனாப் படர் உழந்து உறாதன உறுவாள்.                    5.4.17<br/>
<br/>
 'முரன் எனத்தகும் மொய்ம்பினோர் முன் பொருதவர்போல்,<br/>
வரனும், மாயமும், வஞ்சமும், வரம்பில வல்லோர்<br/>
பொர நிகழ்ந்தது ஓர் பூசல் உண்டாம்? ' எனப் பொருமாக்<br/>
கரன் நெரித்து, அது கண்டனளாம் எனக் கவல்வாள்.                    5.4.18<br/>
<br/>
தெம்மடங்கிய சேண் நிலம் கேகயர்<br/>
தம் மடந்தை உன் தம்பியதாம் என<br/>
மும்மடங்கு பொலிந்த முகத்தின் அவ்<br/>
வெம் மடங்கலை உன்னி வெதும்புவாள்.                    5.4.19<br/>
<br/>
'மெய்த் திருப்பதம் மேவு 'என்ற போதினும்<br/>
'இத்திரு துறந்து ஏகு 'என்ற போதினும்<br/>
சித்திரத்தின் அலர்ந்த செந்தாமரை<br/>
ஒத்திருக்கும் முகத்தினை உன்னுவாள்.                    5.4.20<br/>
<br/>
தேங்கு கங்கைத் திருமுடிச் செங்கணான்<br/>
வாங்கு கோல வடவரை வார்சிலை<br/>
ஏங்கும் மாத்திரத்து இற்று இரண்டாய்விழ<br/>
வீங்கு தோளை நினைந்து மெலிந்துளாள்.                    5.4.21<br/>
<br/>
இன்னல் அம்பர வேந்தற்கு இயற்றிய<br/>
பல் நலம் பதினாலாயிரம் படை<br/>
கன்னல் மூன்றில் களப்படக் கால் வளை<br/>
வில் நலம் புகழ்ந்து ஏங்கி வெதும்புவாள்.                    5.4.22<br/>
<br/>
ஆழ நீர்க் கங்கை அம்பி கடாவிய<br/>
ஏழை வேடனுக்கு 'எம்பி நின் தம்பி : நீ<br/>
தோழன் : மங்கை கொழுந்தி! 'எனச் சொன்ன<br/>
வாழி நண்பினை உன்னி மயங்குவாள்.                    5.4.23<br/>
<br/>
மெய்த்த தாதை விரும்பினன் நீட்டிய<br/>
கை தலங்களை கைகளின் நீக்கி வேறு<br/>
உய்த்தபோது தருப்பையில் ஒண்பதம்<br/>
வைத்த வேதிகைச்செய்தி மனக்கொள்வாள்.                    5.4.24<br/>
<br/>
 உரம் கொள் தேம் மலர்ச் சென்னி உரிமைசால்<br/>
வரம் கொள் பொன் முடி தம்பி வனைந்திலன்<br/>
திரங்கு செஞ்சடை கட்டிய செய்வினைக்கு<br/>
இரங்கி ஏங்கியது எண்ணி இரங்குவாள்.                    5.4.25<br/>
<br/>
பரித்த செல்வம் ஒழியப் படரும் நாள்<br/>
அருத்தி வேதியற்கு ஆன்குலம் ஈந்து அவன்<br/>
கருத்தின் ஆசை கரை இன்மை கண்டு இறை<br/>
சிரித்த செய்கை நினைத்து அழும் செய்கையாள்.                    5.4.26<br/>
<br/>
மழுவின் வாய் இன மன்னரை மூவெழு<br/>
பொழுது நூறிப் புலவு உறு புண்ணின் நீர்<br/>
முழுகினான் தவ மொய்ம்பொடு மூரிவில்<br/>
தழுவும் மேன்மை நினைந்து உயிர் சாம்புவாள்.                    5.4.27<br/>
<br/>
ஏக வாளி அவ் இந்திரன் காதல் மேல்<br/>
போக ஏவி அது கண் பொடித்தநாள்<br/>
காகம் முற்றும் ஓர் கண்ணில வாகிய<br/>
வேக வென்றியைத் தன் தலைமேற் கொள்வாள்.                    5.4.28<br/>
<br/>
வெவ் விராதனை மேவு அரும் தீவினை<br/>
வவ்வி மாற்று அரும் சாபமும் மாற்றிய<br/>
அவ் இராமனை உன்னித் தன் ஆர் உயிர்<br/>
செவ் இராது உணர்வு ஓய்ந்து உடல் தேம்புவாள்.                    5.4.29<br/>
<br/>
காவல் அரக்கியர் துயிலுதல்<br/>
<br/>
இருந்தனள்; திரிசடை என்னும் இன்சொலில்<br/>
திருந்தினாள் ஒழிய மற்று இருந்த தீவினை<br/>
அருந்திறல் அரக்கியர் அல்லும் நள் உறப்<br/>
பொருந்தலும் துயில் நறைக் களிபொருந்தினார்.                    5.4.30<br/>
<br/>
பிராட்டி திரிசடையிடம் கூறல் (5206-5210)<br/>
<br/>
ஆயிடைத் திரிசடை என்னும் அன்பினால்<br/>
தாயினும் இனியவள் தன்னை நோக்கினாள்<br/>
'தூயநீ! கேட்டி! என் துணைவி ஆம்! 'எனா<br/>
மேயது ஓர் கட்டுரை விளம்பல் மேயினாள்.                    5.4.31<br/>
<br/>
 'நலம் துடிக்கின்றதோ? நான்செய் தீவினை<br/>
சலம் துடித்து இன்னமும் தருவது உண்மையோ?<br/>
பொலம் துடி மருங்குலாய்! புருவம் கண் நுதல்<br/>
வலம் துடிக்கின்றில : வருவது ஓர்கிலேன்!                    5.4.32<br/>
<br/>
 'முனியொடு மிதிலையின் முதல்வன் முந்துநாள்<br/>
துனி அறு புருவமும் தோளும் நாட்டமும்<br/>
இனியன துடித்தன; ஈண்டும் ஆண்டு என<br/>
நனி துடிக்கின்றன; ஆயின் நல்குவாய்!                    5.4.33<br/>
<br/>
 'மறந்தனென் இதுவும் ஓர் மாற்றம் கேட்டியால்!<br/>
அறம் தரு சிந்தை என் ஆவி நாயகன்<br/>
பிறந்த பார்முழுவதும் தம்பியே பெறத்<br/>
துறந்து கான் புகுந்தநாள் வலம் துடித்ததே!                    5.4.34<br/>
<br/>
 'நஞ்சு அனையான் வனத்து இழைக்க நண்ணிய<br/>
வஞ்சனை நாள் வலம் துடித்த வாய்மையால்<br/>
எஞ்சல ஈண்டுதாம் இடம் துடிக்குமால்;<br/>
அஞ்சல் என்று இரங்குவாய்! அடுப்பது யாது என்றாள்?                    5.4.35<br/>
<br/>
திரிசடை பிராட்டிபால் நற்குறிப்பயன் கூறுதல்<br/>
<br/>
என்றலும் திரிசடை 'இயைந்த சோபனம்!<br/>
நன்று இது! நன்று! 'எனா நயந்த சிந்தையாள்<br/>
'உன்துணைக் கணவனை உறுதல் உண்மையால்!<br/>
அன்றியும் கேட்டி! 'என்று அறைதல் மேயினாள்.                    5.4.36<br/>
<br/>
திரிசடை தான் கண்ட நிமித்தமும் கனவும் பயனும் கூறல் (5212-5228)<br/>
<br/>
'உன் நிறம் பசப்பு அற உயிர் உயிர்ப்பு உற<br/>
இன் நிறத் தெனஇசை இனிய நண்பினால்<br/>
மின் நிற மருங்குலாய்! செவியில் மெல்ல ஓர்<br/>
பொன் நிறத் தும்பி வந்து ஊதிப் போயதால்!                    5.4.37<br/>
<br/>
'ஆயது தேரின் உன் ஆவி நாயகன்<br/>
ஏயது தூது வந்து எதிரும் என்னுமால்;<br/>
தீயது தீயவர்க்கு எய்தல் திண்ணம்! என்<br/>
வாயது கேள்! 'என மறித்தும் கூறுவாள்.                   5.4.38<br/>
<br/>
துயிலலை ஆதலில் கனவு தோன்றல;<br/>
அயில் விழி அன்னை! யான் அமைய நோக்கினேன் :<br/>
பயில்வன பழுது இல பரிவின் ஆண்டன<br/>
வெயிலினும் மெய்யன விளம்பக் கேட்டியால்!                    5.4.39<br/>
<br/>
 'எண்ணெய் தன் முடிதொறும் இழுகி ஈறு இலாத்<br/>
திண் நெடும் கழுதை பேய் பூண்ட தேரின்மேல்<br/>
அண்ணல் வேல் இராவணன் அரத்த ஆடையன்<br/>
நண்ணினன் தெனபுலம்; நவை இல் கற்பினாய்!                 5.4.40<br/>
<br/>
'மக்களும் சுற்றமும் மற்று உேளார்களும்<br/>
புக்கனர் அப்புலம் போந்தது இல்லையால்!<br/>
சிக்கு அற நோக்கினன்! தீய இன்னமும்<br/>
மிக்கன கேட்க! 'என விளம்பல் மேயினாள்.                 5.4.41<br/>
<br/>
 'ஆண்தகை இராவணன் வளர்க்கும் அவ் அனல்<br/>
ஈண்டில பிறந்தவால்; இனம் கொள் செம் சிதல்<br/>
தூண்டரு மணிவிளக்கு அழலும் தொல் மனை<br/>
கீண்டதால் வான ஏறு எறியக் கீழைநாள்!                 5.4.42<br/>
<br/>
'பிடி மதம் பிறந்தன; பிறங்கு பேரியும்<br/>
இடிபட முழங்கின இரட்டல் இன்றியே; <br/>
தடி உடை முகில் குலம் இன்றித் தாவு இல் வான்<br/>
வெடிபட அதிருமால் : உதிரும் மீன் எலாம்!                 5.4.43<br/>
<br/>
 'வில் பகல் இன்றியே இரவு விண்டு அற<br/>
எல் பகல் எறித்து உளது என்னத் தோன்றுமால்!<br/>
மல் பக மலர்ந்த தோள் மைந்தர் சூடிய<br/>
கற்பக மாலையும் புலவு காலுமால்!                 5.4.44<br/>
<br/>
 'திரியுமால் இலங்கையும் மதிலும்; திக்கு எலாம்<br/>
எரியுமால்; கந்தர்ப்ப நகரம் எங்கணும்<br/>
தெரியுமால்; மங்கல கலசம் சிந்தின<br/>
விரியுமால்; விளக்கினை விழுங்குமால் இருள்!                 5.4.45<br/>
<br/>
 'தோரணம் முறியுமால் துளங்கிச் சூழி மால்<br/>
வாரணம் முறியுமால் வலத்த வால் மருப்பு;<br/>
ஆரண மந்திரத்து அறிஞர் நாட்டிய<br/>
பூரண குடத்து நீர் நறவில் பொங்குமால்!                 5.4.46<br/>
<br/>
 'விண் தொடர் மதியினைப் பிளந்து மீன் எழும்;<br/>
புண் தொடர் குருதியில் பொழியுமால் மழை;<br/>
தண்டொடு திகிரி வாள் தனு என்று இன்னன<br/>
மண்டு அமர் புரியுமால் ஆழி மாறு உற!                       5.4.47<br/>
<br/>
'மங்கையர் மங்கலத் தாலி மற்று அவர்<br/>
அம் கையின் வாங்குநர் எவரும் இன்றியே<br/>
கொங்கையின் வீழ்ந்தன; குறித்த ஆற்றினால்<br/>
இங்கு இதின் அற்புதம் இன்னும் கேட்டியால்!                 5.4.48<br/>
<br/>
'மன்னவன் தேவி அம் மயன் மடந்தைதன்<br/>
பின் அவிழ் ஓதியும் பிறங்கி வீழ்ந்தன<br/>
துன் அரும் சுடர் சுடச் சுறுக்கொண்டு ஏறின<br/>
இன்னல் உண்டு எனும் இதற்கு ஏது ஈது எனா!            5.4.49<br/>
<br/>
என்று அன இயம்பி 'வேறு இன்னும் கேட்டியால்!<br/>
இன்று இவண் இப்பொழுது எழுந்தது ஓர் கனா!<br/>
வன் துணைக் கோளரி இரண்டு மாறு இலாக்<br/>
குன்று இடை உழுவை அம் குழுக்கொண்டு ஈண்டியே!                 5.4.50<br/>
<br/>
வரம்பு இலா மதகரி உறையும் அவ் வனம்<br/>
நிரம்புற வளைந்தன நெருக்கி நேர்ந்தன<br/>
குரம்பு அறு பிணம் படக் கொன்று மாறு இலாப்<br/>
புரம் புக இருந்தது ஓர் மயிலும் போயதால்!                 5.4.51<br/>
<br/>
 'ஆயிரம் திருவிளக்கு அமைய மாட்டிய<br/>
சேய் ஒளி விளக்கம் ஒன்று ஏந்திச் செய்யவள்<br/>
நாயகன் தனி மனை நின்று நண்ணுதல்<br/>
மேயினள் வீடணன் கோயில் மென் சொலாய்!                 5.4.52<br/>
<br/>
'பொன்மனை புக்க அப் பொருவில் போதினில்<br/>
என்னை நீ உணர்த்தினை முடிந்தது இல்! 'என<br/>
'அன்னையே! அதன்குறை காண்! என்று ஆயிழை<br/>
இன்னமும் துயில்க! என இருகை கூப்பினாள்.                 5.4.53<br/>
<br/>
அநுமன் பிராட்டி இருக்கை காணுதல்<br/>
<br/>
இவ்விடை அண்ணல் அவ் இராமன் ஏவிய<br/>
வெவ் விடை அனைய போர் வீரத் தூதனும்<br/>
அவ்விடை எய்தினன் அரிதின் நோக்குவான்<br/>
நொவ் இடை மடந்தைதன் இருக்கை நோக்கினான்.                 5.4.54<br/>
<br/>
துயிலுணர்ந்த அரக்கியர் நிலை (5230-5235)<br/>
<br/>
அவ்வயின் அரக்கியர் அறிவு உற்று 'அம்மவோ!<br/>
செவ்வை இல் துயில் நமைச் செய்தது ஈது! 'எனா<br/>
எவ்வயின் மருங்கினும் எழுந்து வீங்கினார்<br/>
வெவ் அயில் மழு எழுச் சூல வெங்கையார்.                 5.4.55<br/>
<br/>
வயிற்றிடை வாயினர்; வளைந்த நெற்றியில்<br/>
குயிற்றிய விழியினர்; கொடிய நோக்கினர்;<br/>
எயிற்றினுக்கு இடையிடை யானை யாளி பேய்<br/>
துயில்கொள் வெம் பிலன் எனத் தொட்ட வாயினார்.                 5.4.56<br/>
<br/>
ஒருபது கையினர் ஒற்றைச் சென்னியர்;<br/>
இருபது தலையினர் இரண்டு கையினர்;<br/>
வெருவரு தோற்றத்தர் விகட வேடத்தர்;<br/>
பருவரை எனமுலை பலவும் நாற்றினார்.                       5.4.57<br/>
<br/>
 சூலம் வாள் சக்கரம் தோட்டி தோமரம்<br/>
கால வேல் கப்பணம் கற்ற கையினர்;<br/>
ஆலமே உருவு கொண்டு அனைய மேனியர் :<br/>
பாலமே தரித்தவன் வெருவும் பான்மையார்.                 5.4.58<br/>
<br/>
 கரி பரி வேங்கை மாக் கரடி யாளி பேய்<br/>
அரி நரி நாய் என அணி முகத்தினர் :<br/>
வெரிந் உறு முகத்தினர் : விழிகண் மூன்றினர் :<br/>
புரிதரு கொடுமையர் : புகையும் வாயினார்.                 5.4.59<br/>
<br/>
எண்ணினுக்கு அளவிடல் அரிய ஈட்டினர்<br/>
கண்ணினுக்கு அளவிடல் அரிய காட்சியர்<br/>
பெண் எனப் பெயர்கொடு திரியும் பெற்றியர்<br/>
துண் எனத் துயில் உணர்ந்து எழுந்து சுற்றினார்.             5.4.60<br/>
<br/>
பிராட்டி வருந்தலும் அநுமன் அணுகலும்<br/>
<br/>
ஆயிடை உரை அவிந்து அழகன் தேவியும்<br/>
தீ அனையவர் முகம் நோக்கித் தேம்பினாள் :<br/>
நாயகன் தூதனும் விரைவின் நண்ணினான்<br/>
ஓய்விலன் உயர்மரப் பணையின் உம்பரான்.             5.4.61<br/>
<br/>
அநுமன் சிந்தனை<br/>
<br/>
'அரக்கியர் அயில் முதல் ஏந்தும் அங்கையர்<br/>
நெருக்கிய குழுவினர் துயிலும் நீங்கினர்<br/>
இருக்குநர் : மற்று இதற்கு ஏது என்? 'எனப்<br/>
பொருக்கென அவர் இடை பொருந்த நோக்கினான்.             5.4.62<br/>
<br/>
அநுமன் பிராட்டியைக் காண்டல்<br/>
<br/>
விரி மழைக்குலம் கிழித்து ஒளிரும் மின் எனக்<br/>
கருநிறத்து அரக்கியர் குழுவில் கண்டனன்<br/>
குருநிறத்து ஒரு தனிக் கொண்டல் ஊழியான்<br/>
இரும் நிறம் அத்து உற்ற எற்கு இயைந்த காந்தத்தை!             5.4.63<br/>
<br/>
பிராட்டியே என்று அநுமன் துணிதல் (5239-5241)<br/>
<br/>
'கடக்க அரும் அரக்கியர் காவல் சுற்று உளார்!<br/>
மடக்கொடி சீதையாம் மாதரே கொலாம்?<br/>
கடல்துணை நெடிய தன் கண்ணின் நீர்ப் பெரும்<br/>
தடத்திடை இருந்தது ஓர் அன்னத் தன்மையாள்!             5.4.64<br/>
<br/>
 'எள்ளரும் உருவின் நல் இலக்கணங்களும்<br/>
வள்ளல்தன் உரையொடும் மாறு கொண்டில!<br/>
கள்ள வாள் அரக்கன் அக் கமலக்கண்ணனார்<br/>
உள் உறை உயிரினை ஒளித்துவைத்தவா!             5.4.65<br/>
<br/>
 'மூவகை உலகையும் முறையின் நீக்கிய<br/>
பாவி தன் உயிர் கொள்வான் இழைத்த பண்பு இதால்!<br/>
ஆவதே? அரவு அணை துயிலின் நீங்கிய<br/>
தேவனே அவன்! இவள் கமலச் செல்வியே!             5.4.66<br/>
<br/>
அநுமன் மகிழ்தல்<br/>
<br/>
 'வீடினது அன்று அறன்! யானும் வீகலேன்!<br/>
தேடினன் கண்டனன் தேவியே! 'எனா<br/>
ஆடினன் பாடினன் ஆண்டும் ஈண்டும் பாய்ந்து<br/>
ஓடினன் உலாவினன் உவகைத் தேன் உண்டான்.             5.4.67<br/>
<br/>
பிராட்டியின் தூய்மை கண்டு அநுமன் வியந்து பேசுதல் (5243-5251)<br/>
<br/>
 'மாசு உண்ட மணி அனாள் வயங்கு வெம் கதிர்த்<br/>
தேசு உண்ட திங்களும் என்னத் தேய்ந்து உளாள்!<br/>
காசு உண்ட கூந்தலாள் கற்பும் காதலும்<br/>
ஏசுண்ட இல்லையால்! அறத்துக்கு ஈறு உண்டோ?             5.4.68<br/>
<br/>
 'புனைகழல் இராகவன் பொன் புயத்தையோ?<br/>
வனிதையர் திலகத்தின் மனத்தின் மாண்பையோ?<br/>
வனைகழல் அரசரின் வண்மை மிக்கிடும்<br/>
சனகர்தம் குலத்தையோ? யாதைச் சாற்றுகேன்?             5.4.69<br/>
<br/>
 'தேவரும் பிழைத்திலர்! தெய்வ வேதியர்<br/>
ஏவரும் பிழைத்திலர் அறமும் ஈறு இன்றால்?<br/>
யாவது இங்கு இனிச் செயல் அரியது எம்பிராற்கு?<br/>
ஆவ என் அடிமையும் பிழைப்பு இன்றாம் அரோ!             5.4.70<br/>
<br/>
 'கேழிலாள் நிறை இறை கீண்டதாம் எனின்<br/>
ஆழியான் முனிவு எனும் ஆழி மீக்கொள<br/>
ஊழியின் இறுதி வந்து உறும்! என்று உன்னினேன் :<br/>
வாழிய! உலகு இனி வரம்பில் நாள் எலாம்!             5.4.71<br/>
<br/>
'வெங்கனல் முழுகியும் புலன்கள் வீக்கியும்<br/>
நுஙகுவ அருந்துவ நீக்கி நோற்பவர்<br/>
எங்கு உளர்; குலத்தில் வந்து இல்லின் மாண்புடை<br/>
நங்கையர் மனத்தவம் நவிலற் பாலதோ?        5.4.72<br/>
<br/>
 'பேண நோற்றது மனைப் பிறவி! பெண்மைபோல்<br/>
நாணம் நோற்று உயர்ந்தது! நங்கை தோன்றலால்!<br/>
மாண நோற்று ஈண்டு இவள் இருந்த ஆறு எலாம்<br/>
காண நோற்றிலன் அவன் கமலக் கண்களால்!        5.4.73<br/>
<br/>
'முனிபவர் அரக்கியர் முறையின் நீங்கினார்!<br/>
இனி அவள் தான் அலாது யாரும் இல்லையால்!<br/>
தனிமையும் பெண்மையும் தவமும் இன்னதே!<br/>
வனிதையர்க்கு ஆக நல் அறத்தின் மாண்பு எலாம்!        5.4.74<br/>
<br/>
 'தருமமே காத்ததோ? சனகன் நல்வினைக்<br/>
கருமமே காத்ததோ? கற்பின் காவலோ?<br/>
அருமையே! அருமையே! யார் இது ஆற்றுவார்?<br/>
ஒருமையே எம்மனோர்க்கு உரைக்கற் பாலதோ?        5.4.75<br/>
<br/>
 செல்வமோ அது! அவர் தீமையோ இது!<br/>
அல்லும் நன்பகலும் நின்று அமரர் ஆட்செய்வார்!<br/>
ஒல்லுமோ ஒருவர்க்கு ஈது? உறுகண் யாது இனி?<br/>
வெல்லுமோ தீவினை அறத்தை மெய்ம்மையால்?        5.4.76<br/>
<br/>
அசோக வனத்துள் இராவணன் தோன்றுதல்<br/>
<br/>
என்று இவை இனையன எண்ணி வண்ணவான்<br/>
பொன் திணி நெடுமரப் பொதும்பர் புக்கவன்<br/>
நின்றனன் : அவ் வழி நிகழ்ந்தது என் எனில்<br/>
துன்று பூம் சோலைவாய் அரக்கன் தோன்றினான்.        5.4.77<br/>
<br/>
இராவணன் அசோகவனத்துட் புகும்நிலை (5253-5271)<br/>
<br/>
 சிகர வண் குடுமி நெடுவரை எவையும் ஒருவழித் திரண்டன சிவண,<br/>
மகரிகை வயிர குண்டலம் அலம்பு திண் திறல் தோள் புடை வயங்கச்<br/>
சகரன் நீர் வேலை தழுவிய கதிரில், தலைதொறும் தலைதொறும் தயங்கும்<br/>
வகைய பல் மகுடம் இளவெயில் எறிப்பக் கங்குலும் பகல்பட வந்தான்.        5.4.78<br/>
<br/>
உருப்பசி உடைவாள் ஏந்தினள் தொடர, மேனகை வெள்ளடை உதவச்<br/>
செருப்பினைத் தாங்கித் திலோத்தமை செல்ல, அரம்பையர் குழாம் புடை சுற்றக்<br/>
கருப்புரச் சாந்தும் கலவையும் மலரும் கலந்து உமிழ் பரிமள கந்தம்<br/>
மருப்புடைப் பொருப்பு ஏர் மாதிரக் களிற்றின் வரிக்கைவாய் மூக்கிடை மடுப்ப.        5.4.79<br/>
<br/>
நான நெய் விளக்கு நால் இரு கோடி நங்கையர் அங்கையால் எடுப்ப,<br/>
மேல் நிவந்து எழுந்த மணியுடை அணியின் விரி கதிர் இருள் எலாம் விழுங்கக்<br/>
கால் முதல் தொடர்ந்த நூபுரம் சிலம்பக் கிண்கிணி கலையொடும் கலிப்பப்<br/>
பால் நிறத்து அன்னக் குழாம் படர்ந்தனெ்னப் பற்பல மங்கையர் படர.        5.4.80<br/>
<br/>
 'அந்தரம் புகுந்தது உண்டு என முனிவுற்று அரும் துயில் நீங்கினான் ஆண்டைச்<br/>
சந்திர வதனத்து அருந்ததி இருந்த தண் நறும் சோலையின் தனையோ?<br/>
வந்தது இங்கு யாதோ? யாரொடும் போமோ? ' என்று தம் மனம் மறுகுதலால்,<br/>
இந்திரன் முதலோர் இமைப்பு இலா நாட்டத்து எனைவரும் உயிர்ப்பு அவிந்து இருப்ப.        5.4.81<br/>
<br/>
 நீல் நிறக் குன்றின் நெடிது உறத் தாழ்ந்த நீத்த வெள் அருவியின் நிமிர்ந்த<br/>
பால் நிறப் பட்டின் மாலை உத்தரியம் பண்பு உறப் பசும்பொன் ஆரத்தின்<br/>
மால் நிற மணிகள் இடை உறப் பிறழ்ந்து வருகதிர் இளவெயில் பொருவச்<br/>
சூல்நிறக் கொண்மூக் கிழித்து இடை துடிக்கும் மின் என மார்பின் நூல் துளங்க.        5.4.82<br/>
<br/>
தோள்தொறும் தொடர்ந்த மகரிகை வயிரக் கிம்புரி வலயமாச் சுடர்கள்<br/>
நாள்தொறும் தொடரும் கலி கெழு விசும்பின் நாெளாடு கோளினை நக்கத்<br/>
தாள்தொறும் தொடர்ந்த தழங்கு பொன் கழலின் தகை ஒளி நெடு நிலம் தடவக்,<br/>
கேள்தொறும் தொடர்ந்த முறுவல் வெண்ணிலவின் முக மலர் இரவினும் கிளர.        5.4.83<br/>
<br/>
தன்நிறத்தோடு மாறுகொண்டு இமைக்கும் நீவி அம் தழைபட உடுத்த<br/>
பொன் நிறத் தூசு, கருவரை மருங்கில் தழுவிய புதுவெயில் பொருவ,<br/>
மின் நிறக் கதிரில் செற்றிய பசும்பொன் விரல்தலை அவிர் ஒளிக் காசின்<br/>
கல் நிறக் கற்றை, நெடுநிழல் பூத்த கற்பக முழுவனம் கவின.        5.4.84<br/>
<br/>
சன்னவீரத்த கோவை வெண் தரளம் ஊழியின் இறுதியில் தனித்த<br/>
பொன் நெடு வரையில் தொத்திய கோளும் நாளும் ஒத்து இடையிடை பொலிய,<br/>
மின் ஒளிர் மௌலி உதய மால்வரையின் ம்ீப் படர் வெம் கதிர்ச் செல்வர்<br/>
பன்னிருவரினும் இருவரும் தவிர உதித்தது ஓர்படி ஒளிபரப்ப.               5.4.85<br/>
<br/>
பயில் எயிற்று இரட்டைப் பணை மருப்பு ஒடியப் படியினில் பரிபவம் சுமந்த<br/>
மயில் அடித்து ஒழுக்கின் அனைய மா மதத்த மாதிரக் காவல் மால் யானை<br/>
கயிலையில் திரண்ட முரண் தொடர் தடம் தோள் கனகனது உயர் வரம் கடந்த<br/>
அயில் எயிற்று அரியின் சுவடு தன் கரத்தால் அளைந்த மாக் கரியின் நின்று அஞ்ச.               5.4.86<br/>
<br/>
அம் கயல் கரும் கண் இயக்கியர், துயக்கு இல் அரம்பையர் விஞ்சையர்க்கு அமைந்த<br/>
நங்கையர், நாக மடந்தையர், சித்த நாரியர், அரக்கியர் முதலாம்<br/>
குங்குமக் கொம்மைக் குவிமுலைக் கனிவாய்க் கோகிலம் துயர்ந்த மென் குதலை<br/>
மங்கையர் ஈட்டம் மால்வரை தழீஇய மஞ்ஞை அம் குழு என வயங்க.               5.4.87<br/>
<br/>
தொளை உறு புழை வேய் தூங்கு இசைக் கானம் துயல் உறாது ஒருநிலை தொடர,<br/>
இளையவர் மிடறும் இன் நிலை இயக்கக் கின்னரம் முறை நிறுத்து எடுத்த<br/>
கிளை உறு பாடல், சில் அரிப் பாண்டில் தழுவிய முழவொடும் கெழுமி<br/>
அளை உறை அரவும் அமுது வாய் உகுப்ப, அண்டமும் வையமும் அளப்ப.               5.4.88<br/>
<br/>
அன்ன பூஞ் சதுக்கம், சாமரை, உக்கம், ஆதியாம் வரிசையின் அமைந்த<br/>
உன்னரும் பொன்னின் மணியினில் புனைந்த இழைக்குலம் மழைக் கரும் கடைக்கண்<br/>
மின் இடைச் செவ்வாய்க் குவி முலைப் பணைத்தோள் வீங்கு தேர் அல்குலார் தாங்கி,<br/>
நல் நிறக் காரின் வரவு கண்டு உவக்கும் நாடக மயில் என, நடப்ப.               5.4.89<br/>
<br/>
தந்திரி நெறியில் தாக்குறு கருவி தூக்கினர் எழுவிய சதியின்<br/>
முந்துறு குணிலோடு இயைவுறு குறட்டில் சில்லரிப் பாண்டிலின் முறையின்,<br/>
மந்தர கீதத்து இசைப்பதம் தொடர்ந்த வகையுறு கட்டளை வழாமல்<br/>
அந்தர வானத்து அரம்பையர், கரும்பின் பாடலார், அருகு வந்து அகவ               5.4.90<br/>
<br/>
அந்தியின் அனங்கன் அழல்படத் துரந்த அலர் மலர்ப் பகழி வாய் அறுத்த<br/>
வெந்துறு புண்ணின், வேல் நுழைந்து என்ன வெண்மதிப் பசும் கதிர் விரவ,<br/>
மந்தமாருதம் போய் மலர்தொறும் வாரி வயங்கு நீர் மாரியின் வருதேன்<br/>
சிந்து நுண் துளிகள் சீகரத் திவலை உருக்கிய செம்பு எனத் தறெிப்ப.               5.4.91<br/>
<br/>
இழை புரை மருங்குல் இறும் இறும் எனவும் இறுகலா வன முலை இரட்டை<br/>
உழை புகு செப்பின் ஒளிதர மறைத்த உத்தரீயத்தினர், ஒல்கிக்<br/>
குழை புகு கமலம் கோட்டினர் நோக்கும், குறுநகைக் குமுத வாய் மகளிர்<br/>
மழை புரை ஒண்கண் செங்கடை ஈட்டம், மார்பினும் தோளினும் வயங்க.               5.4.92<br/>
<br/>
மாலையும், சாந்தும், கலவையும், பூணும் வயங்கு நுண் தூசொடு, காசும்,<br/>
சோலையின் தொழுதிக் கற்பகத் தருவும், நிதிகளும், கொண்டு பின்தொடரப்<br/>
பாலின் வெண் பரவைத் திரை கரும் கிரிமேல் பரந்து என சாமரை பதைப்ப,<br/>
வேலைநின்று உயரும் முயலில் வெண்மதியின், வெண்குடை மீது உற விளங்க.               5.4.93<br/>
<br/>
ஆர்கலி அகழி அருவரை இலங்கை அடி பெயர்த்து இடு தொறும் அழுந்த,<br/>
நேர் பொரும் பரவைப் பிறழ் திரை தவழ்ந்து நெடும் தடம் திசைதொறும் நிமிரச்<br/>
சார்வு அரும் கடுவின் எயிறு உடைப் பகுவாய் அனந்தனும் தலை தடுமாற,<br/>
மூரி நீர் ஆடை இருநில மடந்தை முதுகு உளுக்குற்றனள் முரல.               5.4.94<br/>
<br/>
கேடகத்தோடு, மழு, எழுச் சூலம், அங்குசம், கப்பணம், கிடுகோடு,<br/>
ஆடகச் சுடர்வாள், அயில், சிலை, குலிசம், முதலிய ஆயுதம் அனைத்தும்,<br/>
தாடகைக்கு இரட்டி எறுழ்வலி தழைத்த தகைமையர், தடவரை பொறுக்கும்<br/>
சூடகத் தடக்கைச் சுடுசினத்து, அடுபோர் அரக்கியர் தலைதொறும் சுமப்ப.               5.4.95<br/>
<br/>
விரிதளிர், முகை, பூக் கொம்பு, அடை, முதல், வேர், பழம், இவை, மணி பொனால் வேய்ந்த<br/>
தரு உயர் சோலை திசை தொறும் கரியத் தழல் உமிழ் உயிர்ப்பு முன் தவழத்<br/>
திருமகள் இருந்த திசை அறிந்திருந்தும், திகைப்பு உறு சிந்தையால், கெடுத்தது<br/>
ஒருமணி நேடும் பல்தலை அரவின், உழைதொறும் உழைதொறும் உலாவி.               5.4.96<br/>
<br/>
அநுமன் இராவணனை நோக்குதல்<br/>
<br/>
இனையது ஓர் தன்மை எறுழ்வலி அரக்கர் ஏந்தல் வந்து எய்துகின்றானை,<br/>
அனையது ஓர் தன்மை அஞ்சனை சிறுவன் கண்டனன், அமைவுற நோக்கி,<br/>
'வினையமும், செயலும், மேல்விளை பொருளும், இவ் வழி விளங்கும்! 'என்று எண்ணி,<br/>
வனை கழல் இராமன் பெரும் பெயர் ஓதி, இருந்தனன் வந்து அயல் மறைந்தே.               5.4.97<br/>
<br/>
இராவணன் அணுகலும் பிராட்டி அஞ்சுதலும்<br/>
<br/>
ஆயிடை, அரக்கன், அரம்பையர் குழுவும் அல்லவும் வேறு அயல் அகல,<br/>
மேயினன் பெண்ணின் விளக்கு எனும் தகையாள் இருந்துழி; ஆண்டு அவள் வெருவிப்<br/>
போயின உயிரளாம் என நடுங்கிப் பொறி வரி எறுழ் வலிப் புகைக் கண்<br/>
காய் சின உழுவை தின்னிய வந்த கலையிளம் பிணை எனக் கரைந்தாள்.               5.4.98<br/>
<br/>
இருவர் நிலையினையும் அநுமன் காண்டல்<br/>
<br/>
 கூசி ஆவி குலைவுறு வாளையும்<br/>
ஆசையால் உயிர் ஆசு அழிவானையும்<br/>
காசு இல் கண் இணை சான்று எனக் கண்டனன்<br/>
ஊசல் ஆடல் ஒழிந்த உளத்தினான்.               5.4.99<br/>
<br/>
அநுமன் பிராட்டியை வாழ்த்தல்<br/>
<br/>
வாழி சானகி! வாழி இராகவன்!<br/>
வாழி நான்மறை! வாழியர் அந்தணர்!<br/>
வாழி நல்லறம்! என்று உற வாழ்த்தினான்<br/>
ஊழி தோறும் உயர்வுறும் கீர்த்தியான்.               5.4.100<br/>
<br/>
இராவணன் பிராட்டியை இரத்தல் (5276-5289)<br/>
<br/>
அவ்விடத்து அருகு எய்தி அரக்கன் தான்<br/>
'எவ்விடத்து எனக்கு இன் அருள் ஈவது<br/>
நொவ் விடக் குயிலே! நுவல்க 'என்றனன்<br/>
வெவ் விடத்தை அமுது என வேண்டுவான்.               5.4.101<br/>
<br/>
ஈசற்கு ஆயினும் ஈடு அழிவுற்று இறை<br/>
வாசிப்பாடு அழியாத மனத்தினான்<br/>
ஆசைப்பாடும் அந்நாணும் அடர்த்திடக்<br/>
கூசிக் கூசி இவை இவை கூறினான்.              5.4.102<br/>
<br/>
 இன்று இறந்தன நாளை இறந்தன<br/>
என் திறம் தரும் தன்மை இதால்; எனைக்<br/>
கொன்று இறந்தபின் கூடுதியோ? குழை<br/>
சென்று இறங்கி மறம் தரு செங்கணாய்!               5.4.103<br/>
<br/>
உலகம் மூன்றும் ஒருங்கு உடன் ஓம்பும் என்<br/>
அலகில் செல்வத்து அரசியல் ஆணையில்<br/>
திலகமே! உன் திறத்து அனங்கன் தரு<br/>
கலகம் அல்லது எளிமையும் காண்டியோ.               5.4.104<br/>
<br/>
பூந்தண் வார் குழல் பொன் கொழுந்தே! புகழ்<br/>
ஏந்து செல்வம் இகழ்ந்தனை! இன் உயிர்க்<br/>
காந்தன் மாண்டிலன் காடு கடந்து போய்<br/>
வாய்ந்து வாழ்வது மானிடர் வாழ்வு அன்றோ?               5.4.105<br/>
<br/>
நோற்கின்றார்களும் நுண்பொருள் நுண்ணிதில்<br/>
பார்க்கின்றாரும் பெறும் பயன் பார்த்தியேல்<br/>
வார்க் குன்றாம் முலை! என் சொல் மவுலியால்<br/>
ஏற்கின்றாரொடு உடன் உறை இன்பமால்.                    5.4.106<br/>
<br/>
 பொருளும் யாழும் விளரியும் பூவையும்<br/>
மருளும் நாளும் மழலை வழங்குவாய்!<br/>
தெரிளும் நான்முகன் செய்தது உன் சிந்தையில்<br/>
அருளும் மின் மருங்கும் அரிது ஆக்கியோ?                    5.4.107<br/>
<br/>
ஈண்டு நாளும் இளமையும் என்று இவை<br/>
மாண்டு மாண்டு பிறிது உறும் மாலைய<br/>
வேண்டும் நாள் வெறிதே விளிந்தால் இனி<br/>
யாண்டு வாழ்வது? இடர் உழந்து ஆழ்தியோ?               5.4.108<br/>
<br/>
இழவு எனக்கு உயிர் எய்தினும் எய்துக<br/>
குழை முகத்து நின் சிந்தனை கோடினால்<br/>
பழகி நிற்புறு பண்பு இயை காமத்தோடு<br/>
அழகினுக்கு இனி யார் உளர் ஆவரோ?               5.4.109<br/>
<br/>
பெண்மையும் அழகும் பிறழா மனத்<br/>
திண்மையும் முதல் யாவையும் செய்யவாய்க்<br/>
கண்மையும் பொருந்திக் கருணைப்படா<br/>
வண்மை என்கொல்? சனகன் மடந்தையே!               5.4.110<br/>
<br/>
வீட்டும் காலத்து அலறிய மெய்க்குரல்<br/>
கேட்டும் காண்டற்கு இருத்திகொல்? கிள்ளை நீ<br/>
நாட்டுங்கால் நெடு நல்லறத்தின் பயன்<br/>
ஊட்டுங் காலத்து இகழ்வது உறும் கொலோ?               5.4.111<br/>
<br/>
தக்கது என் உயிர் வீடு உறத் தாழ்கிலாத்<br/>
தொக்க செல்வம் தொலையும்; ஒருத்தி நீ<br/>
புக்கு உயர்ந்தது எனும் புகழ் போக்கி வேறு<br/>
உக்கது என்னும் உறு பழி கோடியோ.               5.4.112<br/>
<br/>
தேவர் தேவியர் சேவடி கைதொழும்<br/>
தாவு இல் மூவுலகின் தனி நாயகம்<br/>
மேவுகின்றது நுன்கண் விலக்கினை<br/>
ஏவர் ஏழையர் நின்னின்? இலங்கு இழாய்!               5.4.113<br/>
<br/>
 'குடிமை மூன்று உலகும் செயும் கொற்றத்து என்<br/>
அடிமை கோடி; அருளுதியால் 'எனா<br/>
முடியின் மீது முகிழ்த்து உயர் கையினன்<br/>
படியின் மேல் விழுந்தான் பழி பார்க்கலான்.               5.4.114<br/>
<br/>
பிராட்டியின் மறுமாற்றம் (5290-5311)<br/>
<br/>
 காய்ந்தன சலாகை அன்ன உரை வந்து கதுவா முன்னம்<br/>
தீந்தன செவிகள்; உள்ளம் திரிந்தது; சிவந்த சோரி<br/>
பாய்ந்தன கண்கள்; ஒன்றும் பரிந்திலள் உயிர்க்கும்; பெண்மைக்கு<br/>
ஏய்ந்தன வல்ல வெய்ய மாற்றங்கள் இனைய சொன்னாள்.               5.4.115<br/>
<br/>
மல்லொடு திரள்தோள் வஞ்சன் மனம் பிறிது ஆகும் வண்ணம்<br/>
'கல்லொடும் தொடர்ந்த நெஞ்சம் கற்பின்மேல் கண்டது உண்டோ?<br/>
இல்லொடும் தொடர்ந்த மாதர்க்கு ஏய்வன அல்ல வெய்ய<br/>
சொல் இது தெரியக் கேட்டி! துரும்பு! 'எனக் கனன்று சொன்னாள்.               5.4.116<br/>
<br/>
மேருவை உருவ வேண்டின், விண் பிளந்து ஏகவேண்டின்<br/>
ஈர் எழு புவனம் யாவும் முற்றுவித்திடுதல் வேண்டின்,<br/>
ஆரியன் பகழி வல்லது; அறிந்திருந்து அறிவு இலாதாய்!<br/>
சீரிய அல்ல சொல்லித் தலை பத்தும் சிந்துவாயோ?               5.4.117<br/>
<br/>
அஞ்சினை ஆதலால் அன்று ஆண்தகை அற்றம் நோக்கி,<br/>
வஞ்சனை மான் ஒன்று ஏவி, மாயையால் மறைத்து வைத்தாய்;<br/>
உஞ்சனை போதி ஆயின், விடுதி! உன் குலத்துக்கு எல்லாம்<br/>
நஞ்சினை எதிர்ந்த போது நோக்குமோ நினது நாட்டம்?               5.4.118<br/>
<br/>
பத்து உள தலையும் தோளும் பல உள பகழி தூவும்<br/>
வித்தக வில்லினாற்குத் திருவிளையாடற்கு ஏற்ற<br/>
சித்திர இலக்கம் ஆகும்; அல்லது செருவில் ஏற்கும்<br/>
சத்தியை போலும்? மேல் நாள் சடாயுவால் தரையின் வீழ்ந்தாய்.               5.4.119<br/>
<br/>
தோற்றனை பறவைக்கு அன்று; துள்ளும் நீர் வெள்ளம் சென்னி<br/>
ஏற்றவன் வாளால் வென்றாய், இன்று எனின் இறத்தி அன்றே!<br/>
நோற்ற நோன்பு, உடைய வாழ் நாள், வரம், இவை நுனித்த எல்லாம்,<br/>
கூற்றினுக்கு அன்றே? வீரன் சரத்துக்கும் குறித்தது உண்டோ?               5.4.120<br/>
<br/>
பெற்று உடை வாளும், நாளும், பிறந்து உடை உரனும், பின்னும்<br/>
மற்று உடை எவையும் தந்த மலரவன் முதலோர் வார்த்தை,<br/>
வில் தொடை இராமன் கோத்து விடுதலும், விலக்குண்டு, எல்லாம்<br/>
இற்று உடைந்து இறுதல் மெய்யே! விளக்கின் முன் இருள் உண்டாமோ?               5.4.121<br/>
<br/>
குன்றுநீ எடுத்தநாள் தன் சேவடிக் கொழுந்தால் உன்னை<br/>
வென்றவன் புரங்கள் வேவத் தனிச் சரம் துரந்த மேரு<br/>
என் துணைக் கணவன் ஆற்றற்கு உரன் இலாது இற்று வீழ்ந்த<br/>
அன்று எழுந்து உயர்ந்த ஓசை கேட்டிலை போலும் அம்மா!               5.4.122<br/>
<br/>
மலை எடுத்து எண்திசை காக்கும் மாக்களை<br/>
நிலை கெடுத்தேன் எனும் மாற்றம் நேரும்நீ<br/>
சிலை எடுத்து இளையவன் நிற்கச் சேர்ந்திலை<br/>
தலை எடுத்து இன்னமும் மகளிர்த் தாழ்தியோ?               5.4.123<br/>
<br/>
ஏழை! நின் ஒளித்துறை இன்னது ஆம் என<br/>
ஆழி எம் கோம் மகன் அறிய வந்த நாள்<br/>
ஆழியும் இலங்கையும் அழியத் தாழுமோ?<br/>
ஊழியும் திரியும்; உன் உயிரொடு ஓயுமோ?               5.4.124<br/>
<br/>
வெம் சின அரக்கரை விளித்து வீயுமோ?<br/>
வஞ்சனை நீசெய வள்ளல் சீற்றத்தான்<br/>
எஞ்சல் இல் உலகெலாம் எஞ்சும்! எஞ்சும்! என்று<br/>
அஞ்சுகின்றேன்; இதற்கு அறமும் சான்று அரோ!               5.4.125<br/>
<br/>
அங்கண் மா ஞாலமும் விசும்பும் அஞ்ச வாழ்<br/>
வெங்கணாய்! புன்தொழில் விலக்க மேற்கொளாய்!<br/>
செங்கண் மால் நான்முகன் சிவன் என்றே கொலோ<br/>
எங்கள் நாயகனையும் நினைந்தது? ஏழை நீ!               5.4.126<br/>
<br/>
மானுயர் இவர் என மனக் கொண்டாய் எனின்<br/>
கான் உயர் வரை நிகர் கார்த்த வீரியன்<br/>
தான் ஒரு மனிதனால்; தவத்துளார் எனில்<br/>
தேன் உயர் கொன்றையான் தன்மை தேர்தியால்!               5.4.127<br/>
<br/>
 இருவர் என்று இகழ்ந்தனை என்னின் யாண்டு எல்லை<br/>
ஒருவன் அன்றே உலகு அழிக்கும் ஊழியான்!<br/>
செரு வருங்கால் அவர் மேன்மை தேர்தியால்!<br/>
பொரு அரும் திரு இழந்து ஆயுள் பொன்றுவாய்!               5.4.128<br/>
<br/>
பொன் கணான் தம்பி என்று இனைய போர்த் தொழில்<br/>
வில் கண் நாண் பொருத தோள் அவுணர் வேறு உளார்<br/>
நல் கணார் நல்லறம் துறந்த நாளினும்<br/>
இல் கணார் இறந்திலர் இறந்து நீங்கினார்.              5.4.129<br/>
<br/>
பூ இலோன் ஆதியாகப் புலன்கள் பாம் நெறியில் போகாத்<br/>
தேவரோ, அவுணர் தாமோ, நிலைநின்று வினையில் தீர்ந்தார்?<br/>
ஏவர் மூவுலகின் செல்வம் எய்தினர்? இசையின், ஏழாய்!<br/>
பாவமோ? முன் நீ செய்த தருமமோ? தெரியப் பாராய்!               5.4.130<br/>
<br/>
 இப் பெரும் செல்வம் நின் கண் ஈந்தது, ஓர் ஈசன், யாண்டும்<br/>
அ பெரும் செல்வம் துய்ப்பான் நின்று மாதவத்தின் அன்றே?<br/>
ஒப்பு அரும் திருவும் நீங்கி, உறவொடும் உலக்க உன்னித்<br/>
தப்புதி அறத்தை, ஏழாய்! தருமத்தைக் காமியாயோ?               5.4.131<br/>
<br/>
மறம் திறம்பாத தோலா வலியினர் எனினும் மாண்டார்<br/>
அறம் திறம்பினரும் மக்கட்கு அருள் திறம்பினரும் அன்றே?<br/>
பிறந்து இறந்து உழலும் பாசப் பிணக்கு உடைப் பிணியில் தீர்ந்தார்<br/>
துறந்து அரும் பகைகள் மூன்றும் துடைத்தவர் பிறர் யார்? சொல்லாய்!               5.4.132<br/>
<br/>
தெனதமிழ் உரைத்தோன் முன்னாத் தீது தீர் முனிவர் யாரும்,<br/>
'புன் தொழில் அரக்கர்க்கு ஆற்றேம்! நோற்கிலம்! புகுந்த போதே<br/>
கொன்று அருள்! உன்னால் அன்னார் குறைவது சரதம்! கோவே! '<br/>
என்றனர், யானே கேட்டேன், நீ அதற்கு இயைவ செய்தாய்.               5.4.133<br/>
<br/>
 உன்னையும் கேட்டு, மற்று, உன் ஊற்றமும், உடைய நாளும்,<br/>
பின்னை, இவ் அரக்கர் சேனைப் பெருமையும் முனிவர் பேணிச்<br/>
சொன்னபின், உங்கை மூக்கும், உம்பியர் தோளும், தாளும்,<br/>
சின்னபின்னங்கள் செய்த அதனை நீ சிந்தியாயோ?               5.4.134<br/>
<br/>
ஆயிரம் தடக்கையால் நின் ஐந்நான்கு கரமும் பற்றி,<br/>
வாய் வழி குருதி சோரக் குத்தி, வான் சிறையில் வைத்த<br/>
தூயவன் வயிரத் தோள்கள் துணித்தவன் தொலைந்த மாற்றம்<br/>
நீ அறிந்திலையோ? நீதி நிலை அறிந்திலாத நீசா!               5.4.135<br/>
<br/>
கடிக்கும் வல் அரவும் கேட்கும் மந்திரம்; களிக்கின்றோயை<br/>
'அடுக்கும், ஈது அடாது! 'என்று ஆன்ற ஏதுவோடு அறிவு காட்டி,<br/>
இடிக்குநர் இல்லை; உள்ளார் எண்ணியது எண்ணி உன்னை<br/>
முடிக்குநர் என்ற போது, முடிவு அன்றி முடிவது உண்டோ?               5.4.136<br/>
<br/>
இராவணன் சினத்தல் (5312-5313)<br/>
<br/>
என்ற அறத்து உரை கேட்டலும், இருபது நயனம்<br/>
மின் திறப்பன ஒத்தன; வெயில்விடு பகுவாய்<br/>
குன்று இறத் தழெித்து உரப்பின; குறிப்பது என்? காமத்<br/>
தின் திறத்தையும் கடந்தது சீற்றத்தின் தகைமை.               5.4.137<br/>
<br/>
 வளர்ந்த தாளினன், மாதிரம் அனைத்தையும் மறைவித்து<br/>
அளந்த தோளினன், அனல்சொரி கண்ணினன், 'இவளைப்<br/>
பிளந்து தின்பென்! 'என்று உடன்று நின்றனன், அடிபெயரான்,<br/>
கிளர்ந்த சீற்றமும் காதலும் எதிர் எதிர் கிடைப்ப.              5.4. 138<br/>
<br/>
இராவணன் நிலை கண்ட அநுமன் நினைவு (5314-5315)<br/>
<br/>
 அன்னகாலையில் அநுமனும், 'அருந்ததிக் கற்பின்<br/>
என்னை ஆளுடை நாயகன் தேவியை என்முன்<br/>
சொன்ன நீசன் கை தொடுவதன்முன் துகைத்து உழக்கிப்<br/>
பின்னை, நின்றது செய்குவென்! ' என்பது பிடித்தான்.               5.4.139<br/>
<br/>
 'தனியன், நின்றனன் தலைபத்தும் கடிது உகத் தாக்கிப்<br/>
பனியின் வேலையில் இலங்கையைக் கீழ் உறப் பாய்ச்சிப்<br/>
புனித மா தவத்து அணங்கினைச் சுமந்தனன் போவென்<br/>
இனிதின் 'என்பதும் நினைந்து தன் கரம் பிசைந்து இருந்தான               5.4.140<br/>
<br/>
சீற்றம் தணிந்து இராவணன் பேசுதல் (5316-5324)<br/>
<br/>
 ஆண்டு, அவ் வாள் அரக்கன் அகத்து அண்டத்தை அழிப்பான்<br/>
மூண்ட கால வெம் தீ என முற்றிய சீற்றம்<br/>
நீண்ட காம நீர் நீத்தத்தின் அவிவுறும் நிலையில்,<br/>
மீண்டு நின்று, ஒருதன்மையால், இவை இவை விளம்பும்.               5.4.141<br/>
<br/>
கொல்வென் என்று உடன்றேன், உன்னைக் கொல்கிலென், குறித்துச் சொன்ன<br/>
சொல் அளவு; அவற்றுக்கு எல்லாம் காரணம் தெரியச் சொல்லின்,<br/>
ஒல்வது ஈது, ஒல்லாது ஈது, என்று எனக்கும் ஒன்று உலகத்து உண்டோ?<br/>
வெல்வதும் தோற்றல் தானும் விளையாட்டின் விளைந்த மேல்நாள்.               5.4.142<br/>
<br/>
ஒன்று கேள் உரைக்க! நிற்கு ஓர் உயிர் என உரியோன் தன்னைக்<br/>
கொன்று கோள் இழைத்தால், நீ நின் உயிர் விடில் குற்றம் கூடும்,<br/>
என்றன் ஆர் உயிரும் நீங்கும் : என்பதை இயைய எண்ணி<br/>
அன்று நான் வஞ்சம் செய்தது; ஆர் எனக்கு அமரின் நேர்வார்?               5.4.143<br/>
<br/>
மான் என்பது அறிந்து போன மானிடர் ஆவார் மீண்டு<br/>
யான் என்பது அறிந்தால் வாரார், ஏழைமை எண்ணி நோக்கல்<br/>
தேன் என்பது அறிந்த சொல்லாய்! தேவர்தாம் யாவரே எம்<br/>
கோன் என்பது அறிந்து பின்னைத் திறம்புவார், குறையின் அல்லால்?               5.4.144<br/>
<br/>
 வென்றோரும் இருப்ப, யார்க்கும் மேலவர் விளிவு இலாதோர்<br/>
என்றோரும் இருப்ப அன்றே இந்திரன் ஏவல் செய்ய<br/>
ஒன்றோ இவ் உலகம் மூன்றும் ஆள்கின்ற ஒருவன் யானே,<br/>
மென் தோளாய்! இதற்கு வேறு ஓர் காரணம் விரிப்பது உண்டோ?               5.4.145<br/>
<br/>
மூவரும் தேவர் தாமும் முரண் உக முற்றும் கொற்றம்,<br/>
பாவை! நின் பொருட்டினால் ஓர் பழி பெறப் பயன்தீர் நோன்பின்<br/>
ஆ இயல் மனிதர் தம்மை அடுகிலேன்; அவரை ஈண்டக்<br/>
கூவிநின்று ஏவல் கொள்வென், காணுதி! குதலைச் சொல்லாய்!               5.4.146<br/>
<br/>
சிற்றியல் சிறுமை ஆற்றல் சிறுதொழில் மனிதரோடே<br/>
முற்றியது ஆய வீர முனிவு என்கண் முளையாதேனும்,<br/>
இற்றை இப்பகலில் நொய்தின் இருவரை ஒருகையாலே<br/>
பற்றினென் கொணரும் தன்மை காணுதி! பழிப்பு இலாதாய்!               5.4.147<br/>
<br/>
 பதவு இயல் மனிதரேனும், பைந்தொடி! நின்னைத் தந்த<br/>
உதவியை உணர நோக்கின், உயிர் கொலைக்கு உரியர் அல்லர்<br/>
சிதைவுறல் அவர்க்கு வேண்டிச் செய்தி நீ தேர்ந்தது இன்றி;<br/>
இதம் உனக்கு ஈதே ஆகில், இயற்றுவல்! காண்டி இன்னும்!               5.4.148<br/>
<br/>
பள்ள நீர் அயோத்தி நண்ணிப் பரதனே முதலினோர் ஆண்டு<br/>
உள்ளவர் தம்மை எல்லாம் உயிர் குடித்து, ஊழித் தீயின்<br/>
வெள்ள நீர் மிதிலையோரை வேர் அறுத்து, எளிதின் எய்திக்<br/>
கொள்வென் நின் உயிரும்! என்னை அறிந்திலை! குறைந்த நாேளாய்!               5.4.149<br/>
<br/>
இராவணன் பிராட்டியை அச்சுறுத்துதல்<br/>
<br/>
 ஈது உரைத்து அழன்று பொங்கி, எரிகதிர் வாளை நோக்கித்<br/>
'தீது உயிர்க்கு இழைக்கும் நாளும் திங்கள் ஓர் இரண்டில் தேய்ந்தது!<br/>
ஆதலில், பின்னை நீயே அறிந்தவாறு அறிதி! 'என்னாப்<br/>
போது அரிக் கண்ணினாளை அகத்துவைத்து, உரப்பிப் போனான்.               5.4.150<br/>
<br/>
இராவணன் காவல் அரக்கியர்க்குக் கட்டளையிட்டுச் செல்லல்<br/>
<br/>
 'அஞ்சுவித்தானும், ஒன்றால் அறிவுறத் தேற்றியானும்,<br/>
வஞ்சியின் செவ்வியாளை வசித்து, என்பால் வருவீர்! அன்றேல்,<br/>
நஞ்சு உமக்கு ஆவென்! 'என்னா, நகை இலா முகத்துப் பேழ்வாய்<br/>
வெம் சினத்து அரக்கிமார்க்கு வேறு வேறு உரைத்துப் போனான்.               5.4.151<br/>
<br/>
காவலரக்கியர் பிராட்டியைக் கனன்று கூறல் (5327-5331)<br/>
<br/>
போயினன் அரக்கன் பின்னைப் பொங்கு அரா நுங்கிக் கான்ற<br/>
தூய வெண் மதியம் ஒத்த தோகையைத் தொடர்ந்து சுற்றித்<br/>
தீய வல் அரக்கிமார்கள் தழெித்து இழித்து உரப்பிச் சிந்தை<br/>
மேயின வண்ணம் எல்லாம் விளம்புவான் உடன்று மிக்கார்.               5.4.152<br/>
<br/>
 முன்முன் நின்றார் கண் கனல் சிந்த முடுகு உற்றார்,<br/>
மின்மின் என்னும் சூலமும் வாளும் மிசை ஓச்சிக்<br/>
'கொல்மின்! கொல்மின்! கொன்று குறைத்துக் குடர் ஆரத்<br/>
தின்மின்! தின்மின்! 'என்று தழெித்தார் சிலர் எல்லாம               5.4.153<br/>
<br/>
 'வையம் தந்த நான்முகன் மைந்தன் மகன் மைந்தன்,<br/>
ஐயன், வேதம் ஆயிரம் வல்லான், அறிவாளன்,<br/>
மெய் அன்பு உன்பால் வைத்துளது அல்லால், வினை வென்றோன்<br/>
செய்யும் புன்மை யாதுகொல்? ' என்றார் சிலர் எல்லாம்.               5.4.154<br/>
<br/>
 'மண்ணில் தீய மானுயர்த் தத்தம் வழியோடும்,<br/>
பெண்ணில் தீயோய்! நின்முதல் மாயும் பிணிசெய்தாய்!<br/>
புண்ணில் கோல் இட்டால் அன சொல்லிப் பொதுநோக்காது<br/>
எண்ணில், காணாய் மெய்ம்மையை! ' என்றார் சிலர் எல்லாம்.               5.4.155<br/>
<br/>
 'புக்க வழிக்கும் போந்த வழிக்கும் புகை வெம் தீ<br/>
ஒக்க விதைப்பான் உற்றனை அன்றோ, உணர்வு இல்லாய்!<br/>
இக்கணம் இற்றாய்! உன் இனம் எல்லாம் இனி வாழா!<br/>
சிக்க உரைத்தேம்! 'என்று தழெித்தார் சிலர் எல்லாம்.               5.4.156<br/>
<br/>
பிராட்டி வருந்துதல்<br/>
<br/>
கொல்வான் உற்றோர் பெற்றியும், 'யாதும் குறையாதோன்<br/>
வெல்வான் நம் கோன்! தின்னுமின்! வம்! 'என்பவர் மெய்யும்,<br/>
வல்வாய் வெய்யோன் ஏவலும், எல்லாம் மனம் வைத்தாள்,<br/>
நல்வாய் நல்லாள், கண்கள் கலுழ்ந்தே நகுகின்றாள்.               5.4.157<br/>
<br/>
திரிசடை சொல்லால் பிராட்டி ஆறுதலடைதல்<br/>
<br/>
 இன்னோர் அன்ன எய்திய காலத்து, இடை நின்றாள்,<br/>
'முன்னே சொன்னேன் கண்ட கனாவின் முடிவு, அம்மா!<br/>
பின்னே, வாளா பேதுறுவீரேல், பிழை! 'என்றாள்<br/>
'அன்னே! நன்று! 'என்றாள், அவர் எல்லாம் அவிவு உற்றார்.               5.4.158<br/>
<br/>
திரிசடை சொல்லால் காவலரக்கியர் அடங்குதல்<br/>
<br/>
அறிந்தார் அன்ன முச்சடை என்பாள் அது சொல்லப்<br/>
பிறிந்தார் சீற்றம், மன்னனை அஞ்சிப் பிறிகில்லார்,<br/>
செறிந்தார் ஆய தீவினை அன்னார், தறெல் எண்ணார்,<br/>
நெறிந்து ஆர் ஓதிப் பேதையும் ஆவி நிலை நின்றாள்.                         5.4.159<br/>
--------------   <br/>
<center><h3>
5.5  உருக் காட்டு படலம்  (5335 -5452 )</h3>
</center>
அநுமன் விஞ்சையால் காவலரக்கியர் உறங்குதல்<br/>
<br/>
 'காண்டற்கு ஒத்த காலமும் ஈதே : தறெு காவல்<br/>
தூண்டற்கு ஒத்த சிந்தையினாரும் துயில்கில்லார் :<br/>
வேண்டத் துஞ்சார் 'என்று, ஒரு விஞ்சை வினை செய்தான்;<br/>
மாண்டு அற்றார் ஆம் என்றிட அன்னார் மயர்வு உற்றார்.                5.5.1<br/>
<br/>
பிராட்டி துயர்நிலைக் கிளவி (5336-5343)<br/>
<br/>
துஞ்சாதாரும் துஞ்சுதல் கண்டாள் துயர் ஆற்றாள்<br/>
நெஞ்சால் ஒன்றும் உய்வழி காணாள் நெகுகின்றாள்<br/>
அஞ்சா நின்றாள் பல்நெடு நாளும் அழிவுற்றாள்<br/>
எஞ்சா அன்பால் இன்ன பகர்ந்து ஆங்கு இடர் உற்றாள்.                5.5.2<br/>
<br/>
 கருமேகம் நெடும் கடல் கா அனையான்<br/>
தருமே தமியேன் தனது ஆர் உயிர்தான்?<br/>
உரும் ஏறு உறழ் வெம் சிலை நாண் ஒலிதான்<br/>
வருமே? உரையாய்! வலி ஆர் விதியே!                5.5.3<br/>
<br/>
கல்லா மதியே! கதிர் வாள் நிலவே!<br/>
செல்லா இரவே! சிறுகா இருளே!<br/>
எல்லாம் எனையே முனிவீர் நினையா<br/>
வில்லாளனை யாதும் விளித்திலிரோ?            5.5.4<br/>
<br/>
தழல் வீசி உலாவரு வாடை தழீஇ<br/>
அழல்வீர் : எனது ஆவி அறிந்திலிரோ?<br/>
நிழல் வீரை அனான் உடனே நெடுநாள்<br/>
உழல்வீர்; கொடியீர்! உரையாடிலிரோ?             5.5.5<br/>
<br/>
வாராது ஒழியான் எனும் வன்மையினால்<br/>
ஓர் ஆயிரம் கோடி இடர்க்கு உடைவேன் :<br/>
தீரா ஒரு நாள் வலி; சேவகனே!<br/>
நாராயணனே! தனி நாயகனே!                5.5.6<br/>
<br/>
தரு ஒன்றிய கான் அடைவாய் 'தவிர்நீ :<br/>
வருவென் சில நாளினில் : மாநகர்வாய்<br/>
இரு! 'என்றனை; இன் அருள்தான் இதுவோ?<br/>
ஒருவென் தனி ஆவியை உண்ணுதியோ?                5.5.7<br/>
<br/>
பேணும் உணர்வே! உயிரே! பெருநாள்<br/>
நாண் இன்று உழல்வீர் தனிநாயகனைக்<br/>
காணும் துணையும் கழிவீரலிர் நான்<br/>
பூணும் பழியோடு பொருந்துவதோ?                5.5.8<br/>
<br/>
முடியா முடி மன்னன் முடிந்திடவும்<br/>
படி ஏழும் நெடும் துயர் பாவிடவும்<br/>
மடியான் உடன் வந்து வனம் புகுதும்<br/>
கொடியான் வரும் என்று குலாவுவதோ?                5.5.9<br/>
<br/>
பிராட்டி இறக்கத் துணிதல் (5344-5354)<br/>
<br/>
என்று என்று உயிர் விம்மி இருந்து அழிவாள்<br/>
மின் துன்னும் மருங்குல் விளங்கு இழையாள்<br/>
'ஒன்று என் உயிர் உண்டு எனின் உண்டு இடர் : யான்<br/>
பொன்றும் பொழுதே புகழ் பூணும் 'எனா.                5.5.10<br/>
<br/>
பொறை இருந்து ஆற்றி என் உயிரும் போற்றினேன்<br/>
அறை இரும் கழலவன் காணும் ஆசையால் :<br/>
நிறை இரும் பல்பகல் நிருதர் நீள் நகர்ச்<br/>
சிறை இருந்தேனையும் புனிதன் தீண்டுமோ?                5.5.11<br/>
<br/>
 உன்னினர் பிறர் என உணர்ந்தும் உய்ந்து அவர்<br/>
சொன்னன சொன்னன செவியில் தூங்கவும்<br/>
மன் உயிர் காத்து இரும் காலம் வைகினேன் :<br/>
என்னின் வேறு அரக்கியர் யாண்டையார் கொலோ?                5.5.12<br/>
<br/>
சொல் பிரியாப் பழி சுமந்து தூங்குவேன்!<br/>
நல் பிறப்பு உடைமையும் நாணும் நன்று அரோ!<br/>
கற்புடை மடந்தையர் கதை உேளார்கள் தாம்<br/>
இல் பிரிந்து உய்ந்தவர் யாவர் யான் அலால்?                5.5.13<br/>
<br/>
 பிறர்மனை எய்திய பெண்ணைப் பேணுதல்<br/>
திறன் அலது என்று உயிர்க்கு இறைவன் தீர்ந்தனன்<br/>
புறன் அலர் அவன் உறப் பொழுது போக்கி யான்<br/>
அறன் அலது இயற்றி வேறு என் கொண்டு ஆற்றுகேன்?                5.5.14<br/>
<br/>
 எப்பொழுது இப் பெரும் பழியின் எய்தினேன்<br/>
அப்பொழுதே உயிர் துறக்கும் ஆணையேன் :<br/>
ஒப்பு அரும் பெரு மறு உலகம் ஓத யான்<br/>
துப்பு அழிந்து உய்வது துறக்கம் துன்னவோ?                5.5.15<br/>
<br/>
அன்பு அழி சிந்தையர் ஆய ஆடவர்<br/>
வன்பழி சுமக்கினும் சுமக்க : வான் உயர்<br/>
துன்பு அழி பெரும் புகழ்க் குலத்துள் தோன்றினேன்<br/>
என் பழி துடைப்பவர் என்னின் யாவரே?                5.5.16<br/>
<br/>
வஞ்சனை மானின் பின் மன்னைப் போக்கி என்<br/>
மஞ்சனை வைது பின் வழிக்கொள்வாய் எனா<br/>
நஞ்சு அனையான் அகம் புகுந்த நங்கை யான்<br/>
உய்ஞ்சனென் இருத்தலும் உலகம் கொள்ளுமோ?                5.5.17<br/>
<br/>
வல் இயல் மறவர் தம் வருக்கம் மாசு அற<br/>
வெல்லினும் வெல்க போர் விளிந்து வீடுக :<br/>
இல் இயல் அறத்தை யான் இறந்து வாழ்ந்த பின்<br/>
சொல்லிய என்பழி அவரைச் சுற்றுமோ?                5.5.18<br/>
<br/>
வருந்தல் இல் மானம் மா அனைய மாட்சியர்<br/>
பெரும் தவ மடந்தையர் முன்பு பேதையேன்<br/>
'கரும் தனி முகிலினைப் பிரிந்து கள்வர் ஊர்<br/>
இருந்தவள் இவள்! 'என ஏச நிற்பெனோ?                5.5.19<br/>
<br/>
அற்புதன் அரக்கர்தம் வருக்கம் ஆசு அற<br/>
வில் பணி கொண்டு அரும் சிறையின் மீட்ட நாள்<br/>
'இல் புகத் தக்கலை! 'என்னின் யான் உடைக்<br/>
கற்பினை எப்பரிசு இழைத்துக் காட்டுகேன்?                5.5.20<br/>
<br/>
பிராட்டி மாதவிச் சூழலடைதல்<br/>
<br/>
 'ஆதலால் இறத்தலே அறத்தின் ஆறு! 'எனாச்<br/>
'சாதல் காப்பவரும் என் தவத்தில் சாம்பினார்;<br/>
ஈது அலாது இடமும் வேறு இல்லை 'என்று ஒரு<br/>
போது உலாம் மாதவிப் பொதும்பர் எய்தினாள்.                5.5.21<br/>
<br/>
பிராட்டி உயிரைவிட முயலுதல்<br/>
<br/>
எய்தினள் பின்னும் எண்ணாத எண்ணி 'ஈங்கு<br/>
உய்திறம் இல்லை! 'என்று ஒருப்பட்டு ஆங்கு ஒரு<br/>
கொய்தளிர்க் கொம்பிடைக் கொடி இட்டே தலை<br/>
பெய்திடும் ஏல்வையில் தவத்தின் பெற்றியால்.                5.5.22<br/>
<br/>
அநுமன் தன்னை இராமதூதன் என்று தெரிவித்தல் (5357-5358)<br/>
<br/>
கண்டனன் அநுமனும் : கருத்தும் எண்ணினான் :<br/>
கொண்டனன் துணுக்கம் : மெய்தீண்டக் கூசுவான் :<br/>
'அண்டர் நாயகன் அருள்தூதன் யான்! 'எனாத்<br/>
தொண்டை வாய் மயிலினைத் தொழுது தோன்றினான்.                5.5.23<br/>
<br/>
அடைந்தனென் அடியனேன்; இராமன் ஆணையால்<br/>
குடைந்து உலகு அனைத்தையும் நாடும் கொட்பினால்<br/>
மிடைந்தவர் உலப்பிலர்; தவத்தை மேவலால்<br/>
மடந்தை! நின் சேவடி வந்து நோக்கினேன்.                5.5.24<br/>
<br/>
இராமன் வராமைக்குக் காரணம் கூறல்<br/>
<br/>
ஈண்டு நீ இருந்ததை இடரின் வைகுறும்<br/>
ஆண்தகை அறிந்திலன் : அதற்குக் காரணம்<br/>
வேண்டுமே? அரக்கர்தம் வருக்கம் வேரொடு<br/>
மாண்டில ஈது அலால் மாறு வேறு உண்டோ?                5.5.25<br/>
<br/>
அநுமன் தான் இராமதூதனே, ஐயுறவேண்டா எனல்<br/>
<br/>
 'ஐயுறல்! உளது அடையாளம் : ஆரியன்<br/>
மெய்யுற உணர்த்திய உரையும் வேறு உள;<br/>
கை உறு நெல்லி அம் கனியில் காண்டியால்!<br/>
நெயுறு விளக்கு அனாய்! நினையல் வேறு! 'என்றான்.                5.5.26<br/>
<br/>
பிராட்டி அநுமனைத் தெளிதல்<br/>
<br/>
என்று அவன் இறைஞ்ச நோக்கி, இரக்கமும் முனிவும் எய்தி,<br/>
'நின்றவன் நிருதன் அல்லன் : நெறி நின்று பொறிகள் ஐந்தும்<br/>
வென்றவன் : அல்லன் ஆகில், விண்ணவன் ஆதல் வேண்டும் :<br/>
நன்று உணர்வு : உரையும் தூயன் : நவை இலன்போலும்! 'என்னா.                5.5.27<br/>
<br/>
பிராட்டி மகிழ்தல்<br/>
<br/>
அரக்கனே ஆக : வேறு ஓர் அமரனே ஆக : அன்றிக்<br/>
குரக்கு இனத்து ஒருவனேதான் ஆகுக : கொடுமை ஆக :<br/>
இரக்கமே ஆக : வந்து இங்கு எம்பிரான் நாமம் சொல்லி<br/>
உருக்கினன் உணர்வைத், தந்தான் உயிர்; இதின் உதவி உண்டோ?                5.5.28<br/>
<br/>
பிராட்டி அநுமனை வினவுதல்<br/>
<br/>
 என நினைத்து எய்த நோக்கி, 'இரங்கும் என் உள்ளம் : கள்ளம்<br/>
மனன் அகத்து உடையர் ஆய வஞ்சகர் மாற்றம் அல்லன் :<br/>
நினைவு உடைச் சொற்கள் கண்ணீர் நிலம்புகப் புலம்பா நின்றான் :<br/>
வினவுதற்கு உரியன் என்னா, 'வீர! நீ யாவன்? என்றாள்.                5.5.29<br/>
<br/>
அநுமன் தன்வரலாறு விரித்தல் (5364-5371)<br/>
<br/>
ஆயசொல் தலைமேல் கொண்ட அம் கையன், 'அன்னை! நின்னைத்<br/>
தூயவன் பிரிந்த பின்பு, தேடிய துணைவன், தொல்லைக்<br/>
காய்கதிர்ச் செல்வன் மைந்தன், கவிக் குலம் அவற்றுக்கு எல்லாம்<br/>
நாயகன், சுக்கிரீவன் என்று உளன், நவையில் தீர்ந்தான். '                5.5.30<br/>
<br/>
மற்றவன் முன்னோன் வாலி, இராவணன் வலி தன் வாலின்<br/>
இற்று உகக் கட்டி, எட்டுத் திசையினும் எழுந்து பாய்ந்த<br/>
வெற்றியன், தேவர் வேண்ட, வேலையை விலங்கல் மத்தில்<br/>
சுற்றிய நாகம் தேய அமுது எழக் கடைந்த தோளான்.                5.5.31<br/>
<br/>
அன்னவன் தன்னை உம்கோன் அம்பு ஒன்றால் ஆவி வாங்கிப்,<br/>
பின்னவற்கு அரசு நல்கித் துணை எனப் பிடித்தான்; எங்கள்<br/>
மன்னவன் தனக்கு நாயேன் மந்திரத்து உள்ளேன், வானின்<br/>
நல்நெடும் காலின் மைந்தன், நாமமும் அநுமன் என்பேன்.                5.5.32<br/>
<br/>
எழுபது வெள்ளம் கொண்ட எண்ணன, உலகம் எல்லாம்<br/>
தழுவி நின்று எடுப்ப, வேலை தனித்தனி கடக்கும் தாள,<br/>
குழுவின, உம் கோன் செய்யக் குறித்தது குறிப்பின் உன்னி<br/>
வழு இல செய்தற்கு ஒத்த வானரம், வானின் நீண்ட.                5.5.33<br/>
<br/>
 துப்பு உறு பரவை ஏழும், சூழ்ந்த பார் ஏழும், ஆழ்ந்த<br/>
ஒப்பு உறு நாகர் நாடும், உம்பர்நின்று இம்பர்காறும்,<br/>
இப்புறம் தேடி நின்னை எதிர்ந்தில என்னின், அண்டத்து<br/>
அப்புறம் போயும் தேட அவதியின் அமைந்து போன.                5.5.34<br/>
<br/>
 புன்தொழில் அரக்கன் கொண்டு போந்த நாள், பொதிந்து தூசில்<br/>
குன்றின் எம் மருங்கின் இட்ட அணிகலக் குறியினாலே,<br/>
வென்றியான் அடியேன் தன்னை வேறு கொண்டு இருந்து கூறித்<br/>
'தனெ்திசைச் சேறி! 'என்றான் : அவன் அருள் சிதைவது ஆமோ?               5.5.35<br/>
<br/>
கொற்றவற்கு ஆண்டுக் காட்டிக் கொடுத்தபோது அடுத்த தன்மை<br/>
பெற்றியின் உணர்தற் பாற்றோ? உயிர்நிலை பிறிதும் உண்டோ<br/>
இற்றைநாள் அளவும்? அன்னா! அன்று நீ இழித்து நீத்த<br/>
மற்றை நல் அணிகள் காண் உன் மங்கலம் காத்த மன்னோ!                  5.5.36<br/>
<br/>
 'ஆயவன் தன்மை நிற்க அங்கதன், வாலி மைந்தன்,<br/>
ஏயவன் தனெ்பால், வெள்ளம் இரண்டினோடு எழுந்து சேனை<br/>
மேயினன் படர்ந்து, தீர வினையவன் விடுத்தான் என்னைப்<br/>
பாய்திரை இலங்கை மூதூர்க்கு ' என்றனன் பழியை வென்றான்.                  5.5.37<br/>
<br/>
இராமபிரான் திருமேனிநிலை கூறுக எனப் பிராட்டி அநுமனை வேண்டுதல்<br/>
<br/>
எய்தின உரைத்தலோடும், எழுந்து பேர் உவகை ஏற,<br/>
வெய்து உற ஒடுங்கும் மேனி வான் உற விம்மி ஓங்க,<br/>
'உய்தல் வந்து உற்றதோ? 'என்று அருவிநீர் ஒழுகு கண்ணாள்,<br/>
'அய்ய! சொல்! அனையன் மேனி எப்படித்து? அறிவி! 'என்றாள்.                  5.5.38<br/>
<br/>
இராமபிரான் திருமேனியழகை அடிமுதல் முடியீறாக அநுமன் கூறல் (5373-5393)<br/>
<br/>
 'படி எடுத்து உரைத்துக் காட்டும் படித்து அன்று : படிவம், பண்பின்<br/>
முடிவு உள உவமைக்கு எல்லாம் : இலக்கணம், உரைக்கின் முந்தா :<br/>
துடி இடை! அடையாளத்தின் தொடர்வையே தொடர்தி! 'என்னா,<br/>
அடிமுதல் முடி ஈறாக அறிவுற அநுமன் சொல்வான்.                  5.5.39<br/>
<br/>
திருவடிச் செவ்வி<br/>
<br/>
சேயிதழ்த் தாமரை என்று சேண் உேளார்<br/>
ஏயினர்; அதன்துணை எளியது இல்லையால்<br/>
நாயகன் திருவடி குறித்து நாட்டுறின்<br/>
பாய்திரைப் பவழமும் குவளைப் பண்பிற்றால்.               5.5.40<br/>
<br/>
திருவடி விரல் செவ்வி<br/>
<br/>
தளம்கெழு கற்பக முகிழும் தண்துறை<br/>
இளம்கொடிப் பவழமும் கிடக்க : என் அவை?<br/>
துளங்கு ஒளி விரற்கு எதிர் உதிக்கும் சூரியன்<br/>
இளம்கதிர் ஒக்கினும் ஒக்கும் ஏந்திழாய்!               5.5.41<br/>
<br/>
திருவடி விரல்களின் நகச் செவ்வி<br/>
<br/>
சிறியவும் பெரியவும் ஆகித் திங்கேளா<br/>
மறு இல பத்து உள அல்ல மற்று இனி<br/>
எறிசுடர் வயிரமோ திரட்சி எய்தில<br/>
அறிகிலென் உகிர்க்கு யான் உவமை ஆவன.               5.5.42<br/>
<br/>
மீட்டும் திருவடிச் செவ்வி<br/>
<br/>
பொருந்தின நிலனொடு போந்து கான் இடை<br/>
வருந்தின எனின் அது நூலை மாறுகொண்டு<br/>
இருந்தது; நின்றது புவனம் யாவையும்<br/>
ஒருங்கு உடன் புணர்வன; உணர்த்தற் பாலதோ?               5.5.43<br/>
<br/>
கணைக்கால் செவ்வி<br/>
<br/>
தாங்கு அணைப் பணிலமும் வளையும் தாங்கும் நீர்<br/>
வீங்கு அணைப் பணிமிசை மேகம் அன்னவன்<br/>
பூங்கணைக்காற்கு ஒரு பரிசுதான் பொரு<br/>
ஆம் கணைக்கு ஆவமோ ஆவது? அன்னையே!               5.5.44<br/>
<br/>
தொடைகளின் செவ்வி<br/>
<br/>
அறம் கிளர் பறவையின் அரசன் ஆடு எழில்<br/>
பிறங்கு எருத்து அணைவன பெயரும் பொற்பு உடை<br/>
மறம் கிளர் மதகரிக் கரமும் நாணின<br/>
குறங்கினுக்கு உவமை இவ் உலகில் கூடுமோ?               5.5.45<br/>
<br/>
திருவுந்தியின் செவ்வி<br/>
<br/>
வலம் சுழித்து ஒழுகு நீர் வழங்கு கங்கையின்<br/>
பொலம் சுழி என்றலும் புன்மை பூவொடு<br/>
நிலம் சுழித்து எழும் மணி உந்தி நேர் இனி<br/>
இலஞ்சியும் போலும் வேறு உவமை யாண்டு அரோ.               5.5.46<br/>
<br/>
திருமார்பின் செவ்வி<br/>
<br/>
 பொரு அரு மரகதப் பொலம் கொள் மால்வரை<br/>
வெரு உற விரிந்து உயர் விலங்கல் ஆகத்தைப்<br/>
பிரிவு அற நோற்றனள் என்னில் பின்னை அத்<br/>
திருவினில் திரு உளார் யாவர்? தெய்வமே!               5.5.47<br/>
<br/>
கைத்தலங்களின் செவ்வி<br/>
<br/>
 நீடுறு கீழ்த்திசை நின்ற யானையின்<br/>
கோள்துறு கரம் எனச் சிறிது கூறலாம்<br/>
தோடு உறும் மலர் எனச் சுரும்பு சுற்று அறாத்<br/>
தாள்துறு தடக்கை வேறு உவமை சாலுமோ?               5.5.48<br/>
<br/>
கைந் நகங்களின் செவ்வி<br/>
<br/>
பச்சிலைத் தாமரை பகல் கண்டால் அன<br/>
கைச்செறி முகிழ் உகிர் கனகன் என்பவன்<br/>
வச்சிர யாக்கையை வகிர்ந்த வன் தொழில்<br/>
நிச்சயம் அன்று எனின் ஐயம் நீக்குமே.               5.5.49<br/>
<br/>
திருப் புயங்களின் செவ்வி<br/>
<br/>
 திரண்டில ஒளியில திருவின் சேர்வில<br/>
முரண்தரு மேருவின் சிலையின் மூரிநாண்<br/>
புரண்டில புகழ் இல பொருப்பு என்று ஒன்றுபோன்று<br/>
இரண்டு இல புயங்களுக்கு உவமை ஏற்குமோ?                     5.5.50<br/>
<br/>
திருமிடற்றின் செவ்வி<br/>
<br/>
கடல்படு பணிலமும், கன்னிப் பூகமும்,<br/>
மிடற்றினுக்கு உவமை என்று உரைக்கும் வெள்ளியோர்க்கு<br/>
உடன்பட ஒண்ணுமோ? உரகப் பள்ளியான்<br/>
இடத்து உறை சங்கம் ஒன்று இருக்க, எங்களால்.               5.5.51<br/>
<br/>
திருமுகச் செவ்வி<br/>
<br/>
 அண்ணல்தன் திருமுகம் கமலம் ஆமெனில்<br/>
கண்ணினுக்கு உவமை வேறு யாது காட்டுகேன்<br/>
தண்மதி ஆம் என உரைக்கத் தக்கதோ<br/>
வெண்மதி பொலிந்தது மெலிந்து தேயுமால்.                5.5.52<br/>
<br/>
திருவாயின் செவ்வி<br/>
<br/>
 'ஆரமும் அகிலும் நீவி அகன்ற தோள் அமலன் செவ்வாய்<br/>
நாரம் உண்டு அலர்ந்த செங்கேழ் நளினம் 'என்று உரைக்க நாணும்;<br/>
ஈரமுண்டு அமுதம் ஊறும் இன்னுரை இயம்பாதேனும்,<br/>
மூரல் வெண்முறுவல் பூவாப் பவழமோ மொழியற்பாற்றே?            5.5.53<br/>
<br/>
பற்களின் செவ்வி<br/>
<br/>
முத்தம் கொல்லோ? முழுநிலவின் முறியின் திறனோ? முறை அமுதத்<br/>
தொத்தின் துள்ளி வெள்ளி இனம் தொடுத்த கொல்லோ? துறை அறத்தின்<br/>
வித்தின் முளைத்த அங்குரம்கொல்? வேறே சிலகொல்? மெய்ம்முகிழ்த்த<br/>
தொத்தின் தொகைகொல்? யாது என்று பல்லுக்கு உவமை சொல்லுகேன்!            5.5.54<br/>
<br/>
திருமூக்கின் செவ்வி<br/>
<br/>
எள்ளா நிலத்து இந்திரநீலத்து எழுந்த கொழுந்து மரகதத்தின்<br/>
விள்ளா முழுமா நிழல்பிழம்பும் வேண்ட வேண்டும் மேனியதோ?<br/>
தள்ளா ஓதி கோபத்தைக் கௌவ வந்து சார்ந்ததுவும்<br/>
கொள்ளா வள்ளல் திருமூக்கிற்கு உவமை பின்னும் குணிப்பு ஆமோ?            5.5.55<br/>
<br/>
திருப்புருவச் சிறப்பு<br/>
<br/>
 பனிக் கல் சுரத்துக் கரன் முதலோர் கவந்தப் படையும், பல்பேயும்,<br/>
தனிக் கைச்சிலையும், வானவரும், முனிவர் குழுவும், தனி அறமும்,<br/>
'இனிக் கட்டு அழிந்தது அரக்கர்குலம்! ' என்று சுருதி ஈர் இரண்டும்<br/>
குனிக்கக் குனித்த புருவத்துக்கு உவமை நீயே கோடியால்!            5.5.56<br/>
<br/>
திருநெற்றியின் பெற்றி<br/>
<br/>
வரும் நாள் தோன்றும் தனி மறுவும் வளர்வும் தேய்வும் வாள் அரவம்<br/>
ஒருநாள் கவ்வும் உறுகோளும் இறப்பும் பிறப்பும் ஒழிவு உற்ற<br/>
இருநால் பகலின் இலங்குமதி அலங்கல் இருளின் எழில் நிழல் கீழ்ப்<br/>
பெருநாள் நிற்பின் அவன் நெற்றிப் பெற்றித்தாகப் பெறும் மன்னோ!            5.5.57<br/>
<br/>
திருக்குழலின் செவ்வி<br/>
<br/>
நீண்டு குழன்று நெய்த்து இருண்டு நெறிந்து செறிந்து நெடு நீலம்<br/>
பூண்டு புரிந்து சரிந்து கடை சுருண்டு புகையும் நறும் பூவும்<br/>
வேண்டும் அல்ல எனத் தெய்வ வெறியே கமழும் நறும்குஞ்சி<br/>
ஈண்டு சடை ஆயினது என்றால், மழை என்று உரைத்தல் இழிவு அன்றோ?            5.5.58<br/>
<br/>
நடையின் செவ்வி<br/>
<br/>
புல்லல் ஏற்ற திருமகளும் பூவும் பொருந்தப் புவி ஏழின்<br/>
எல்லை ஏற்ற நெடுஞ்செல்வம் எதிர்ந்த ஞான்றும், அஃது இன்றி,<br/>
அல்லல் ஏற்ற கானகத்தும் அழியா நடையை இழிவு ஆன<br/>
மல்லல் ஏற்றின் உளது என்றால், மத்தயானை வருந்தாதோ?            5.5.59<br/>
<br/>
இராமபிரான் கூறிய அடையாளங்களை அநுமன் உரைக்கத் தொடங்குதல்<br/>
<br/>
என்ன மொழிய, அம் மொழி கேட்டு எரியின் இட்ட மெழுகு என்னத்<br/>
தன்னை அறியாது அழிவாளைத் தரையின் வணங்கி, 'நாயகனார்<br/>
சொன்ன குறி உண்டு : அடையாளச் சொல்லும் உளவால் : தொழுதகைய<br/>
அன்னநடையாய்! கேட்க! 'என அறிவன் அறைவான் ஆயினான்.                  5.5.60<br/>
<br/>
அநுமன் கூறிய அடையாள உரைகள் (5395-5397)<br/>
<br/>
'நடத்தல் அரிது ஆகும் நெறி : நாள்கள் சில : தாயர்க்கு<br/>
அடுத்த பணி செய்து இவண் இருத்தி! 'என, அச்சுற்று,<br/>
உடுத்த துகிலோடும், உயிர் உக்க உடலோடும்,<br/>
எடுத்த முனிவோடும், அயல் நின்றதும் இசைப்பாய்!                  5.5.61<br/>
<br/>
நீண்ட முடி வேந்தன் அருள் ஏந்தி நிறைசெல்வம்<br/>
பூண்டு அதனை நீங்கி நெறி போதல் உறு நாளின்<br/>
ஆண்டு அந் நகர் ஆரையொடு வாயில் அகலாமுன்<br/>
'யாண்டையது கான்? 'என இசைத்ததும் இசைப்பாய்.                  5.5.62<br/>
<br/>
எள் அரிய தேர்தரு சுமந்திரன் 'இசைப்பாய்<br/>
வள்ளல் மொழி! வாசகம் 'எனத் துயர் மறந்தாள்<br/>
'கிள்ளையொடு பூவைகள் வளர்த்தல் கிள! 'என்னும்<br/>
பிள்ளை உரையின் திறம் உணர்த்துதி பெயர்த்தும்.                  5.5.63<br/>
<br/>
அநுமன் திருவாழி காட்டுதல்<br/>
<br/>
 'மீட்டும் உரை வேண்டுவன இல்லை 'என மெய் பேர்<br/>
தீட்டியது தீட்டு அரிய செய்கையது செவ்வே :<br/>
'நீட்டு இது! 'என நேர்ந்தனன் எனா நெடிய கையால்<br/>
காட்டினன் ஒர் ஆழி; அது வாள் நுதலி கண்டாள்.                  5.5.64<br/>
<br/>
ஆழிகண்ட பிராட்டிநிலை (5399-5400)<br/>
<br/>
இறந்தவர் பிறந்தபயன் எய்தினர்கொல் என்கோ?<br/>
மறந்தவர் அறிந்து உணர்வு வந்தனர்கொல் என்கோ?<br/>
துறந்த உயிர் வந்து இடை தொடர்ந்ததுகொல் என்கோ?<br/>
திறம் தெரிவது என்னைகொல்? இந் நல் நுதலி செய்கை!                  5.5.65<br/>
<br/>
 இழந்த மணி புற்று அரவு எதிர்ந்தது எனல் ஆனாள்,<br/>
பழம் தனம் இழந்தன படைத்தவரும் ஒத்தாள்,<br/>
குழந்தையை உயிர்த்த மலடிக்கு உவமை கொண்டாள்,<br/>
உழந்து விழி பெற்றது ஒர் உயிர்ப் பொறையும் ஒத்தாள்.                  5.5.66<br/>
<br/>
திருவாழி பெற்ற பிராட்டிநிலை (5401-5404)<br/>
<br/>
வாங்கினள் : முலைக்குவையில் வைத்தனள் : சிரத்தால்<br/>
தாங்கினள் : மலர்க்கண் மிசை ஒத்தினள் : தடம்தோள்<br/>
வீங்கினள், மெலிந்தனள் : குளிர்ந்தனள், வெதுப்போடு<br/>
ஏங்கினள் : உயிர்த்தனள் : இது இன்னது எனல் ஆமே?                  5.5.67<br/>
<br/>
மோக்கும் முலை வைத்து உற முயங்கும் ஒளிர் நல் நீர்<br/>
நீக்கி நிறை கண் இணை ததும்ப நெடு நீள<br/>
நோக்கும் நுவலக் கருதும் ஒன்றும் நுவல்கில்லாள்<br/>
மேக்கு நிமிர் விம்மலள் விழுங்கலுறுகின்றாள்.                  5.5.68<br/>
<br/>
 நீண்ட விழி நேரிழை தன் மின்னின் நிறம் எல்லாம்<br/>
பூண்டது ஒளிர் பொன் அனைய பொம்மல் நிறம் அம்மா!<br/>
ஆண்தகைதன் மோதிரம் அடுத்த பொருள் எல்லாம்<br/>
தீண்டு அளவில் வேதிகைசெய் தெய்வமணி கொல்லோ?                  5.5.69<br/>
<br/>
 இருந்து பசியால் இடர் உழந்தவர்கள் எய்தும்<br/>
அருந்தும் அமுது ஆகியது : அறத்தவரை அண்மும்<br/>
விருந்தும் எனல் ஆகியது : வீயும் உயிர் மீளும்<br/>
மருந்தும் எனல் ஆகியது; வாழி! மணி ஆழி.                  5.5.70<br/>
<br/>
பிராட்டி அநுமனைப் பாராட்டுதல் (5405-5406)<br/>
<br/>
இத்தகையள் ஆகி உயிர் ஏம் உற விளங்கும்<br/>
முத்த நகையாள் விழியின் ஆலி முலைமுன்றில்<br/>
தத்தி உக மென்குதலை தள்ள 'உயிர் தந்தாய்!<br/>
உத்தம! 'எனா இனைய வாசகம் உரைத்தாள்.                  5.5.71<br/>
<br/>
 'மும்மை ஆம் உலகம் தந்த முதல்வற்கும் முதல்வன் தூது ஆய்ச்<br/>
செம்மையால் உயிர் தந்தாய்க்குச் செயல் என்னால் எளியது உண்டே?<br/>
அம்மை ஆய் அப்பன் ஆய அத்தனே! அருளின் வாழ்வே!<br/>
இம்மையே மறுமை தானும் நல்கினை இசையோடு 'என்றாள்.                  5.5.72<br/>
<br/>
பிராட்டி அநுமனை வாழ்த்தல்<br/>
<br/>
 'பாழிய பணைத்தோள் வீர! துணை இலேன் பரிவு தீர்த்த<br/>
வாழிய! வள்ளலே! யான் மறு இலா மனத்தேன் என்னின்,<br/>
ஊழி ஓர் பகலாய் ஓதும் யாண்டு எலாம், உலகம் ஏழும்<br/>
ஏழும் வீவு உற்ற ஞான்றும், இன்று என இருத்தி! 'என்றாள்.                  5.5.73<br/>
<br/>
பிராட்டி அநுமனிடம் இராமபிரானைப் பற்றி வினவுதல்<br/>
<br/>
 மீண்டு உரை விளம்பல் உற்றாள், 'விழுமிய குணத்தோய்! வீரன்<br/>
யாண்டையான் இளவலோடும்? எவ் வழி எய்திற்று உன்னை?<br/>
ஆண்தகை, அடியேன் தன்மை யார் சொல அறிந்தது? 'என்றாள்;<br/>
தூண் திரண்டு அனைய தோளான் உற்றது சொல்லல் உற்றான்.                  5.5.74<br/>
<br/>
அநுமன் இராமனது வரலாறு விரித்தல் (5409-5429)<br/>
<br/>
உழைக் குலத்து இயையும் மாய உருவுகொண்டு உறுவல் செய்தான்,<br/>
மழைக் கருநிறத்து மாய அரக்கன், மாரீசன் என்பான்,<br/>
இழைத் தட மார்பத்து அண்ணல் எய்யப் போய், வையம் சேர்வான்,<br/>
அழைத்த வல் ஓசை உன்னை மயக்கியது; அரக்கன் சொல்லால்.                  5.5.75<br/>
<br/>
 'இக்குரல் இளவல் கேளாது ஒழிக! 'என இறைவன் இட்டான்<br/>
மெய்க்குரல் சாபம் : பின்னை, விளைந்தது விதியின் வெம்மை :<br/>
'பொய்க்குரல் இன்று! பொல்லாப் பொருள் பின்பு பயக்கும்! 'என்பான்,<br/>
கை குரல் வரிவில்லானும், இளையவன் வரவு கண்டான்.                  5.5.76<br/>
<br/>
 கண்டபின், இளைய வீரன் முகத்தினால் கருத்தை ஓர்ந்த<br/>
புண்டரிகக் கணானும் உற்றது புகலக் கேட்டான் :<br/>
வண்டு உறை சாலை வந்தான், நின் திருவடிவு காணான்,<br/>
உண்டு உயிர், இருந்தான் : இன்னல் உழத்தற்கே ஏது அன்றோ?                  5.5.77<br/>
<br/>
 தேண்டி நேர் கண்டேன் வாழி! தீது இலன் எம் கோன்; ஆகம்<br/>
பூண்ட மெய் உயிரே நீ! அப் பொய் உயிர் போயே நின்ற<br/>
ஆண்தகை நெஞ்சில் நின்றும் அகன்றிலை : அழிவு உண்டாமோ?<br/>
ஈண்டு நீ இருந்தாய், ஆண்டு அங்கு எவ் உயிர் விடும் இராமன்?                  5.5.78<br/>
<br/>
அந்நிலை ஆய அண்ணல், ஆண்டு நின்று, அன்னை! நின்னைத்<br/>
துன்னரும் கானும் யாறும் மலைகளும் தொடர்ந்து நாடி,<br/>
இன் உயிர் இன்றி ஏகும் இயந்திரப் படிவம் ஒப்பான்,<br/>
தன் உயிர் புகழ்க்கு விற்ற சடாயுவை வந்து சார்ந்தான்.                  5.5.79<br/>
<br/>
வந்து அவன்மேனி நோக்கி, வான் உயர் துயரின் வைகி,<br/>
'எந்தை! நீ உற்ற தன்மை இயம்பு! 'என, இலங்கைவேந்தன்,<br/>
சுந்தரி! நின்னைச் செய்த வஞ்சனை சொல்லச் சொல்ல,<br/>
வெந்தன உலகம் என்ன, நிமிர்ந்தது சீற்ற வெம் தீ.                  5.5.80<br/>
<br/>
சீறி, 'இவ் உலகம் மூன்றும் தீந்து உகச் சின வாய் அம்பால்<br/>
நூறுவென்! 'என்று கைவில் நோக்கிய காலை, 'வெய்தின்,<br/>
ஊறு ஒரு சிறியோன் செய்ய முனிதியோ உலகை? உள்ளம்<br/>
ஆறுதி! 'என்று தாதை ஆற்றலில், சீற்றம் ஆறி.                  5.5.81<br/>
<br/>
 'எவ்வழி ஏகிற்று அன்னான்? யாண்டையான்? உறையுள் யாது?<br/>
செவ்வியோய்! கூறுக! 'என்னச், செப்புவான் உற்ற செவ்வி,<br/>
வெவ்விய விதியின் கொட்பால், வீடினன் கழுகின் வேந்தன்;<br/>
எவ்விய வரி வில் செங்கை இருவரும் இடரின் வீழ்ந்தார்.                  5.5.82<br/>
<br/>
அயர்த்தவர் அரிதில் தேறி, ஆண்தொழில் தாதைக்கு ஆண்டுச்<br/>
செயத்தகு கடன்கள் யாவும் தேவரும் மருளச் செய்தார் :<br/>
'கயத்தொழில் அரக்கன்தன்னை நாடி நாம் காண்டும் 'என்னாப்<br/>
புயல் தொடு குடுமிக் குன்றும் கானமும் கடிது போனார்.                  5.5.83<br/>
<br/>
அவ்வழி நின்னைக் காணாது அயர்பவன், அரிதில் தேறிச்<br/>
செவ்வழி நயனம் செல்லும் நெடுவழி சேறு செய்ய,<br/>
வெவ் அழல் உற்ற மெல் என் மெழுகு என அழியும் மெய்யன்,<br/>
இவ்வழி இனைய பன்னி, அறிவு அழிந்து, இரங்கல் உற்றான்.                  5.5.84<br/>
<br/>
கன்மத்தை ஞாலத்தவர் யார் உளரே கடப்பார்?<br/>
பொன்மொய்த்த தோளான், மயல்கொண்டு, புலன்கள் வேறு ஆய்,<br/>
நல் மத்தம் நாகம் தலைசூடிய நம்பனேபோல்,<br/>
உன்மத்தன் ஆனான், தனை ஒன்றும் உணர்ந்திலாதான                  5.5.85<br/>
<br/>
 'போது ஆயின போது உன தண்புனல் ஆடல் பொய்யோ?<br/>
சீதா, பவழக்கொடி அன்னவள் தேடி என்கண்<br/>
நீ தா! தருகிற்றிலையேல் நெருப்பு ஆதி! 'என்னாக்<br/>
கோதாவரியைச் சினம் கொண்டனன் கொண்டல் ஒப்பான்.                  5.5.86<br/>
<br/>
'குன்றே! கடிது ஓடினை கோமளக்கொம்பர் அன்ன<br/>
என் தேவியைக் காட்டுதி! காட்டலை என்னின், இவ் அம்பு<br/>
ஒன்றே அமையும், உன் உடைக் குலம் உள்ள எல்லாம்<br/>
இன்றே பிளவா, எரியாக் கரி ஆக்க 'என்றான்.                  5.5.87<br/>
<br/>
 'பொன்மான் உருவால் சில மாயை புணர்க்க அன்றோ,<br/>
என்மான் அகல்வுற்றனள் இப்பொழுது என்கண்? 'என்னா,<br/>
நல் மான்களை நோக்கி, 'நும் நாமமும் மாய்ப்பென் இன்றே,<br/>
வில் மான் கொலை வாளியின் 'என்று வெகுண்டு நின்றான்.                  5.5.88<br/>
<br/>
வேறு உற்ற மனத்தவன் இன்ன விளம்பி நோவ<br/>
ஆறு உற்ற நெஞ்சில் தனது ஆர் உயிர் ஆய தம்பி<br/>
கூறுற்ற சொல் என்று உள கோது அறு நல் மருந்தால்<br/>
தேறுற்று உயிர்பெற்று இயல்வும் சில தேறல் உற்றான்.                  5.5.89<br/>
<br/>
 வந்தான் இளையானொடும் வான் உயர் தேரின் வைகும்<br/>
நந்தாவிளக்கின் வரும் எம் குலநாதன் வாழும்<br/>
சந்து ஆர் தடம் குன்றினில்; தன் உயிர் காதலோனும்<br/>
செந்தாமரைக் கண்ணனும் நட்டனர் தேவர் உய்ய.                  5.5.90<br/>
<br/>
உண்டாயதும் உற்றதும் முற்றும் உணர்த்தி, உள்ளம்<br/>
புண்தான் என நோய் உற விம்முறுகின்ற போழ்தின்,<br/>
எண்தான் உழந்து இட்ட நும் ஏந்து இழை யாங்கள் காட்டக்<br/>
கண்டான், உயர் போதமும் வேதமும் காண்கிலாதான்.                  5.5.91<br/>
<br/>
 தணிகின்ற நம் சொல் தொடர் தன்மையது அன்று தன்மை,<br/>
துணிகொண்டு இலங்கும் சுடர் வேலவன், தூய நின்கண்<br/>
அணி கண்டுழியே, அமுதம் தெளித்தாலும் ஆறாப்<br/>
பிணிகண்டது : பண்டு அது உண்டு ஆயினும், பேர்ப்பது அன்றால்.                  5.5.92<br/>
<br/>
அயர்வு உற்று, அரிதில் தெளிந்து, அம்மலைக்கு அப்புறத்து ஓர்<br/>
உயர் பொன்கிரி உற்றுளன் வாலி என்று ஓங்கல் ஒப்பான்,<br/>
துயர்வு உற்ற அவ் இராவணன் வால் இடை பண்டு தூங்க,<br/>
மயர்வு உற்ற பொருப்பொடு  மால் கடல் தாவி வந்தான்.                  5.5.93<br/>
<br/>
ஆயானை ஒர் அம்பினில் ஆர் உயிர் வாங்கி அன்பில்<br/>
தூயான்வயின் அவ் அரசு ஈந்தவன் 'சுற்று சேனை<br/>
மேயான் வருவாய்! 'என விட்டனன் மேவுகாறும்<br/>
ஏயான் இருந்தான் இடை திங்கள் இரண்டு இரண்டும்.                  5.5.94<br/>
<br/>
 'பின் கூடிய சேனை பெரும் திசை பின்ன ஆக,<br/>
வில் கூடு நுதல் திரு! நின்னிடை மேவ ஏவித்,<br/>
தறெ்கு ஊடுருவக் கடிது ஏவினன் என்னை 'என்னா,<br/>
முன் கூடின கூறினன், காலம் ஒர் மூன்றும் வல்லான்.                  5.5.95<br/>
<br/>
இராமனது துயர் நினைந்த பிராட்டிநிலை<br/>
<br/>
அன்பினன் இவ் உரை உணர்த்த ஆரியன்<br/>
வன் பொறை நெஞ்சினன் வருத்தம் உன்னுவாள்<br/>
என்புற உருகினள் இரங்கி ஏங்கினள்<br/>
துன்பமும் உவகையும் சுமந்த உள்ளத்தாள்.                  5.5.96<br/>
<br/>
சீதை அநுமனைக் கடல் கடந்தவாறு வினவுதல்<br/>
<br/>
நையுறு சிந்தையள் நயன வாரியின்<br/>
தொய்யல் வெம் சுழி இடை சுரிக்கும் மேனியள்<br/>
'ஐய! நீ அளப்பு அரும் அளக்கர் நீந்தினை<br/>
எய்தியது எப்பரிசு? இயம்புவாய்! 'என்றாள்.                  5.5.97<br/>
<br/>
அநுமன் கடல் கடந்தவாறு கூறுதல்<br/>
<br/>
 'சுருங்கு இடை! உன் ஒரு துணைவன் தூயதாள்<br/>
ஒருங்கு இடை உணர்வினோர் ஓய்வு இல் மாயையின்<br/>
பெருங்கடல் கடந்தனர் பெயரும் பெற்றிபோல்<br/>
கருங்கடல் கடந்தனென் காலினால் 'என்றான்.                  5.5.98<br/>
<br/>
பிராட்டி அநுமனை மீண்டும் வினவுதல்<br/>
<br/>
 'இத்துணைச் சிறியது ஓர் ஏண் இல் யாக்கையை<br/>
தத்தினை கடல் அது தவத்தின் ஆயதோ?<br/>
சித்தியின் இயன்றதோ? செப்புவாய்! 'என்றாள்<br/>
முத்தினும் நிலவினும் முறுவல் முற்றினாள்.                  5.5.99<br/>
<br/>
பிராட்டிக்கு அநுமன் தன் பேருருக் காட்டுதல்<br/>
<br/>
சுட்டினன்; நின்றனன்; தொழுத கையினன்<br/>
விட்டு உயர் தோளினன் விசும்பின் மேக்கு உயர்<br/>
எட்ட அரும் நெடுமுகடு எய்தி நீளுமேல்<br/>
முட்டும் என்று உருவொடு வளைந்த மூர்த்தியான்.                  5.5.100<br/>
<br/>
அநுமன் காட்டிய பேருருவின் நிலை (5435-5440)<br/>
செவ்வழிப் பெருமை என்று உரைக்கும் செம்மைதான்,<br/>
வெவ்வழிப் பூதம் ஓர் ஐந்தின் மேலதோ?<br/>
அவ்வழித்து அன்று எனின், அநுமன்பாலதோ?<br/>
எவ்வழித்து ஆகும்? என்று எண்ணும் ஈட்டதே.                  5.5.101<br/>
<br/>
ஒத்து உயர் கனக வான் கிரியின் ஓங்கிய<br/>
மெய்த் துறு மரம் தொறும் மின்மினிக் குலம்<br/>
மொய்த்து உளவாம் என முன்னும் பின்னரும்<br/>
தொத்தின தாரகை மயிரின் சுற்று எலாம்.                  5.5.102<br/>
<br/>
கண் தலம் அறிவொடு கடந்த காட்சிய<br/>
விண் தலம் இருபுடை விளங்கும் மெய்ம்மைய<br/>
குண்டலம் இரண்டும் அக் கோளில் மாச்சுடர்<br/>
மண்டலம் இரண்டொடும் மாறு கொண்டவே.                  5.5.103<br/>
<br/>
ஏண் இலது ஒரு குரங்கு ஈது என்று எண்ணலா<br/>
ஆணியை அநுமனை அமைய நோக்குவான்<br/>
'சேண் உயர் பெருமை ஓர் திறத்தது அன்று! 'எனா<br/>
நாண் உறும் உலகு எலாம் அளந்த நாயகன்.                  5.5.104<br/>
<br/>
எண்திசை மருங்கினும் உலகம் யாவினும்<br/>
தண்டல் இல் உயிரெலாம் தன்னை நோக்கின;<br/>
அண்டம் என்றதின் உறை அமரர் யாரையும்<br/>
கண்டனன் தானும் தன் கமலக் கண்களால்.                  5.5.105<br/>
<br/>
எழுந்து உயர் நெடுந்தகை இரண்டு பாதமும்<br/>
அழுந்துற அழுத்தலின் இலங்கை ஆழ்கடல்<br/>
விழுந்தது; நிலமிசை விரிந்த வெண் திரை<br/>
தழைந்தன; புரண்டன மீனம் தாம் எலாம்.                  5.5.106<br/>
<br/>
பேருருவை ஒடுக்கிக் கொள்ளும்படி அநுமனைப் பிராட்டி வேண்டுதல் (5441-5442)<br/>
<br/>
வஞ்சி அம் மருங்குல் அம் மறு இல் கற்பினாள்<br/>
கஞ்சமும் புரைவன கழலும் கண்டிலாள்;<br/>
துஞ்சினர் அரக்கர் என்று உவக்கும் சூழ்ச்சியாள்<br/>
'அஞ்சினென்! இவ் உரு அடக்குவாய்! 'என்றாள்.                  5.5.107<br/>
<br/>
 'முழுவதும் இவ் உருக் காண முற்றிய<br/>
குழுவினது உலகு : இனிக் குறுகுவாய்! 'என்றாள்;<br/>
எழுவினும் எழில் இலங்கு இராமன் தோள்களைத்<br/>
தழுவினள் ஆமெனத் தளிர்க்கும் சிந்தையாள்.                  5.5.108<br/>
<br/>
அநுமன் பேருரு ஒடுங்குதல்<br/>
<br/>
ஆண்தகை அநுமனும் 'அருளதாம்! 'எனா<br/>
மீண்டனன் விசும்பு எனும் பதத்தை மீச்செல்வான்<br/>
காண்டலுக்கு உரியது ஓர் உருவு காட்டினான்;<br/>
தூண்டு அரு விளக்கு அனாள் இனைய சொல்லினாள்.             5.5.109<br/>
<br/>
பிராட்டி அநுமனைப் பாராட்டுதல் (5444-5448)<br/>
<br/>
இடந்தாய் உலகை மலையோடும், இடித்தாய் விசும்பை, இவை சுமக்கும்<br/>
படந்தாழ் அரவை ஒருகரத்தால் பறித்தாய் எனினும் பயன் இன்றால் :<br/>
நடந்தாய் இடையே என்றாலும் நாணாம் நினக்கு : நளி கடலைக்<br/>
கடந்தாய் என்றால் என்னாகும்? காற்றாம் அன்ன கடுமையாய்!                  5.5.110<br/>
<br/>
ஆழி நெடும் கை ஆண்தகைதன் அருளும் புகழும் அழிவு இன்றி<br/>
ஊழி பலவும் நிலைநிறுத்தற்கு ஒருவன் நீயே உளையானாய்<br/>
பாழி நெடும் தோள் வீரா! நின் பெருமைக்கு ஏற்பப் பகை இலங்கை<br/>
ஏழு கடற்கும் அப்புறத்தது ஆகாது இருந்தது இழிவு அன்றோ?                  5.5.111<br/>
<br/>
அறிவும் ஈதே, உரு ஈதே, ஆற்றல் ஈதே, ஐம்புலத்தின்<br/>
செறிவும் ஈதே, செயல் ஈதே, தேற்றம் ஈதே, தேற்றத்தின்<br/>
நெறியும் ஈதே, நினைவு ஈதே, நீதி ஈதே, நினக்கு என்றால்,<br/>
வெறியர் அன்றோ? குணங்களால், விரிஞ்சன் முதலாம் மேலானோர்.                  5.5.112<br/>
<br/>
மின் நேர் எயிற்று வல் அரக்கர் வீக்கம் நோக்கி, வீரற்குப்<br/>
பின்னே பிறந்தான் அல்லது ஓர் துணை இலாத பிழை நோக்கி,<br/>
உன்னாநின்றே உடைகின்றேன்; ஒழிந்தேன் ஐயம்; உயிர் உயிர்த்தேன்;<br/>
என்னே! நிருதர் என் ஆவர்? நீயே எங்கோன் துணை ஆனால்.                  5.5.113<br/>
<br/>
'மாண்டேன் எனினும் பழுது அன்றே; இன்றே மாயச் சிறைநின்றும்<br/>
மீண்டேன்; என்னை ஒறுத்தாரைக் குலங்கேளாடும் வேர் அறுத்தேன்;<br/>
பூண்டேன் எம் கோன் பொலம் கழலும்; புகழே அன்றிப் புன்பழியும்<br/>
தீண்டேன்! 'என்று மனம் மகிழ்ந்தாள், திருவின் முகத்துத் திரு ஆனாள்.                  5.5.114<br/>
<br/>
அநுமன் பணிமொழி<br/>
<br/>
அண்ணல் பெரியோன், அடி வணங்கி, அறிய உரைப்பான் : 'அருந்ததியே!<br/>
வண்ணக் கடலின் இடைக் கிடந்த மணலின் பலரால், வானரத்தின்<br/>
எண்ணற்கு அரிய படைத்தலைவர், இராமற்கு அடியார் : யான் அவர்தம்<br/>
பண்ணைக்கு ஒருவன் எனப் போந்தேன் : ஏவக்கடவ பணிசெய்வேன். '                  5.5.115<br/>
<br/>
வானரர் பெருமையினை அநுமன் கூறுதல்<br/>
<br/>
வெள்ளம் எழுபது உளது அன்றோ வீரன் சேனை! இவ் வேலைப்<br/>
பள்ளம் ஒருகை நீர் அள்ளிக் குடிக்கப் போதும் பான்மையதோ?<br/>
கள்ள அரக்கர் கடி இலங்கை காணாது ஒழிந்ததால் அன்றோ<br/>
உள்ள துணையும் உளதாவது; அறிந்த பின்னும் உளது ஆமோ?                  5.5.116<br/>
<br/>
வானரப் படைத்தலைவர் பெயர்<br/>
<br/>
வாலி இளவல், அவன்மைந்தன், வசந்தன், துமிந்தன், வயக் குமுதன்,<br/>
நீலன், இடபன், குமுதாக்கன், பனசன், சரபன், நெடும் சாம்பன்,<br/>
காலன் அனைய துன்மருடன், கனகன், கவயன், கவயாக்கன்,<br/>
ஞாலம் அறியும் நளன், சங்கன், விந்தன், துவிந்தன், மதன் என்போன்.                  5.5.117<br/>
<br/>
வானரப் படைத்தலைவர் பெருமை<br/>
<br/>
தம்பன், தூமத் தனிப்பேரோன், ததியின்வதனன், சதவலி என்று<br/>
இம்பர் உலகோடு எவ் உலகும் எடுக்கும் மிடுக்கர், இராமன்கை<br/>
அம்பின் உதவும் படைத்தலைவர், அவரை நோக்கின் இவ் அரக்கர்,<br/>
வம்பின் முலையாய்! உறையிடவும் போதார் : கணக்கு வரம்பு உண்டோ?                  5.5.118<br/>
-------------- <br/>
<center><h3>
5.6  சூடாமணிப் படலம்  (5453- 5536)</h3>
</center>
அநுமன் கருதுதல்<br/>
<br/>
 'உண்டு துணை என்னல் எளிதோ உலகின்? அம்மா!<br/>
புண்டரிகை போலும் இவள் இன்னல் புரிகின்றாள்;<br/>
அண்டமுதல் நாயகனது ஆவி அனையாளைக்<br/>
கொண்டு அகல்வதே கருமம்! ' என்று உணர்வு கொண்டான்.               5.6.1<br/>
<br/>
பிராட்டிபால் அநுமன் வேண்டல் (5454-5462)<br/>
கேட்டி அடியேன் உரை; முனிந்தருளல்; கேள், ஆய்!<br/>
வீட்டியிடும் மேல் அவனை; வேறல் வினை அன்றால்;<br/>
நீட்டி இனி என் பயன்? இராமன் எதிர் நின்னைக்<br/>
காட்டி அடிதாழ்வென்; இது காண்டி இது காலம்!                5.6.2<br/>
<br/>
பொன் திணி பொலம் கொடி! என் மென் மயிர் பொருந்தித்<br/>
துன்றிய புயத்து இனிது இருக்க : துயர் விட்டாய்,<br/>
இன்துயில் விளைக்க : ஒர் இமைப்பின், இறை வைகும்<br/>
குன்று இடை உனைக்கொடு குதிப்பென்; இடை கொள்ளேன்.                5.6.3<br/>
<br/>
அறிந்து இடை அரக்கர் தொடர்வார்கள் உளராமேல்<br/>
முறிந்து உதிர நூறி என் மனச் சினம் முடிப்பேன்;<br/>
நெறிந்த குழல்! நின் நிலைமை கண்டும் நெடியோன்பால்<br/>
வெறும் கை பெயரேன் ஒருவராலும் விளியாதேன்.       5.6.4<br/>
<br/>
 'இலங்கையொடும் ஏகுதிகொல்! ' என்னினும், இடந்து என்<br/>
வலம் கொள் ஒரு கைத்தலையில் வைத்து, எதிர் தடுப்பான்<br/>
விலங்கினரை நூறி, வரி வெம் சிலையினோர்தம்<br/>
பொலம்கொள் கழல் தாழ்குவென்; இது, அன்னை! பொருள் அன்றால்.             5.6.5<br/>
<br/>
 அருந்ததி! உரைத்தி! அழகற்கு அருகு சென்று 'உன்<br/>
மருந்து அனைய தேவி நெடுவஞ்சர் சிறைவைப்பில்<br/>
பெரும் துயரினோடும் ஒரு வீடு பெறுகில்லாள்<br/>
இருந்தனள் 'எனப் பகரின் என் அடிமை என் ஆம்?                5.6.6<br/>
<br/>
புண் தொடர்வு அகற்றிய புயத்தினொடு புக்கேன்<br/>
விண்டவர் நலத்தையும் வலத்தையும் விரிப்பேன்<br/>
'கொண்டு வருகிற்றிலென்; உயிர்க்கு உறுதி கொண்டேன்;<br/>
கண்டு வருகிற்றிலென்! 'எனக் கழறுகேனோ?                5.6.7<br/>
<br/>
'இருக்கும் மதில் சூழ் கடி இலங்கையை இமைப்பின்<br/>
உருக்கி எரியால் இகல் அரக்கனையும் ஒன்றா<br/>
முருக்கி நிருதன் குலம் முடித்து வினைமுற்றிப்<br/>
பொருக்க அகல்க 'என்னினும் அது இன்று புரிகின்றேன்.                5.6.8<br/>
<br/>
இந்து நுதல்! நின்னொடு இவண் எய்தி இகல் வீரன்<br/>
சிந்தை உறு வெம் துயர் தவிர்ந்த தெளிவோடும்<br/>
அந்தம் இல் அரக்கர்குலம் அற்று அவிய நூறி<br/>
நந்தல் இல் புவிக்கண் இடர் பின் களைதல் நன்றால்.                5.6.9<br/>
<br/>
'வேறு இனி விளம்ப உளது அன்று; விதியால் இப்<br/>
பேறு பெற என்கண் அருள் தந்தருளு; பின்னே<br/>
ஆறு துயர்; அம் சொல் இள வஞ்சி! அடியன் தோள்<br/>
ஏறு கடிது! 'என்று தொழுது இன் அடி பணிந்தான்.                5.6.10<br/>
<br/>
பிராட்டி அநுமன் ஆற்றல் கருதுதல்<br/>
<br/>
 ஏய நல்மொழி எய்த விளம்பிய<br/>
தாயை முன்னிய கன்று அனையான்தனக்கு<br/>
'ஆய தன்மை அரியதன்றால் 'எனத்<br/>
தூய மென் சொல் இனையன சொல்லினாள்.                5.6.11<br/>
<br/>
அநுமன் வேண்டுகோட்கு இசையாத பிராட்டி கூற்று (5464-5478)<br/>
 அரியது அன்று நின் ஆற்றலுக்கு; ஏற்றதே;<br/>
தெரிய எண்ணினை; செய்வதும் செய்தியே;<br/>
உரியது அன்று என ஓர்கின்றது உண்டு; அது என்<br/>
பெரிய பேதைமைச் சில் மதிப் பெண்மையால்.                5.6.12<br/>
<br/>
 வேலையின் இடையே வந்து வெய்யவர்<br/>
கோலி வெம் சரம் நின்னொடும் கோத்தபோது<br/>
ஆலம் அன்னவர்க்கு அல்லை எற்கு அல்லையால்;<br/>
சாலவும் தடுமாறும் தனிமையோய்.                5.6.13<br/>
<br/>
அன்றியும் பிறிது உள்ளது ஒன்று; ஆரியன்<br/>
வென்றி வெம் சிலை மாசு உணும்; வேறு இனி<br/>
நன்றி என்பவோ? வஞ்சித்த நாய் அவன்<br/>
நின்ற வஞ்சனை நீயும் நினைத்தியோ?                5.6.14<br/>
<br/>
 கொண்ட போரின் எம் கொற்றவன் வில் தொழில்<br/>
அண்டர் ஏவரும் நோக்க என் ஆக்கையைக்<br/>
கண்ட வாள் அரக்கன் விழி காகங்கள்<br/>
உண்டபோது அன்றி யான் உளென் ஆவெனோ?                5.6.15<br/>
<br/>
வெற்றி நாண் உடை விலியர் வில் தொழில்<br/>
முற்ற நாண் இல் அரக்கியர் மூக்கொடும்<br/>
அற்ற நாணினர் ஆயினபோது அன்றிப்<br/>
பெற்ற நாணமும் பெற்றியது ஆகுமோ?                5.6.16<br/>
<br/>
பொன் பிறங்கல் இலங்கை பொருந்தலர்<br/>
என்பு மால்வரை ஆகிலதே எனின்<br/>
இற்பிறப்பும் ஒழுக்கும் இழுக்கம் இல்<br/>
கற்பும் யான் பிறர்க்கு எங்ஙனம் காட்டுகேன்?                5.6.17<br/>
<br/>
அல்லல் மாக்கள் இலங்கை அது ஆகுமோ?<br/>
எல்லை நீத்த உலகங்கள் யாவும் என்<br/>
சொல்லினால் சுடுவேன்; அது தூயவன்<br/>
வில்லின் ஆற்றற்கு மாசு என்று வீசினேன்.                5.6.18<br/>
<br/>
வேறும் உண்டு உரை; கேள் அது மெய்ம்மையோய்!<br/>
ஏறு சேவகன் மேனி அல்லால் இடை<br/>
ஆறும் ஐந்து பொறி நின்னையும் ஆண் எனக்<br/>
கூறும்; இவ் உருத் தீண்டுதல் கூடுமோ?                5.6.19<br/>
<br/>
தீண்டினான் எனின் இத்தனை சேண் பகல்<br/>
ஈண்டுமோ உயிர் மெய்யின்? இமைப்பின் முன்<br/>
மாண்டு தீர்வன் என்றே நிலம் வன் கையால்<br/>
கீண்டுகொண்டு எழுந்து ஏகினன் கீழ்மையான்.                5.6.20<br/>
<br/>
 'மேவு சிந்தை இல் மாதரை மெய் தொடில்<br/>
தேவு பொன் தலை சிந்துக நீ! 'எனப்<br/>
பூவின் வந்த புராதனனே புகல்<br/>
சாவம் உண்டு : எனது ஆர் உயிர் தந்ததால்.                5.6.21<br/>
<br/>
'அன்ன சாபம் உளது 'என ஆண்மையான்<br/>
மின்னும் மௌலியன் வீடணன் மெய்ம்மையான்<br/>
கன்னி என்வயின் வைத்த கருணையாள்<br/>
சொன்னது உண்டு துணுக்கம் அகற்றுவான்.                5.6.22<br/>
<br/>
 ஆயது உண்மையின் நானும் அது அன்று எனின்<br/>
மாய்வென் மன்ற; அறம் வழுவாது என்றும்<br/>
நாயகன் வலி எண்ணியும் நாணுடைத்<br/>
தூய்மை காட்டவும் இத்துணை தூங்கினேன்.                5.6.23<br/>
<br/>
ஆண்டு நின்றும் அரக்கன் அகழ்ந்து கொண்டு<br/>
ஈண்டு வைத்தது இளவல் இயற்றிய<br/>
நீண்ட சாலையொடு நிலைநின்றது<br/>
காண்டி ஐய! நின் மெய் உணர் கண்களால்.                5.6.24<br/>
<br/>
 தீர்வு இலேன் இது ஒரு பகலும் சிலை<br/>
வீரன் மேனியை மானும் இவ் வீங்கும் நீர்<br/>
நார நாள் மலர்ப் பொய்கையை நண்ணுவேன்<br/>
சோரும் ஆர் உயிர் காக்கும் துணிவினால்.                5.6.25<br/>
<br/>
"ஆதலான் அது காரியம் அன்று; அயர்<br/>
வேத நாயகன்பால் இனி மீண்டனை<br/>
போதல் காரியம்! " என்றனள் பூவை; அக்<br/>
கோது இலானும் இனையன கூறினான்.                5.6.26<br/>
<br/>
சீதையை அநுமன் பாராட்டல்<br/>
<br/>
'நன்று! நன்று! இவ் உலகு உடை நாயகன்<br/>
தன் துணைப் பெருந்தேவி தவத் தொழில்!<br/>
என்று சிந்தை களித்து உவந்து ஏத்தினான்<br/>
நின்ற சங்கை இடரொடு நீங்கினான்.                5.6.27<br/>
<br/>
இராமனிடம் யாது கூறவேண்டும் என்று அநுமன் கேட்டல்<br/>
<br/>
 'இருளும் ஞாலம் இராகவனால் இது<br/>
தெரிளும் நீ இனிச் சில்பகல் தீங்குறல்;<br/>
மருளும் மன்னவற்கு யான் சொலும் வாசகம்<br/>
அருளுவாய்! 'என்று அடியின் இறைஞ்சினான்.                5.6.28<br/>
<br/>
சீதை அநுமனிடம் கூறியவை (5481-5490)<br/>
<br/>
 இன்னும் ஈண்டு ஒரு திங்கள் இருப்பல் யான்<br/>
நின்னை நோக்கிப் பகர்ந்தது நீதியோய்!<br/>
பின்னை ஆவி பிடிக்ககிலேன் : அந்த<br/>
மன்னன் ஆணை! இதனை மனக்கொள் நீ!                5.6.29<br/>
<br/>
இராமனிடம் கூறுமாறு சீதை கூறியது<br/>
<br/>
ஆரம் தாழ் திரு மார்பு கு அமைந்தது ஓர்<br/>
தாரம் தான் அலெனேனும் தயா எனும்<br/>
ஈரம் தான் அகத்து இல்லை என்றாலும் 'தன்<br/>
வீரம் காத்தலை வேண்டு 'என்று வேண்டுவாய்.                5.6.30<br/>
<br/>
இலக்குவன்பால் கூறுமாறு கூறியது<br/>
<br/>
ஏத்தும் வென்றி இளையவற்கு ஈது ஒரு<br/>
வார்த்தை கூறுதி : மன் அருளால் எனைக்<br/>
காத்திருந்த தனக்கே கடன் இடை<br/>
கோத்த வெம் சிறை வீடு என்று கூறுவாய்.                5.6.31<br/>
<br/>
மீட்டும் இராமன்பால் கூறுமாறு கூறியது<br/>
<br/>
'திங்கள் ஒன்றின் என் செய் தவம் தீர்ந்ததால்<br/>
இங்கு வந்திலனே எனின் யாணர் நீர்க்<br/>
கங்கை ஆற்றங் கரை அடியேற்கும் தன்<br/>
செங்கையால் கடன் செய்க என்று செப்புவாய்!                5.6.32<br/>
<br/>
மாமியர்பால் கூறுமாறு கூறியது<br/>
<br/>
சிறக்கும் மாமியர் மூவர்க்கும் சீதை ஆண்டு<br/>
இறக்கின்றாள் தொழுதாள் எனும் இன்ன சொல்<br/>
அறத்தின் நாயகன்பால் அருள் இன்மையால்<br/>
மறக்குமாயினும் நீ மறவேல் ஐயா!         5.6.33<br/>
<br/>
மீட்டும் இராமனிடம் கூறுமாறு கூறியவை (5486-5487)<br/>
<br/>
வந்து எனைக் கரம் பற்றிய வைகல்வாய்<br/>
'இந்த இப் பிறவிக்கு இரு மாதரைச்<br/>
சிந்தையாலும் தொடேன் 'என்ற செவ் வரம்<br/>
தந்தவாறு திருச்செவி சாற்றுவாய்!                5.6.34<br/>
<br/>
 ஈண்டு நான் இருந்து இன் உயிர் மாயினும்<br/>
மீண்டு வந்து பிறந்து தன் மேனியைத்<br/>
தீண்டல் ஆவது ஒர் தீவினை தீர் வரம்<br/>
வேண்டினாள் தொழுது என்று விளம்புவாய்.                5.6.35<br/>
<br/>
சீதை மீட்டும் அநுமனிடம் கூறியன (5488-5490)<br/>
<br/>
அரசு வீற்றிருந்து ஆளவும் ஆய் மணிப்<br/>
புரசை யானையின் வீதியில் போதவும்<br/>
விரசு கோலங்கள் காண விதி இலேன் :<br/>
உரை செய்து என்னை? என் ஊழ்வினை உன்னுவேன்!                5.6.36<br/>
<br/>
 தன்னை நோக்கி உலகம் தளர்தற்கும்<br/>
அன்னை நோய்க்கும் பரதன் அங்கு ஆற்றுறும்<br/>
இன்னல் நோய்க்கும் அங்கு ஏகுவது அன்றியே<br/>
என்னை நோக்கி இங்கு எங்ஙனம் எய்துமோ?                5.6.37<br/>
<br/>
எந்தை யாய் முதலிய கிளைஞர் யார்க்கும் என்<br/>
வந்தனை விளம்புதி! கவியின் மன்னனைச்<br/>
'சுந்தரத் தோளனைத் தொடர்ந்து காத்துப் போய்<br/>
அந்தம் இல் திரு நகர்க்கு அரசன் ஆக்கு! 'என்பாய்!                5.6.38<br/>
<br/>
அநுமன் பிராட்டியைத் தேற்றுதல் (5491-5526)<br/>
<br/>
 இத்திறம் அனையவள் இயம்ப 'இன்னமும்<br/>
தத்துறவு ஒழிந்திலை தையல் நீ! 'எனா<br/>
எத்திறத்து ஏதுவும் இயைந்த இன் உரை<br/>
ஒத்தன தெரிவுற உணர்த்தினான் அரோ.                5.6.39<br/>
<br/>
வீவாய் நீ இவண் மெய் அஃதே!<br/>
ஓய்வான் இன் உயிர் உய்வானாம்!<br/>
போய்வான் அந்நகர் புக்கு அன்றோ<br/>
வேய்வான் மௌலியும்! மெய் அன்றோ!             5.6.40<br/>
<br/>
கைத்து ஓடும் சிறை கற்போயை<br/>
வைத்தோன் இன் உயிர் வாழ்வானாம்!<br/>
பொய்த்தோர் வில்லிகள் போவாராம்!<br/>
இத்தோடு ஒப்பது யாது உண்டே?                   5.6.41<br/>
<br/>
நல்லோய்! நின்னை நலிந்தோரைக்<br/>
கொல்லோம் எம் உயிர் கொண்டு அங்கே<br/>
எல்லோமும் செல எம் கோனும்<br/>
வில்லோடும் செலவேண்டாவோ?             5.6.42<br/>
<br/>
நீந்தா இன்னலின் நீந்தாமே<br/>
தேய்ந்து ஆறாத பெருஞ் செல்வம்<br/>
ஈந்தானுக்கு உனை ஈயாதே<br/>
ஓய்ந்தால் எம்மின் உயர்ந்தார் யார்?             5.6.43<br/>
<br/>
 'நன்று ஆம் நல்வினை நல்லோரைத்<br/>
தின்றார்தம் குடர் பேய் தின்னக்<br/>
கொன்றால் அல்லது கொள்ளேன் நாடு! '<br/>
என்றானுக்கு இவை ஏலாவோ?             5.6.44<br/>
<br/>
மாட்டாதார் சிறை வைத்தோயை<br/>
மீட்டாம் என்கிலம் மீள்வாமே?<br/>
நாட்டார் நல்லவர் நல்நூலும்<br/>
கேட்டார் இவ் உரை கேட்பாரோ?                   5.6.45<br/>
<br/>
 'பூண்டாள் கற்புடையாள் பொய்யாள்<br/>
தீண்டா வஞ்சகர் தீண்டாமுன்<br/>
மாண்டாள்! 'என்று மனம் தேறி<br/>
மீண்டால் வீரம் விளங்காதோ?             5.6.46<br/>
<br/>
கெட்டே நீ உயிர் கேதத்தால்<br/>
விட்டாய் என்றிடின் வெவ் அம்பால்<br/>
ஒட்டாரோடு உலகு ஓர் ஏழும்<br/>
சுட்டாலும் தொலையாது அன்றோ?                   5.6.47<br/>
<br/>
 முன்னே கொல்வான் மூவுலகும்<br/>
பொன்னே! பொங்கிய போர்வில்லான்<br/>
என்னே! நின்நிலை ஈது என்றால்<br/>
பின்னே செம்மை பிடிப்பானோ?             5.6.48<br/>
<br/>
கோள் ஆனார் உயிர் கோேளாடும்<br/>
மூளா வெம் சினம் முற்று ஆக<br/>
மீளாவேல் அயல் வேறு உண்டோ?<br/>
மாளாதோ புவி வானோடும்?             5.6.49<br/>
<br/>
 தாழித் தண் கடல் தம்மோடும்<br/>
ஏழுக்கு ஏழ் உலகு எல்லாம் அன்று<br/>
ஆழிக் கையவன் அம்பு அம்மா!<br/>
ஊழி தீ என உண்ணாதோ?                   5.6.50<br/>
<br/>
 'படுத்தான் வானவர் பற்றாரைத்<br/>
தடுத்தான் தீவினை தக்கோரை<br/>
எடுத்தான் நல்வினை எந்நாளும்<br/>
கொடுத்தான் 'என்று இசை கொள்ளாயோ?             5.6.51<br/>
<br/>
 சில் நாள் நீ இடர் தீராதாய்<br/>
இன்னா வைகலின் எல்லோரும்<br/>
நல்நாள் காணுதல் நன்று அன்றோ<br/>
உன்னால் நல்லறம் உண்டானால்?                   5.6.52<br/>
<br/>
 புளிக்கும் கண்டகர் புண் நீருள்<br/>
குளிக்கும் பேய் குடையும் தோறும்<br/>
ஒளிக்கும் தேவர் உவந்து உள்ளம்<br/>
களிக்கும் நல்வினை காணாயோ?                   5.6.53<br/>
<br/>
ஊழியின் இறுதியின் உரும் எறிந்து எனக்<br/>
கேழ்கிளர் சுடுகணை கிழித்த புண்பொழி<br/>
தாழ் இரும் குருதியால் தரங்க வேலைகள்<br/>
ஏழும் ஒன்று ஆகி நின்று இரைப்பக் காண்டியால்!             5.6.54<br/>
<br/>
சூல் இரும் பெருவயிறு அலைத்துச் சோர்வுறும்<br/>
ஆலி அம் கண்ணியர் அறுத்து நீத்தன<br/>
வாலியும் கடப்பு அரும் வனப்ப வான் உயர்<br/>
தாலி அம் பெரு மலை தயங்கக் காண்டியால்!             5.6.55<br/>
<br/>
விண்ணின் நீளிய நெடும் கழுதும் வெம்சிறை<br/>
எண்ணின் நீளிய பெரும் பறவை ஈட்டமும்<br/>
புண்ணின் நீர்ப் புணரியில் படிந்து பூவையர்<br/>
கண்ணின் நீர் ஆற்றினில் குளிப்பக் காண்டியால்!             5.6.56<br/>
<br/>
கரம் பயில் முரசு இனம் கறங்கக் கைதொடர்<br/>
நரம்பு இயல் இமிழ் இசை நவில நாடகம்<br/>
அரம்பையர் ஆடிய அரங்கின் ஆண் தொழில்<br/>
குரங்குகள் முறை முறை குனிப்பக் காண்டியால்!             5.6.57<br/>
<br/>
புரை உறு புன் தொழில் அரக்கர் புண்பொழி<br/>
திரை உறு குருதி ஆறு ஈர்ப்பச் செல்வன<br/>
வரை உறு பிணப் பெரும் பிறக்கம் மண்டின<br/>
கரை உறு நெடுங் கடல் தூர்ப்பக் காண்டியால்!             5.6.58<br/>
<br/>
வினை உடை அரக்கர் ஆம் இருந்தை வெந்து உகச்<br/>
சனகி என்று ஒரு தழல் நடுவண் தங்கலான்<br/>
அனகன்கை அம்பு எனும் அளவில் ஊதையால்<br/>
கனகம் நீடு இலங்கை நின்று உருகக் காண்டியால்!       5.6.59<br/>
<br/>
 தாக்கு இகல் இராவணன் தலையில் தாவின,<br/>
பாக்கியம் அனைய நின் பழிப்பு இல் மேனியை<br/>
நோக்கிய கண்களை நுதிகொள் மூக்கினால்,<br/>
காக்கைகள் கவர்ந்துகொண்டு உண்ணக் காண்டியால்!                5.6.60<br/>
<br/>
மேல் உற இராவணற்கு அழிந்து வெள்கிய<br/>
நீல் உறு திசைக் கரி திரிந்து நிற்பன<br/>
ஆல் உற அனையவன் தலையை அவ் அவை<br/>
கால் உறக் கணை தடிந்து இடுவ காண்டியால்!                5.6.61<br/>
<br/>
 நீர்த்து எழு கண மழை வழங்க நீலவான்<br/>
வேர்த்தது என்று இடையிடை வீசும் தூசு போல்<br/>
போர்த்து எழு பொலம் கொடி இலங்கைப் பூழியோடு<br/>
ஆர்த்து எழு கழுது இரைத்து ஆடக் காண்டியால்!                5.6.62<br/>
<br/>
 நீல் நிற அரக்கர்தம் குருதி நீத்தம் நீர்<br/>
வேலைமிக்கு ஆற்றொடு மீள; வேலைசூழ்<br/>
ஞாலம் முற்று உறு கடை உகத்தும் நச்சு அறாக்<br/>
காலனும் வெறுத்து உயிர் காலக் காண்டியால்!                5.6.63<br/>
<br/>
அணங்கு இளமகளிரொடு அரக்கர் ஆடுறும்<br/>
மணம் கிளர் கற்பகச் சோலை வாவி வாய்ப்<br/>
பிணங்கு உறு குடர்முறை பிடித்த மாலைய<br/>
கணம் கிளர் கழுது இனம் குளிப்பக் காண்டியால்!                5.6.64<br/>
<br/>
செப்புறல் என்பல? தெய்வ வாளிகள்<br/>
இப்புறத்து அரக்கரை முருக்கி ஏகின<br/>
முப்புறத்து உலகையும் துருவி முட்டலால்<br/>
அப்புறத்து அரக்கரும் அவியக் காண்டியால்!                5.6.65<br/>
<br/>
ஈண்டு ஒருதிங்கள் நீ இடரின் வைகவும்<br/>
வேண்டுவது அன்று; யான் விரைவின் வீரனைக்<br/>
காண்டலே குறை; பின்னும் காலம் வேண்டுமோ?<br/>
ஆண்தகை இனி ஒருபொழுதும் ஆற்றுமோ?                5.6.66<br/>
<br/>
ஆவி உண்டு என்னும் ஈது உண்டு; உன் ஆர் உயிர்ச்<br/>
சேவகன் திரு உருத் தீண்டத் தீகிலாப்<br/>
பூ இலை தளிர் இலை பொரிந்து வெந்து இலா<br/>
கா இலை கொடி இலை நெடிய கான் எல்லாம்.                5.6.67<br/>
<br/>
சோகம்வந்து உறுவது தெளிவு தோய்ந்து அன்றோ?<br/>
மேகம் வந்து இடித்து உரும் ஏறு வீழினும்<br/>
ஆகமும் புயங்களும் அழுந்த ஐந்தலை<br/>
நாகம் வந்து அடர்ப்பினும் உணர்வு நாறுமோ?                5.6.68<br/>
<br/>
மத்து உறு தயிர் என வந்து சென்று இடை<br/>
தத்து உறும் உயிரொடு புலன்கள் தள்ளுறும்<br/>
பித்தும் நின் பிரிவினில் பிறந்த வேதனை<br/>
எத்தனை உள? அவை எண்ணும் ஈட்டவோ?                5.6.69<br/>
<br/>
இந்நிலை உடையவன் தரிக்கும் என்றி? என்<br/>
மெய்ந்நிலை உணர்ந்துழி விடை தந்தீதியேல்<br/>
பொய்ந்நிலை அன்றி யான் புகன்ற யாவும் உன்<br/>
கைந்நிலை நெல்லி அம் கனியில் காட்டுகேன்.                5.6.70<br/>
<br/>
தீர்த்தனும் கவிக்குலத்து இறையும் தேவி! நின்<br/>
வார்த்தை கேட்டு உவப்பதன் முன்னம் மாக்கடல்<br/>
தூர்த்தன இலங்கையைச் சூழ்ந்து மாக்குரங்கு<br/>
ஆர்த்தது கேட்டு உவந்து இருத்தி! அன்னை நீ!                5.6.71<br/>
<br/>
எண் அரும் பெரும்படை நாளை இந்நகர்<br/>
நண்ணிய பொழுது அதன் நடுவண் நங்கை! நீ<br/>
விண் உறு கலுழன்மேல் விளங்கும் விண்டுவில்<br/>
கண்ணனை என் நெடு வெரிந் இல் காண்டியால்!                5.6.72<br/>
<br/>
அங்கதன் தோள்மிசை இளவல் அம்மலைப்<br/>
பொங்கு இளங்கதிர் எனப் பொலியப் போர் படை<br/>
இங்கு வந்து இறுக்கும்; நீ இடரும் மையலும்<br/>
சங்கையும் நீங்குதி! தனிமை நீங்குவாய்.                5.6.73<br/>
<br/>
"குரா வரும் குழலி! நீ குறித்த நாளினே<br/>
விராவு அரும் நெடும் சிறை மீட்கலான் எனில்<br/>
பராவரும் பழியொடு பாவம் பற்றுதற்கு<br/>
இராவணன் அல்லனே இராமன்? " என்றனன்.                5.6.74<br/>
<br/>
அநுமன் தேற்றத் தேறிய பிராட்டி பேசுதல் (5527-5531)<br/>
 ஆக இம்மொழி ஆசு இல கேட்டு அறிவு உற்றாள்<br/>
ஓகை கொண்டு களிக்கும் மனத்தவள் உய்ந்தாள்<br/>
போகை நன்று இவன் என்பது புந்தியின் வைத்தாள்<br/>
தோகையும் சில வாசகம் இன்னன சொன்னாள்.                5.6.75<br/>
<br/>
பிராட்டி அடையாளம் கூறல் (5528-5530)<br/>
<br/>
 'சேறி, ஐய! விரைந்தனை; தீயவை எல்லாம்<br/>
வேறி; யான் இனி ஒன்றும் விளம்பலென்; மேலோய்!<br/>
கூறுகின்றன, முன் குறி உற்றன; கோமாற்கு<br/>
ஏறும் 'என்று இவை சொல்லினள், இன்சொல் இசைப்பாள்.                5.6.76<br/>
<br/>
நாகம் ஒன்றிய நல்வரையின் தலை மேல் நாள்<br/>
ஆகம் வந்து எனை அள் உகிர் வாளின் அளைந்த<br/>
காகம் ஒன்றை முனிந்து அயல் கல் எழு புல்லால்<br/>
வேக வெம் படை விட்டது மெல்ல விரிப்பாய்!                5.6.77<br/>
<br/>
 'என் ஒர் இன் உயிர் மென் கிளிக்கு ஆர்பெயர் ஈகேன்?<br/>
மன்ன! 'என்றலும், 'மாசறு கேகயன் மாது என்<br/>
அன்னை தன்பெயர் ஆக்கு! 'என அன்பினொடு அந்நாள்<br/>
சொன்ன மெய்ம்மொழி சொல்லுதி! மெய்ம்மை தொடர்ந்தோய்!                5.6.78<br/>
<br/>
பிராட்டி கைக்கொண்ட சூடாமணியின் ஒளி பரவுதல் (5531-5533)<br/>
<br/>
என்று உரைத்து இனி இத்தனை பேர் அடையாளம்<br/>
ஒன்று உணர்த்துவது இல் என எண்ணி உணர்ந்தாள்<br/>
தன் திரு துகிலில் பொதிவுற்றது தானே<br/>
வென்றது அச்சுடர் மேலொடு கீழ் உற மெய்யால்.                5.6.79<br/>
<br/>
வாங்கினாள் தன் மலர்க்கையில்; மன்னனை முன்னா<br/>
ஏங்கினாள்; அவ் அநுமனும் 'என்கொல் இது! 'என்னா<br/>
வீங்கினான் வியந்தான்; உலகு ஏழும் விழுங்கித்<br/>
தூங்கு கார் இருள் முற்றும் இரிந்தது சுற்றும்.                5.6.80<br/>
<br/>
'மஞ்சு அலங்கு ஒளியோனும் இம் மாநகர் வந்தான்<br/>
அஞ்சலன்? 'என வெம் கண் அரக்கர் அயிர்த்தார்;<br/>
சஞ்சலம் புரி சக்கரவாகமுடன் தாழ்<br/>
கஞ்சமும் மலர்வு உற்றன; காந்தின காந்தம்.                5.6.81<br/>
<br/>
அநுமன் சூடாமணியைக் காணுதல்<br/>
<br/>
கூந்தல் மென்மழை கொள் முகில் மேல் எழு கோளின்<br/>
வேந்தன் அன்னது; மெல் இயல் தன் திருமேனி<br/>
சேந்தது; அந்தம் இல் சேவகன் சேவடி என்னக்<br/>
காந்துகின்றது; காட்டினள் மாருதி கண்டான்.                5.6.82<br/>
<br/>
சீதை அநுமனிடம் சூடாமணியைத் தருதல்<br/>
ல்
 'சூடையின் மணி கண்மணி ஒப்பது தொல்நாள்<br/>
ஆடையின்கண் இருந்தது பேர் அடையாளம்<br/>
நாடி வந்து எனது இன் உயிர் நல்கினை! நல்லோய்!<br/>
கோடி! 'என்று கொடுத்தனள் மெய்ப்புகழ் கொண்டாள்.                5.6.83<br/>
<br/>
சூடாமணி பெற்ற அநுமன் செல்லுதல்<br/><br/>
தொழுது வாங்கினன் சுற்றிய தூசினில் முற்றப்<br/>
பழுது உறாவகை பந்தனை செய்தனன்; வந்தித்து<br/>
அழுது மும்மை வலங்கொடு இறைஞ்சினன்; அன்போடு<br/>
எழுது பாவையும் ஏத்தினள்; ஏகினன் இப்பால்.                5.6.84<br/>
-----------------------<br/>
</ul>
<hr noshade=""/>
This file was last updated on 24 June 2016. <br/>
Feel free to send corrections to the webmaster. <br/>
</body>
</body></html>
