<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>tirumantiram of tirumUlar -part IIIc    (2649-3047) (in tamil script, Unicode/UTF-8 format)</title>
</head>
<body>
<body bgcolor="white" text="#800000">
<center><img src="pmdr0.gif"/></center>
<hr noshade="" width="50%"/><br/>
<center><h2> tirumantiram of tirumUlar - part IIIc (2649-3047)<br/>
(in Tamil Script, unicode/UTF-8 format) <p>
திருமந்திரம்  (திருமூலர்)<br/>
ஒன்பதாம் தந்திரம்   (2649-3047)<br/>
</p></h2></center>
<hr noshade="" width="50%"/><br/> 
This webpage with Tamil Text is based on Unicode encoding.<br/> 
To view the Tamil text correctly you need to set up the following: <br/><br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/><br/>
ii)Use a browser that is capable of handling UTF-8 based pages<br/><br/>
(Netscape 6, Internet Explorer 5) with the Unicode Tamil font<br/>
chosen as the default font for the UTF-8 char-set/encoding view. <br/>
In case of difficulties send an email request to <a href="mailto:kalyan@geocities.com">
kalyan@geocities.com</a> or <a href="mailto:kumar@vt.edu">
kumar@vt.edu</a><br/>
<br/>
C -  Project Madurai 2002<br/>
Project Madurai is an open, voluntary, worldwide initiative devoted to preparation of <br/>
electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<dd> <b><a href="http://www.projectmadurai.org/">http://www.projectmadurai.org/ </a></b><br/>
You are welcome to freely distribute this file, provided this header page is kept intact.<br/>
<hr noshade=""/><br/>
<br/>
திருமந்திரம்  <br/>
ஒன்பதாம் தந்திரம்<br/>
<br/>
1. குருமட தரிசனம்<br/>
<br/>
2649<br/>
பலியும் அவியும் பரந்து புகையும்<br/>
ஒலியும் ஈசன் தனக்கென்ற உள்கிக்<br/>
குவியும் குருமடம் கண்டவர் தாம்போய்த்<br/>
தளிரும் மலரடி சார்ந்துநின் றாரே.       1<br/>
<br/>
2650<br/>
இவன்இல்லம் அல்லது அவனுக்கு அங்கு இல்லை<br/>
அவனுக்கும் வேறு இல்லம் உண்டா அறியின்<br/>
அவனுக்கு இவனில்லம் என்றென்று அறிந்தும்<br/>
அவனைப் புறம்புஎன்று அரற்றுகின் றாரே.       2<br/>
<br/>
2651<br/>
நாடும் பெருந்துறை நான்கண்டு கொண்டபின்<br/>
கூடும் சிவனது கொய்மலர்ச் சேவடி<br/>
தேட அரியன் சிறப்பிலி எம்இறை<br/>
ஓடும் உலகுயிர் ஆகிநின் றானே.        3<br/>
<br/>
2652<br/>
இயம்புவன் ஆசனத் தோடு மலையும்<br/>
இயம்புவன் சித்தக் குகையும் இடமும்<br/>
இயம்புவன் ஆதாரத் தோடு வனமும்<br/>
இயம்புவன் ஈராறு இருநிலத் தோர்க்கே.      4<br/>
<br/>
2653<br/>
முகம்பீடம் மாமடம் முன்னிய தேயம்<br/>
அகம்பர வர்க்கமே ஆசில்செய் காட்சி<br/>
அகம்பர மாதனம் எண்எண் கிரியை<br/>
சிதம்பரம் தற்குகை ஆதாரம் தானே.        5<br/>
<br/>
2654<br/>
அகமுக மாம்பீடம் ஆதார மாகும்<br/>
சகமுக மாம்சத்தி யாதன மாகும்<br/>
செகமுக மாம்தெய்வ மேசிவ மாகும்<br/>
அகமுகம் ஆய்ந்த அறிவுடை யோர்க்கே.      6<br/>
<br/>
2655<br/>
மாயை இரண்டும் மறைக்க மறைவுறும்<br/>
காயம்ஓர் ஐந்தும் கழியத்தா னாகியே<br/>
தூய பரஞ்சுடர் தோன்றச் சொரூபத்துள்<br/>
ஆய்பவர் ஞானாதி மோனத்த ராமே.       7<br/>
<br/>
2.  ஞானகுரு தரிசனம்<br/>
<br/>
2656<br/>
ஆறொடு முப்பதும் அங்கே அடங்கிடில்<br/>
கூறக் குருபரன் கும்பிடு தந்திடும்<br/>
வேறே சிவபதம் மேலாய் அளித்திடும்<br/>
பேறாக ஆனந்தம் பேணும் பெருகவே.       1<br/>
<br/>
2657<br/>
துரியங்கள் மூன்றும் கடந்தொளிர் சோதி<br/>
அரிய பரசிவம் யாவையும் ஆகி<br/>
விரிவு குவிவுஅற விட்ட நிலத்தே<br/>
பெரிய குருபதம் பேசஒண் ணாதே.       2<br/>
<br/>
2658<br/>
ஆயன நந்தி அடிக்குஎன்தலைபெற்றேன்<br/>
வாயன நந்தியை வாழ்த்தஎன் வாய்பெற்றேன்<br/>
காயன நந்தியைக் காணஎன் கண்பெற்றேன்<br/>
சேயன நந்திக்குஎன் சிந்தைபெற் றேனே.        3<br/>
<br/>
2659<br/>
கருடன் உருவம் கருதும் அளவில்<br/>
பருவிடம் தீர்ந்து பயம்கெடு மாபோல்<br/>
குருவின் உருவம் குறித்த அப் போதே<br/>
திரிமலம் தீர்ந்து சிவன்அவன் ஆமே.  4<br/>
<br/>
2660<br/>
அண்ணல் இருப்பிடம் ஆரும் அறிகிலர்<br/>
அண்ணல் இருப்பிடம் ஆய்ந்துகொள் வார்களுக்கு<br/>
அண்ணல் அழிவின்றி உள்ளே அமர்ந்திடும்<br/>
அண்ணலைக் காணில் அவன்இவன் ஆமே.     5<br/>
<br/>
2661<br/>
தோன்ற அறிதலும் தோன்றல் தோன்றாமையும்<br/>
மான்ற அறிவு மறிநன வாதிகள்<br/>
மூன்றவை நீங்கும் துரியங்கள்  மூன்றற<br/>
ஊன்றிய நந்தி உயர்மோனத் தானே.        6<br/>
<br/>
2662<br/>
சந்திர பூமிக் குள்தன்புரு வத்திடைக் <br/>
கந்த மலரில் இரண்டிதழ்க் கன்னியும்<br/>
பந்தம் இலாத பளிங்கின் உருவினள்<br/>
பந்தம் அறுத்த பரம்குரு பற்றே.         7<br/>
<br/>
2663<br/>
மனம்புகுந் தான்உலகு ஏழும் மகிழ<br/>
நிலம்புகுந் தான்நெடு வானிலம் தாங்கிச்<br/>
சினம்புகுந் தான்திசை எட்டும்நடுங்க<br/>
வனம்புகுந் தான்ஊர் வடக்கென்பது ஆமே.      8<br/>
<br/>
2664<br/>
தானான வண்ணமும் கோசமும் சார்தரும்<br/>
தானாம் பறவை வனமெனத் தக்கன<br/>
தானான சோடச மார்க்கந்தான் நின்றிடில்<br/>
தாமாம் தசாங்கமும் வேறுள்ள தானே.         9<br/>
<br/>
2665<br/>
மருவிப் பிரிவுஅறி யாஎங்கள் மாநந்தி<br/>
உருவம் நினைக்க நின்று உள்ளே உருக்கும்<br/>
கருவில் கரந்துஉள்ளம் காணவல் லார்க்குஇங்கு<br/>
அருவினை கண்சோரும் அழிவார் அகத்தே.     10<br/>
<br/>
2666<br/>
தலைப்பட லாம்எங்கள் தத்துவன் தன்னைப்<br/>
பலப்படு பாசம் அறுத்துஅறுத் திட்டு<br/>
நிலைப்பெற நாடி நினைப்பற உள்கில்<br/>
தலைப்பட லாகும் தருமமும் தானே.        11<br/>
<br/>
2667<br/>
நினைக்கின் நினைக்கும் நினைப்பவர் தம்மைச்<br/>
சுனைக்குள் விளைமலர்ச் சோதியி னானைத்<br/>
தினைப்பிளந் தன்ன சிறுமைய ரேனும்<br/>
கனத்த மனத்தடைந் தால்உயர்ந் தாரே.       12<br/>
<br/>
2668<br/>
தலைப்படும் காலத்துத் தத்துவம் தன்னை<br/>
விலக்குறின் மேவை விதியென்றும் கொள்க<br/>
அனைத்துஉல காய் நின்ற ஆதிப் பிரானை<br/>
நினைப்புறு வார்பத்தி தேடிக் கொள்வாரே.       13<br/>
<br/>
2669<br/>
நகழ்வுஒழிந் தார்அவர் நாதனை யுள்கி<br/>
நிகழ்வுஒழிந் தார்எம் பிரானொடும் கூடித்<br/>
திகழ்வொழிந் தார்தங்கள் சிந்தையின் உள்ளே<br/>
புகழ்வழி காட்டிப் புகுந்துநின் றானே.       14<br/>
<br/>
2670<br/>
வந்த மரகத மாணிக்க ரேகைபோல்<br/>
சந்திடு மாமொழிச் சற்குரு சன்மார்க்கம்<br/>
இந்த இரேகை இலாடத்தின் மூலத்தே<br/>
சுந்தரச் சோதியுள் சோதியும் ஆமே.        15<br/>
<br/>
2671<br/>
உண்ணும் வாயும் உடலும் உயிருமாய்க்<br/>
கண்ணுமா யோகக் கடவுள் இருப்பது<br/>
மண்ணு நீரனல் காலொடு வானுமாய்<br/>
விண்ணு மின்றி வெளியானோர் மேனியே.       16<br/>
<br/>
2672<br/>
பரசு பதியென்று பார்முழு தெல்லாம்<br/>
பரசிவன் ஆணை நடக்கும் பாதியால்<br/>
பெரிய பதிசெய்து பின்னாம் அடியார்க்கு<br/>
உரிய பதியும்பா ராக்கி நின்றானே.        17<br/>
<br/>
2673<br/>
அம்பர நாதன் அகலிடம் நீள்பொழில்<br/>
தம்பர மல்லது தாமறியோம் என்பர்<br/>
உம்பருள் வானவர் தானவர் கண்டிலர்<br/>
எம்பெரு மான்அருள் பெற்றிருந் தாரே.      18<br/>
<br/>
2674<br/>
கோவணங் கும்படி கோவண மாகிப்பின்<br/>
நாவணங் கும்படி நந்தி அருள்செய்தான்<br/>
தேவணங் கோம்இனிச் சித்தம் தெளிந்தனம்<br/>
போய்வணங் கும்பொரு ளாயிருந் தோமே.      19<br/>
<br/>
3.  பிரணவ சமாதி<br/>
<br/>
2675<br/>
தூலப் பிரணவம் சொரூபானந்தப் பேருரை<br/>
பாலித்த சூக்கும மேலைப் சொரூபப்பெண்<br/>
சூலித்த முத்திரை ஆங்கதிற்காரணம்<br/>
மேலைப் பிரணவம் வேதாந்த வீதியே.        1<br/>
<br/>
2676<br/>
ஓம்எனும் ஓங்காரத் துள்ளே ஒருமொழி<br/>
ஓம்எனும் ஓங்காரத் துள்ளே உருஅரு<br/>
ஓம்எனும் ஓங்காரத் துள்ளே பலபேதம்<br/>
ஓம்எனும் ஓங்காரம் ஒண்முத்தி சித்தியே.        2<br/>
<br/>
2677<br/>
ஓங்காரத் துள்ளே உதித்தஐம் பூதங்கள்<br/>
ஓங்காரத் துள்ளே உதித்த சராசரம்<br/>
ஓங்கார தீதத்து உயிர்மூன்றும் உற்றன<br/>
ஓங்கார சீவ பரசிவ ரூபமே.            3<br/>
<br/>
2678<br/>
வருக்கம் சுகமாம் பிரமமும் ஆகும்<br/>
அருக்கம் சராசரம் ஆகும் உலகில்<br/>
தருக்கிய ஆதாரம் எல்லாம்தன் மேனி<br/>
சுருக்கம்இல் ஞானம் தொகுத் துணர்ந் தோரே.       4<br/>
<br/>
2679<br/>
மலையும் மனோபவம் மருள்வன ஆவன<br/>
நிலையில் தரிசனம் தீப நெறியாம்<br/>
தலமும் குலமும் தவம்சித்த மாகும்<br/>
நலமும்சன் மார்க்கத்து உபதேசம் தானே.        5<br/>
<br/>
2680<br/>
சோடச மார்க்கமும் சொல்லும்சன்மார்க்கிகட்கு<br/>
ஆடிய ஈராறின் அந்தமும் ஈரேழிற்<br/>
கூடிய அந்தமும் கோதண்ட மும்கடந்து<br/>
ஏறியே ஞானஞே யாந்தத்து இருக்கவே.       6<br/>
<br/>
4.  ஒளி<br/>
<br/>
2681<br/>
ஒளியை அறியில் உருவும் ஒளியும்<br/>
ஒளியும் உருவம் அறியில் உருவாம்<br/>
ஒளியின் உருவம் அறியில் ஒளியே<br/>
ஒளியும் உருக உடனிருந் தானே.        1<br/>
<br/>
2682<br/>
புகல்எளி தாகும் புவனங்கள் எட்டும்<br/>
அகல்ஒளி தாய்இருள் ஆசற வீசும்<br/>
பகல்ஒளி செய்தும் அத்தா மரையிலே<br/>
இகல்ஒளி செய்துஎம் பிரான்இருந் தானே.       2<br/>
<br/>
2683<br/>
விளங்கொளி அங்கி விரிகதிர் சோமன்<br/>
துளங்கொளி பெற்றன சோதி யருள<br/>
வளங்கொளி பெற்றதே பேரொளி வேறு<br/>
களங்கொளி செய்து கலந்து நின்றானே.          3<br/>
<br/>
2684<br/>
இளங்கொளி ஈசன் பிறப்பொன்றும் இல்லி<br/>
துளங்கொளி ஞாயிறும் திங்களும் கண்கள்<br/>
வளங்கொளி அங்கியும் மற்றைக்கண் நெற்றி<br/>
விளங்கொளி செய்கின்ற மெய்காய மாமே.         4<br/>
<br/>
2685<br/>
மேல்ஒளி கீழ்அதன் மேவிய மாருதம்<br/>
பால்ஒளி அங்கி பரந்தொளி ஆகாசம்<br/>
நீர்ஒளி செய்து நெடுவிசும்பு ஒன்றிலும்<br/>
மேல்ஒளி ஐந்தும் ஒருங்கொளி யாமே.         5<br/>
<br/>
2686<br/>
மின்னிய தூவொளி மேதக்க செவ்வொளி<br/>
பன்னிய ஞானம் பரந்து பரத்தொளி<br/>
துன்னிய ஆறுஒளி தூய்மொழி நாடொறும்<br/>
உன்னிய வாறுஒளி ஒத்தது தானே.           6<br/>
<br/>
2667<br/>
விளங்கொளி மின்னொளி யாகிக் கரந்து<br/>
துளங்கொளி ஈசனைச் சொல்லும்எப் போதும்<br/>
உளங்கொளி ஊனிடை நின்றுயிர்க் கின்ற<br/>
வளங்கொளி எங்கும் மருவிநின் றானே.        7<br/>
<br/>
2688<br/>
விளங்கொளி அவ்வொளி அவ்விருள் மன்னும்<br/>
துளங்கொளி யான்தொழு வார்க்கும் ஒளியான்<br/>
அளங்கொளி ஆரமு தாகநஞ் சாரும்<br/>
களங்கொளி ஈசன் கருத்தது தானே.          8<br/>
<br/>
2689<br/>
இயலங்கியது எவ்வொளி அவ்வொளி ஈசன்<br/>
துலங்கொளி போல்வது தூங்கருட் சத்தி<br/>
விளங்கொளி மூன்றே விரிசுடர் தோன்றி<br/>
உளங்கொளி யுள்ளே ஒருங்கிகின் றானே.        9<br/>
<br/>
2690<br/>
உலங்கொளி யாவதுஎன் உள்நின்ற சீவன்<br/>
வளங்கொளி யாய்நின்ற மாமணிச் சோதி<br/>
விளங்கொளி யாய்மின்னி விண்ணில் ஒடுங்கி<br/>
வளங்கொளி ஆயத்து ளாகிநின் றானே.       10<br/>
<br/>
2691<br/>
விளங்கொளி யாய்நின்ற விகிர்தன் இருந்த<br/>
துளங்கொளி பாசத்துள் தூங்கிருள் சேராக்<br/>
களங்கிருள் நட்டமே கண்ணுதல் ஆட<br/>
விளங்கொளி உள்மனத்து ஒன்றிநின் றானே.       11<br/>
<br/>
2692<br/>
போது கருங்குழற் போனவர் தூதிடை<br/>
ஆதி பரத்தை அமரர் பிரானொடும்<br/>
சோதியும் அண்டத்துஅப் பாலுற்ற தூவொளி<br/>
நீதியின் நல்லிருள் நீக்கிய வாறே.          12<br/>
<br/>
2693<br/>
உண்டில்லை என்னும் உலகத்து இயல்பிது<br/>
பண்டில்லை என்னும் பரங்கதி யுண்டுகொல்<br/>
கண்டில்லை மானுடர் கண்ட கருத்துறில்<br/>
விண்டில்லை உள்ளே விளக்கொளி யாமே.       13<br/>
<br/>
2694<br/>
சுடருற ஒங்கிய ஒள்ளொளி ஆங்கே<br/>
படருறு காட்சிப் பகலவன் ஈசன்<br/>
அடருறு மாயையின் ஆரிருள் வீசில்<br/>
உடலுறு ஞாலத் துறவியின் ஆமே.         14<br/>
<br/>
2695<br/>
ஒளி பவ ளத்திரு மேனிவெண் ணீற்றன்<br/>
அளிபவ ளச்சொம்பொன் ஆதிப் பிரானும்<br/>
களிபவ ளத்தினன் காரிருள் நீங்கி<br/>
ஒளிபவ ளத்தென்னோடு ஈசன் நின் றானே.    15<br/>
<br/>
2696<br/>
ஈசன்நின் றான்இமை யோர்கள் நின் றார்நின்ற<br/>
தேசம்ஒன் றின்றித் திகைத்துஇழைக் கின்றனர்<br/>
பாசம்ஒன் றாகப் பழவினை பற்றற<br/>
வாசம்ஒன் றாமலர் போன்றது தானே.        16<br/>
<br/>
2697<br/>
தானே யிருக்கும் அவற்றில் தலைவனும்<br/>
தானே யிருக்கும் அவனென நண்ணிடும்<br/>
வானாய் இருக்கும்இம் மாயிரு ஞாலத்துப்<br/>
பானாய் இருக்கப் பரவலும் ஆமே.           17<br/>
<br/>
5.  தூல பஞ்சாக்கரம்<br/>
<br/>
2698<br/>
ஐம்பது எழுத்தே அனைத்துவே தங்களும்<br/>
ஐம்பது எழுத்தே அனைத்துஆக மங்களும்<br/>
ஐம்பது எழுத்தின் அடைவை அறிந்தபின்<br/>
ஐம்பது எழுத்தே அஞ்செழுத் தாமே.          1<br/>
<br/>
2699<br/>
அகார முதலாக ஐம்பத்தொன்று ஆகி<br/>
உகார முதலாக ஓங்கி உதித்து<br/>
மகார இறுதியாய் மாய்ந்துமாய்ந்து ஏறி<br/>
நகார முதலாகும் நந்திதன் நாமமே.         2<br/>
<br/>
2700<br/>
அகராதி ஈரெண் கலந்த பரையும்<br/>
உகராதி தன்சத்தி உள்ளொளி ஈசன்<br/>
சிகராதி தான்சிவ வேதமே கோணம்<br/>
நகராதி தான்மூலமந்திரம் நண்ணுமே.         3<br/>
<br/>
2701<br/>
வாயொடு கண்டம் இதயம் மருவுந்தி<br/>
ஆய இலிங்கம் அவற்றின்மேல் அவ்வாய்த்<br/>
தூயதோர் துண்டம் இருமத் தகம்செல்லல்<br/>
ஆயதுஈ றாம்ஐந்தோடு ஆம்எழுத்து அஞ்சுமே.      4<br/>
<br/>
2702<br/>
கிரணங்கள் ஏழும் கிளர்ந்தெரி பொங்கிக்<br/>
கரணங்கள் விட்டுயிர் தானெழும் போது<br/>
மரணம்கை வைத்துஉயிர் மாற்றிடும் போதும்<br/>
அரணம்கை கூட்டுவது அஞ்செழுத் தாமே.        5<br/>
<br/>
2703<br/>
ஞாயிறு திங்கள் நவின்றெழு காலத்தில்<br/>
ஆயுறு மந்திரம் ஆரும் அறிகிலார்<br/>
சேயுறு கண்ணி திருஎழுத்து அஞ்சையும்<br/>
வாயுறு ஓதி வழுத்தலும் ஆமே.        6<br/>
<br/>
2704<br/>
தெள்ளமுது ஊறச் சிவாய நமஎன்று<br/>
உள்ளமுது ஊற ஒருகால் உரைத்திடும்<br/>
வெள்ளமுது ஊறல் விரும்பிஉண் ணாதவர்<br/>
துள்ளிய நீர்போல் சுழல்கின்ற வாறே.         7<br/>
<br/>
2705<br/>
குருவழி யாய குணங்களில் நின்று<br/>
கருவழி யாய கணக்கை அறுக்க<br/>
வரும்வழி மாள மறுக்கவல் லார்கட்கு<br/>
அருள்வழி காட்டுவது அஞ்செழுத் தாமே.         8<br/>
<br/>
2706<br/>
வெறிக்க வினைத்துயிர் வந்திடும் போது<br/>
செறிக்கின்ற நந்தி திருஎழுத்து ஓதும்<br/>
குறிப்பது உன்னில் குரைகழல் கூட்டும்<br/>
குறிப்பறி வான்தவம் கோன்உரு வாமே.          9<br/>
<br/>
2707<br/>
நெஞ்சு நினைந்துதம் வாயாற் பிரான்என்று<br/>
துஞ்சும் பொழுதுன் துணைத்தாள் சரண்என்று<br/>
மஞ்சு தவழும் வடவரை மீதுரை<br/>
அஞ்சில் இறைவன் அருள்பெற லாமே.       10<br/>
<br/>
2708<br/>
பிரான்வைத்த ஐந்தின் பெருமை யுணராது<br/>
இராமாற்றம் செய்வார்கொல் ஏழை மனிதர்<br/>
பராமுற்றும் கீழோடு பல்வகை யாலும்<br/>
அராமுற்றும் சூழ்ந்த அகலிடம் தானே.         11<br/>
<br/>
6. சூக்கும பஞ்சாக்கரம்<br/>
<br/>
2709<br/>
எளிய வாதுசெய் வார்எங்கள் ஈசனை<br/>
ஒளியை உன்னி உருகும் மனத்தராய்த்<br/>
தெளிய ஒதிச்சிவாயநம என்னும்<br/>
குளிகை யிட்டுப் பொன் னாக்குவன் கூட்டையே.        1<br/>
<br/>
2710<br/>
சிவன்சத்தி சீவன் செறுமல மாயை<br/>
அவஞ்சேர்த்த பாச மலம்ஐந்து அகலச்<br/>
சிவன்சத்தி தன்னுடன் சீவனார் சேர<br/>
அவம்சேர்த்த பாசம் அணுககி லாவே.        2<br/>
<br/>
2711<br/>
சிவன்அரு ளாய சிவன்திரு நாமம்<br/>
சிவன்அருள் ஆன்மா திரோதம் மலமாயை<br/>
சிவன்முத லாகச் சிறந்து நிரோதம்<br/>
பவமது அகன்று பரசிவன் ஆமே.         3<br/>
<br/>
2712<br/>
ஓதிய நம்மலம் எல்லாம் ஒழித்திட்டு அவ்<br/>
ஆதி தனைவிட்டு இறையருள் சத்தியால்<br/>
தீதில் சிவஞான யோகமே சித்திக்கும்<br/>
ஓதும் சிவாயமலமற்ற உண்மையே.        4<br/>
<br/>
2713<br/>
நமாதி நனாதி திரோதாயி யாகித்<br/>
தம்ஆதிய தாய்நிற்கத் தான்அந்தத் துற்றுச்<br/>
சமாதித் துரியம் தமதுஆகம் ஆகவே<br/>
நமாதி சமாதி சிவமாதல் எண்ணவே.         5<br/>
<br/>
2714<br/>
அருள்தரும் ஆயமும் அத்தனும் தம்மில்<br/>
ஒருவனை ஈன்றவர் உள்ளுறும் மாயை<br/>
திரிமலம் நீங்கிச் சிவாயஎன்று ஓதும்<br/>
அருவினை தீர்fப்பதும் அவ்வெழுத் தாமே.       6<br/>
<br/>
2715<br/>
சிவசிவ என்றே தெளிகிலர் ஊமர்<br/>
சிவசிவ வாயுவும் தேர்ந்துள் அடங்கச்<br/>
சிவசிவ ஆய தெளிவின் உள் ளார்கள்<br/>
சிவசிவ ஆகும் திருவருள் ஆமே.           7<br/>
<br/>
2716<br/>
சிவசிவ என்கிலர் தீவினை யாளர்<br/>
சிவசிவ என்றிடத் தீவினை மாளும்<br/>
சிவசிவ என்றிடத் தேவரும் ஆவர்<br/>
சிவசிவ என்னச் சிவகதி தானே.       8<br/>
<br/>
2717<br/>
நவமென்னும் நாமத்தை நாவில் ஒடுக்கிச்<br/>
சிவமென்னும் நாமத்தைச் சிந்தையுள் ஏற்றப்<br/>
பவமது தீரும் பரிசும்அது அற்றால்<br/>
அவதி தீரும் அறும்பிறப்பு அன்றோ.              9<br/>
<br/>
7.  அதிசூக்கும பஞ்சாக்கரம்<br/>
<br/>
2718<br/>
சிவாய நமவெனச் சித்தம் ஒருக்கி<br/>
அவாயம் அறவே அடிமைய தாக்கிச்<br/>
சிவாய சிவசிவ என்றென்றே சிந்தை<br/>
அவாயம் கெடநிற்க ஆனந்தம் ஆமே.         1<br/>
<br/>
2719<br/>
செஞ்சுடர் மண்டலத்து ஊடுசென்று அப்புறம்<br/>
அஞ்சண வும்முறை ஏறிவழிக் கொண்டு<br/>
துஞ்சும் அவன்சொன்ன காலத்து இறைவனை<br/>
நெஞ்சென நீங்கா நிலைபெற லாகுமே.        2<br/>
<br/>
2720<br/>
அங்கமும் ஆகம வேதமது ஓதினும்<br/>
எங்கள் பிரான்எழுத்து ஒன்றில் இருப்பது<br/>
சங்கைகெட்டு அவ்எழுத்து ஒன்றையும் சாதித்தால்<br/>
அங்கரை சேர்ந்த அருங்கலம் ஆமே.         3<br/>
<br/>
2721<br/>
பழுத்தன ஐந்தும் பழமறை யுள்ளே<br/>
விழித்துஅங்கு உறங்கும் வினைஅறி வாரில்லை<br/>
எழுத்துஅறி வோம்என்று உரைப்பார்கள் ஏதர்<br/>
எழுத்தை அழுத்தும் எழுத்துஅறி யாரே.           4<br/>
<br/>
8.1  திருக்கூத்து தரிசனம்<br/>
<br/>
2722<br/>
எங்கும் திருமேனி எங்கும் சிவசத்தி<br/>
எங்கும் சிதம்பரம் எங்கும் திருநட்டம்<br/>
எங்கும் சிவமாய் இருத்தலால் எங்கெங்கும்<br/>
தங்கும் சிவனருள் தன்விளை யாட்டதே.         1<br/>
<br/>
2723<br/>
சிற்பரஞ் சோதி சிவானந்தக் கூத்தனைச்<br/>
சொற்பத மாம்அந்தச் சுந்தரக் கூத்தனைப்<br/>
பொற்பதிக் கூத்தனைப் பொன்தில்லைக் கூத்தனை<br/>
அற்புதக் கூத்தனை யார்அறி வாரே.         2<br/>
<br/>
8.2  சிவானந்தக் கூத்து<br/>
<br/>
2724<br/>
தான்அந்தம் இல்லாச் சதானந்த சத்திமேல்<br/>
தேன்உந்தும் ஆனந்த மாநடம் கண்டீர்<br/>
ஞானம் கடந்து நடஞ்செய்யும் நம்பிக்கு அங்கு<br/>
ஆனந்தக் கூத்தாட ஆடரங்கு ஆனதே.        3<br/>
<br/>
2725<br/>
ஆனந்தம் ஆடரங்கு ஆனந்தம் பாடல்கள்<br/>
ஆனந்தம் பல்லியம் ஆனந்தம் வாச்சியம்<br/>
ஆனந்தம் ஆக அகில சராசரம்<br/>
ஆனந்தம் ஆனந்தக் கூத்துஉகந் தானுக்கே.        4<br/>
<br/>
2726<br/>
ஒளியாம் பரமாம் உளதாம் பரமும்<br/>
அளியார் சிவகாமி யாகும் சமயக்<br/>
களியார் பரமும் கருதுறை யந்தக்<br/>
தெளிவாம் சிவானந்த நட்டத்தின் சித்தியே.      5<br/>
<br/>
2727<br/>
ஆன நடம்ஐந்து அகள சகளத்தர்<br/>
ஆன நடமாடி ஐங்கரு மத்தாக<br/>
ஆன தொழில்அரு ளால்ஐந் தொழில்செய்தே<br/>
தேன்மொழி பாகன் திருநட மாடுமே.        6<br/>
<br/>
2728<br/>
பூதாண்ட பேதாண்ட போகாண்ட யோகண்ட<br/>
மூதாண்ட முத்தாண்ட மோகாண்ட தேகாண்ட<br/>
தாகாண்ட ஐங்கரு மாத்தாண்ட தற்பரத்து<br/>
ஏகாந்த மாம்பிர மாண்டத்த என்பவே.        7<br/>
<br/>
2729<br/>
வேதங்கள் ஆட மிகுஆ கமம் ஆடக்<br/>
கீதங்கள் ஆடக் கிளர்அண்டம் ஏழாடப்<br/>
பூதங்கள் ஆடப் புவனம் முழுதாட<br/>
நாதம்கொண் டாடினான் ஞானாந்தக் கூத்தே.        8<br/>
<br/>
2730<br/>
பூதங்கள் ஐந்தில் பொறியில் புலன்ஐந்தில்<br/>
வேதங்கள் ஐந்தின் மிகும்ஆ கமந்தன்னில்<br/>
ஓதும் கலைகாலம் ஊழியுடன் அண்டப்<br/>
போதங்கள் ஐந்தில் புணர்ந்தாடும் சித்தனே.       9   <br/>
<br/>
2731<br/>
தேவர் சுரர்நரர் சித்தர்வித் தியாதரர்<br/>
மூவர்கள் ஆதியின் முப்பத்து மூவர்கள்<br/>
தாபதர் சத்தர் சமயம் சராசரம்<br/>
யாவையும் ஆடிடும் எம்மிறை யாடவே.         10<br/>
<br/>
8.3  சுந்தரக் கூத்து<br/>
<br/>
2732<br/>
அண்டங்கள் ஏழினிக்கு அப்புறத்து அப்பால்<br/>
உண்டென்ற சத்தி சதாசிவத்து உச்சிமேல்<br/>
கண்டம் கரியான் கருணை திருவுருக்<br/>
கொண்டுஅங்கு உமைகாணக் கூத்துஉகந் தானே.      11<br/>
<br/>
2733<br/>
கொடிகட்டி பாண்டுரங் கோடுசங் காரம்<br/>
நடம் எட்டோ டு ஐந்துஆறு நாடியுள் நாடும்<br/>
திடம்உற்று ஏழும்தேவ தாருவும் தில்லை<br/>
வடம் உற்ற மாவனம் மன்னவன் தானே.         12<br/>
<br/>
2734<br/>
பரமாண்டத்து ஊடே பராசத்தி பாதம்<br/>
பரமாண்டத்து ஊடே படரொளி ஈசன்<br/>
பரமாண்டத்து ஊடே படர்தரு நாதம்<br/>
பரமாண்டத்து ஊடே பரன்நடம் ஆடுமே.         13<br/>
<br/>
2735<br/>
அங்குசம் என்ன எழுமார்க்கம் போதத்தில்<br/>
தங்கிய தொந்தி எனும்தாள ஒத்தினில்<br/>
சங்கரன் மூலநா டிக்குள் தரித்தாடல்<br/>
பொங்கிய காலம் புகும்போகல் இல்லையே.     14<br/>
<br/>
2736<br/>
ஆன்நந்தி யாடிபின் நவக் கூத்தாடிக்<br/>
கான்நந்தி யாடிக் கருத்தில் தரித்தாடி<br/>
மூனச் சுழுனையுள் ஆடி முடிவில்லா<br/>
ஞானத்துள் ஆடி முடித்தான் என் நாதனே.       15<br/>
<br/>
2737<br/>
சத்திகள் ஐந்தும் சிவபேதம் தான்ஐந்தும்<br/>
முத்திகள் எட்டும் முதலாம் பதம் எட்டும்<br/>
சித்திகள் எட்டும் சிவபதம் தான்எட்டும்<br/>
சுத்திகள் எட்டுஈசன் தொல்நடம் ஆடுமே.      16<br/>
<br/>
2738<br/>
மேகங்கள் ஏழும் விரிகடல் தீவேழும்<br/>
தேகங்கள் சூழும் சிவபாற் கரன் ஏழும்<br/>
தாகங்கள் ஏழும் சாந்திகள் ஏழும்<br/>
ஆகின்ற நந்தி அடிக்கீழ் அடங்குமே.       17<br/>
<br/>
8.4  பொற்பதிக் கூத்து<br/>
<br/>
2739<br/>
தெற்கு வடக்குக் கிழக்குமேற்கு உச்சியில்<br/>
அற்புத மானதோர் அஞ்சு முகத்திலும்<br/>
ஒப்பில்பே ரின்பத்து உபய உபயத்துள்<br/>
தற்பரன் நின்று தனிநடம் செய்யுமே.          18<br/>
<br/>
2740<br/>
அடிஆர் பவரே அடியவர் ஆமால்<br/>
அடியார்பொன் அம்பலத்து ஆடல்கண்டாரே<br/>
அடியார் அரனடி ஆனந்தம் கண்டோ ர்<br/>
அடியார் ஆனவர் அத்தருள் உற்றோர்.     19<br/>
<br/>
2741<br/>
அடங்காத என்னை அடக்கி அடிவைத்து<br/>
இடம்காண் பரானநத்தத் தேஎன்னை இட்டு<br/>
நடந்தான் செயும்நந்தி நன்ஞானக் கூத்தன்<br/>
படம்தான்செய்து உள்ளுள் படிந்திருந் தானே.       20<br/>
<br/>
2742<br/>
உம்பரில் கூத்தனை உத்தமக் கூத்தனைச்<br/>
செம்பொன் திருமன்றுள் சேவகக் கூத்தனைச்<br/>
சம்பந்தக் கூத்தனைத் தற்பரக் கூத்தனை<br/>
இன்புற நாடிஎன் அன்பில்வைத் தேனே.       21<br/>
<br/>
2743<br/>
மாணிக்கக் கூத்தனை வண்தில்லைக் கூத்தனைப்<br/>
பூணுற்ற மன்றுள் புரிசடைக் கூத்தனைச்<br/>
சேணுற்ற சோதிச் சிவானந்தக் கூத்தனை<br/>
ஆணிப்பொற் கூத்தனை யாருரைப் பாரே.        22<br/>
<br/>
2744<br/>
விம்மும் வெருவும் விழும்எழும் மெய்சோரும்<br/>
தம்மையும் தாமறி யார்கள் சதுர்கெடும்<br/>
செம்மை சிறந்த திருஅம் பலக்கூத்துள்<br/>
அம்மலர்ப் பொற்பாதத்து அன்புவைப் பார்கட்கே.       23<br/>
<br/>
2745<br/>
தேட்டறும் சிந்தை திகைப்பறும் பிண்டத்துள்<br/>
வாட்டறும் கால்புந்தி யாகி வரும்புலன்<br/>
ஓட்டறும் ஆசை அறும்உளத்து ஆனந்த<br/>
நாட்ட முறுக்குறும் நாடகங் காணவே.      24<br/>
<br/>
2746<br/>
காளியோடு ஆடிக் கனகா சலத்துஆடிக்<br/>
கூளியோடு ஆடிக் குவலயத் தேஆடி<br/>
நீடிய நீர்தீகால் நீள்வான் இடையாடி<br/>
நாளுற அம்பலத் தேயாடும் நாதனே.        25<br/>
<br/>
2747<br/>
மேரு நடுநாடி மிக்கிடை பிங்கனல்<br/>
கூரும்இவ் வானின் இலங்கைக் குறியுறும்<br/>
சாரும் திலைவனத் தண்மா மலயத்தூடு<br/>
ஏறும் கழுமுனை இவைசிவ பூமியே.       26<br/>
<br/>
2748<br/>
பூதல மேருப் புறத்தான தெக்கணம்<br/>
ஓதும் இடைபிங் கலைஒண் சுழுமுனையாம்<br/>
பாதி மதியோன் பயில்திரு அம்பலம்<br/>
ஏதமில் பூதாண்டத்து எல்லையின் ஈறே.      27<br/>
<br/>
8.5  பொற்றில்லைக்கூத்து<br/>
<br/>
2749<br/>
அண்டங்கள் ஓரேழும் அம்பொற் பதியாகப்<br/>
பண்டைஆ காசங்கள் ஐந்தும் பதியாகத்<br/>
தெண்டினில் சத்தி திருஅம் பலமாகக்<br/>
கொண்டு பரஞ்சோதி கூத்துகந் தானே.        28<br/>
<br/>
2750<br/>
குரானந்த ரேகையாய்க் கூர்ந்த குணமாம்<br/>
சிரானந்தம் பூரித்துத் தென்திசை சேர்ந்து<br/>
புரானந்த போகனாய்ப் பூவையும் தானும்<br/>
நிரானந்த மாகி நிருத்தஞ் செய் தானே.      29<br/>
<br/>
2751<br/>
ஆதி பரன்ஆட அங்கைக் கனலாட<br/>
ஓதும் சடையாட உன்மத்த முற்றாடப்<br/>
பாதி மதியாடப் பாரண்ட மீதாட<br/>
நாதமோடு ஆடினான் நாதாந்த நட்டமே.           30<br/>
<br/>
2752<br/>
கும்பிட அம்பலத்து ஆடிய கோன்நடம்<br/>
அம்பரன் ஆடும் அகிலாண்ட நட்டமாம்<br/>
செம்பொருள் ஆகும் சிவலோகம் சேர்ந்துற்றால்<br/>
உம்பரம் மோனஞா ஞானந்தத்தில் உண்மையே.      31<br/>
<br/>
2753<br/>
மேதினி மூவேழ் மிகும்அண்டம் ஓரேழு<br/>
சாதக மாகும் சமயங்கள் நூற்றெட்டு<br/>
நாதமொடு அந்தம் நடானந்தம் நாற்பதம்<br/>
பாதியோடு ஆடிடும் பரன்இரு பாதமே.        32<br/>
<br/>
2754<br/>
இடைபிங் கலைஇம வானோடு இலங்கை<br/>
நடுநின்ற மேரு நடுவாம் சுழுமுனை<br/>
கடவும் திலைவனம் கைகண்ட மூலம்<br/>
படர்பொன்றி என்னும் பரமாம் பரமே.             33<br/>
<br/>
2755<br/>
ஈறான கன்னி குமரியே காவிரி<br/>
வேறாம் நவதீர்த்தம் மிக்குள்ள வெற்புஏழுள்<br/>
பேறான வேதா கமமே பிறத்தலான்<br/>
மாறாத தென்திசை வையகம் சுத்தமே.        34<br/>
<br/>
2756<br/>
நாதத்தினில் ஆடி நாற்பதத் தேயாடி<br/>
வேதத்தில் ஆடித் தழல் அந்தம் மீதாடி<br/>
போதத்தில் ஆடி புவனம் முழுதாடும்<br/>
தீதற்ற தேவாதி தேவர் பிரானே.           35<br/>
<br/>
2757<br/>
தேவரோடு ஆடித் திருஅம்பலத்து ஆடி<br/>
மூவரோடு ஆடி முனிசனத் தோடு ஆடிப்<br/>
பாவினுள் ஆடிப் பராசத் தியில் ஆடிக்<br/>
கோவினுள் ஆடிடும் கூத்தப் பிரானே.           36<br/>
<br/>
2758<br/>
ஆறு முகத்தில் அதிபதி நான்என்றும்<br/>
கூறு சமயக் குருபரன் நானென்றும்<br/>
தேறினர் தெற்குத் திருஅம்ப லத்துளே<br/>
வேறின்றி அண்ணல் விளங்கிநின் றானே.        37<br/>
<br/>
2759<br/>
அம்பலம் ஆடரங் காக அதன்மீதே<br/>
எம்பரன் ஆடும் இருதாளின் ஈரொளி<br/>
உம்பர மாம்ஐந்து நாதத்து ரேகையுள்<br/>
தம்பத மாய்நின்று தான்வந் தருளுமே.        38<br/>
<br/>
2760<br/>
ஆடிய காலும் அதிற்சிலம்பு ஓசையும்<br/>
பாடிய பாட்டும் பலவான நட்டமும்<br/>
கூடிய கோலம் குருபரன் கொண்டாடத்<br/>
தேடியு ளேகண்டு தீர்ந்தற்ற வாறே.           39<br/>
<br/>
2761<br/>
இருதயம் தன்னில் எழுந்த பிராணன்<br/>
கரசர ணாதி கலக்கும் படியே<br/>
அரதன மன்றினில் மாணிக்கக் கூத்தன்<br/>
குரவனயாய் எங்கணும் கூத்துகந் தானே.         40<br/>
<br/>
8.6  அற்புதக் கூத்து<br/>
<br/>
2762<br/>
குருவுரு வன்றிக் குனிக்கும் உருவம்<br/>
அருவுரு வாவது அந்த அருவே<br/>
திரிபுரை யாகித் திகழ்தரு வாளும்<br/>
உருவரு வாகும் உமையவள் தானே       41<br/>
<br/>
2763<br/>
திருவழி யாவது சிற்றம் பலத்தே<br/>
குருவடி வுள்ளாக்குனிக்கும் உருவே<br/>
உருஅரு வாவதும் உற்றுணர்ந் தோர்க்கு<br/>
அருள்வழி யாவதும் அவ்வழி தானே.          42<br/>
<br/>
2764<br/>
நீரும் சிரிசிடைப் பன்னிரண்டு அங்குலம்<br/>
ஓடும் உயிர்எழுந்து ஓங்கி உதித்திட<br/>
நாடுமின் நாதாந்த நம்பெரு மான்உகந்து<br/>
ஆடும் இடந்திரு அம்பலந் தானே.             43<br/>
<br/>
2765<br/>
வளிமேகம் மின்வில்லு வானகஓசை<br/>
தெளிய விசும்பில் திகழ்தரு மாறுபோல்<br/>
களிஒளி ஆறும் கலந்துடன் வேறாய்<br/>
ஒளியுரு வாகி ஒளித்துநின் றானே.        44<br/>
<br/>
2766<br/>
தீமுதல் ஐந்தும் திசை எட்டும் கீழ்மேலும்<br/>
ஆயும் அறிவினுக்கு அப்புறம் ஆனந்தம்<br/>
மாயைமா மாயை கடந்துநின் றார்காண<br/>
நாயகன் நின்று நடஞ்செய்யும் ஆறே.         45<br/>
<br/>
2767<br/>
கூத்தன் கலந்திடும் கோல்வளை யாளொடும்<br/>
கூத்தன் கலந்திடும் கோதிலா ஆனந்தம்<br/>
கூத்தன் கலந்திடும் கோதிலா ஞானத்துக்<br/>
கூத்தனும் கூத்தியும் கூத்ததின் மேலே.      46<br/>
<br/>
2768<br/>
இடம்கொண்ட சத்தியும் எந்தை பிரானும்<br/>
நடங்கொண்டு நின்றமை நானும் அறிந்தேன்<br/>
படங்கொடு நின்றஇப் பல்லுயிர்க் கெல்லாம்<br/>
அடங்கலும் தாமாய்நின்று ஆடுகின் றாரே.     47<br/>
<br/>
2769<br/>
சத்தி வடிவு சகல ஆனந்தமும்<br/>
ஒத்த ஆனந்தம் உமையவள் மேனியாம்<br/>
சத்தி வடிவு சகளத்து எழுந்துஇரண்டு<br/>
ஒத்த ஆனந்தம் ஒருநட மாமே.          48<br/>
<br/>
2770<br/>
நெற்றிக்கு நேரே புருவத்து இடைவெளி<br/>
உற்றுற்றுப் பார்க்க ஒளிவிடு மந்திரம்<br/>
பற்றுக்குப் பற்றாற்ப் பரமன் இருந்திடம்<br/>
சிற்றம் பலமென்று சேர்ந்துகொண் டேனே.      49<br/>
<br/>
2771<br/>
அண்டங்கள் தத்துவ மாகிச் சதாசிவம்<br/>
தண்டினில் சாத்தவி சாம்பவி ஆதனம்<br/>
தெண்டினில் ஏழும் சிவாசன மாகவே<br/>
கொண்டு பரஞ்சோதி கூத்துகந் தானே.        50<br/>
<br/>
2772<br/>
மன்று நிறைந்த விளக்கொளி மாமலர்<br/>
நன்றிது தான்இதழ் நாலொடு நூறவை<br/>
சென்றுஅது தான்ஒரு பத்திரு நூறுள<br/>
நின்றது தான்நெடு மண்டல மாமே.           51<br/>
<br/>
2773<br/>
அண்டம் எழுகோடி பிண்டம் எழுகோடி<br/>
தெண்டிரை சூழ்ந்த திசைகள் எழுகோடி<br/>
எண்டிசை சூழ்ந்த இலிங்கம் எழுகோடி<br/>
அண்ட நடஞ்செயும் ஆலயம் தானே.         52<br/>
<br/>
2774<br/>
ஆகாச மாம்உடல் அங்கார் முயலகன்<br/>
ஏகாச மாம்திசை எட்டும் திருக்கைகண்<br/>
மோகாய முக்கண்கள் மூன்றொளி தானாக<br/>
மாகாய மன்றுள் நடஞ்செய்கின் றானே.        53<br/>
<br/>
2775<br/>
அம்பல மாவது அகில சராசரம்<br/>
அம்பல மாவது ஆதிப் பிரானடி<br/>
அம்பல மாவது அப்புத்தீ மண்டலம்<br/>
அம்பல மாவது அஞ்செழுத் தாமே.        54<br/>
<br/>
2776<br/>
கூடிய திண்முழ வம்குழல் ஓமென்று<br/>
ஆடிய மானுடர் ஆதிப் பிரான் என்ன<br/>
நாடிய நற்கணம் ஆரம்பல் பூதங்கள்<br/>
பாடிய வாறுஒரு பாண்டரங் காமே.           55<br/>
<br/>
2777<br/>
அண்டத்தில் தேவர்கள் அப்பாலைத் தேவர்கள்<br/>
தெண்டிசை சூழ்புவிக் குள்ளுள்ள தேவர்கள்<br/>
புண்டரி கப்பதப் பொன்னம் பலக்கூத்துக்<br/>
கண்டுசே வித்துக் கதிபெறு வார்களே.      56<br/>
<br/>
2778<br/>
புளிக்கண்ட வர்க்குப் புனலூறு மாபோல்<br/>
களிக்கும் திருக்கூத்துக் கண்டவர்க்கு எல்லாம்<br/>
துளிக்கும் அருட் கண்ணீர் சோர்நெஞ் சுருக்கும்<br/>
ஒளிக்குள்ஆ னந்தத்து அமுதூறும் உள்ளத்தே.       57<br/>
<br/>
2779<br/>
திண்டாடி வீழ்கை சிவானந்த மாவது<br/>
உண்டார்க்கு உணவுண்டால் உன்மத்தம் சித்திக்கும்<br/>
கொண்டாடு மன்றுள் குனிக்கும் திருக்கூத்துக்<br/>
கண்டார் வருங்குணம் கேட்டார்க்கும் ஒக்குமே.        58<br/>
<br/>
2780<br/>
அங்கி தமருகம் அக்குமா லைபாசம்<br/>
அங்குசம் சூலம் கபாலம் உடன்ஞானம்<br/>
தங்குஉ பயந்தரு நீல மும்உடன்<br/>
மங்கையோர் பாகமாய் மாநடம் ஆடுமே.          59<br/>
<br/>
2781<br/>
ஆடல் பதினோர் உறுப்பும் அடைவாகக்<br/>
கூடிய பாதம் சிலம்புகைக் கொள்துடி<br/>
நீடிய நாதம் பராற்பர நேயத்தே<br/>
ஆடிய நந்தி புறம்அகந் தானே.            60<br/>
<br/>
2782<br/>
ஒன்பதும் ஆட ஒருபதி னாறுஆட<br/>
அன்புறு மார்க்கங்கள் ஆறும் உடனாட<br/>
இன்புறும் ஏழினும் ஏழுஐம்பத் தாறுஆட<br/>
அன்பதும் ஆடினான் ஆனந்தக் கூத்தே.        61<br/>
<br/>
2783<br/>
ஏழினில் ஏழாய் இகழ்ந்தெழுந்து ஏழதாய்<br/>
ஏழினில் ஒன்றாய் இழிந்துஅமைந்து ஒன்றாகி<br/>
ஏழினில் சன்மார்க்கம் எங்கள் பரஞ்சோதி<br/>
ஏழிசை நாடகத் தேஇசைந் தானே.        62<br/>
<br/>
2784<br/>
மூன்றினில் அஞ்சாகி முந்நூற்று அறுபதாய்<br/>
மூன்றினில் ஆறாய் முதற்பன்னீர் மூலமாய்<br/>
மூன்றின்இலக்கம் முடிவாகி முந்தியே<br/>
மூன்றிலும் ஆடினான் மோகாந்தக் கூத்தே.        63<br/>
<br/>
2785<br/>
தாமுடி வானவர் தம்முடி மேலுறை<br/>
மாமணி ஈசன் மலரடித் தாளினை<br/>
வாமணி அன்புடை யார்மனத் துள்ளெழுங்<br/>
காமணி ஞாலம் கடந்துநின் றானே.       64<br/>
<br/>
2786<br/>
புரிந்தவன் ஆடில் புவனங்கள் ஆடும்<br/>
தெரிந்தவன் ஆடும் அளவுஎங்கள் சிந்தை<br/>
புரிந்தவன் ஆடில்பல்பூதங்கள் ஆடும்<br/>
எரிந்தவன் ஆடல்கண்டு இன்புற்ற வாறே.          65<br/>
<br/>
2787<br/>
ஆதி நடஞ்செய்தான் என்பர்கள் ஆதர்கள்<br/>
ஆதி நடஞ்செய்கை யாரும் அறிகிலர்<br/>
ஆதி நடமாடல் ஆரும் அறிந்தபின்<br/>
ஆதி நடமாட லாம் அருட் சத்தியே.         66<br/>
<br/>
2788<br/>
ஒன்பதோடு ஒன்பதாம் உற்ற இருபதத்து<br/>
அன்புறு கோணம் அதிபதந்து ஆடிடத்<br/>
துன்புறு சத்தியுள் தோன்றிநின்று ஆடவே<br/>
அன்புறு எந்தை நின்று ஆடலுற் றானே.       67<br/>
<br/>
2789<br/>
தத்துவம் ஆடச் சதாசிவம் தானாடச்<br/>
சித்தமும் ஆடச் சிவசத்தி தானாட<br/>
வைத்த சராசரம் ஆட மறையாட<br/>
அத்தனும் ஆடினான் ஆனந்தக் கூத்தே.        68<br/>
<br/>
2790<br/>
இருவருங் காண எழில்அம் பலத்தே<br/>
உருவோடு அருவோடு ஒருபர ரூபமாய்த்<br/>
திருவருள் சத்திக்குள் சித்தன்ஆ னந்தன்<br/>
அருளுரு வாகிநின்று ஆடலுற் றானே.         69<br/>
<br/>
2791<br/>
சிவமாட சத்தியும் ஆடச் சகத்தில்<br/>
அவமாட ஆடாத அம்பரம் ஆட<br/>
நவமான தத்துவம் நாதாந்தம் ஆடச்<br/>
சிவமாடும் வேதாந்தச் சித்தாந்தத் துள்ளே.     70<br/>
<br/>
2792<br/>
நாதத்தின் அந்தமும் நாற்போத அந்தமும்<br/>
வேதத்தின் அந்தமும் மெய்ச்சிவா னாந்தமும்<br/>
தாதற்ற நல்ல சதாசிவா னந்தத்து<br/>
நாதப் பிரமம் சிவநாட மாமே.         71<br/>
<br/>
2793<br/>
சிவமாதி ஐவர்திண் டாட்டமும் தீரத்<br/>
தவமார் பசுபாசம் ஆங்கே தனித்துத்<br/>
தவமாம் பரன்எங்கும் தானாக ஆடும்<br/>
தவமாம் சிவானந்தத் தோர் ஞானக் கூத்தே.      72<br/>
<br/>
2794<br/>
கூடிநின் றானொடு காலத்துத் தேவர்கள்<br/>
வீடநின் றான்விகிர் தா என்னும் நாமத்தைத்<br/>
தேடநின் றான்திக ழுஞ்சுடர் மூன்றொளி<br/>
ஆடநின் றான்என்னை ஆட்கொண்ட வாறே.        73<br/>
<br/>
2795<br/>
நாதத் துவம்கடந்து ஆதி மறைநம்பி<br/>
பூதத் துவத்தே பொலிந்தின்பம் எய்தினர்<br/>
நேதத் துவமும் அவற்றோடு நேதியும்<br/>
பேதப் படாவண்ணம் பின்னிநின் றானே.          74<br/>
<br/>
2796<br/>
ஆனந்தம் ஆனந்தம் என்பர் அறிவிலர்<br/>
ஆனந்த மாநடம் ஆரும் அறிகிலர்<br/>
ஆனந்த மாநடம் ஆரும் அறிந்தபின்<br/>
தான் அந்தம் அற்றிடம் ஆனந்த மாமே.          75<br/>
<br/>
2797<br/>
திருந்துநல் சீஎன்று உதறிய கையும்<br/>
அருந்தவர் வாஎன்று அணைத்த மலர்க்கையும்<br/>
பொருந்த அமைப்பில் அவ்வென்ற பொற்கையும்<br/>
திருந்தநல் தீயாகும் திருநிலை மவ்வே.        76<br/>
<br/>
2798<br/>
மருவும் துடியுடன் மன்னிய வீச்சு<br/>
மருவிய அப்பும் அனலுடன் கையும்<br/>
கருவின் மிதித்த கமலப் பதமும்<br/>
உருவில் சிவாய நமவென வோதே.          77<br/>
<br/>
2799<br/>
அரன்துடி தோற்றம் அமைத்தல் திதியாம்<br/>
அரன் அங்கி தன்னில் அறையிற் சங் காரம்<br/>
அரன் உற்று அணைப்பில் அமரும் திரோதாயி<br/>
அரனடி என்றும் அனுக்கிரகம் என்னே.       78<br/>
<br/>
2800<br/>
தீத்திரன் சோதி திகழ்ஒளி உள்ஒளி<br/>
கூத்தனைக் கண்டஅக் கோமளக் கண்ணினள்<br/>
மூர்த்திகள் மூவர் முதல்வன் இடைசெல்லப் <br/>
பார்த்தனன் வேதங்கள் பாடினள் தானே.         79<br/>
<br/>
2801<br/>
நந்தியை எந்தையை ஞானத் தலைவனை<br/>
மந்திரம் ஒன்றுள் மருவி அதுகடந்து<br/>
அந்தர வானத்தின் அப்புறத்து அப்பர<br/>
சுந்தரக் கூத்தனை என்சொல்லு மாறே.         80<br/>
<br/>
2802<br/>
சீய குருநந்தி திருஅம்ப லத்திலே<br/>
ஆயுறு மேனியை யாரும் அறிகிலர்<br/>
தீயுறு செம்மை வெளுப்பொடும் அத்தன்மை<br/>
ஆயுறு மேனி அணைபுக லாமே.          81<br/>
<br/>
2803<br/>
தானான சத்தியும் தற்பரை யாய்நிற்கும்<br/>
தானாம் பரற்கும் உயிர்க்கும் தரும் இச்சை<br/>
ஞானாதி பேதம் நடத்தும் நடித்தருள்<br/>
ஆனால் அரனடி நேயத்த தாமே.          82<br/>
<br/>
9.  ஆகாசப் பேறு<br/>
<br/>
2804<br/>
உள்ளத்துள் ஓம்என்ற ஈசன் ஒருவனை<br/>
உள்ளத்து ளேயங்கி யாய ஒருவனை<br/>
உள்ளத்து ளேநீதி யாய ஒருவனை<br/>
உள்ளத்து ளேயுடல் ஆகாய மாமே.          1<br/>
<br/>
2805<br/>
பெருநில மாய் அண்ட மாய்அண்டத்து அப்பால்<br/>
குருநில மாய்நின்ற கொள்கையன் ஈசன்<br/>
பெருநில மாய்நின்று தாங்கிய தாளோன்<br/>
அருநிலை யாய்நின்ற ஆதிப் பிரானே.        2<br/>
<br/>
2806<br/>
அண்ட ஒளியும் அகண்ட ஒளியுடன்<br/>
பிண்ட ஒளியால் பிதற்றும் பெருமையை<br/>
உண்ட வெளிக்குள் ஒளிக்குள் ஒளித்தது<br/>
கொண்ட குறியைக் குலைத்தது தானே.      3<br/>
<br/>
2807<br/>
பயனறு கன்னியர் போகத்தின் உள்ளே<br/>
பயனுறும் ஆதி பரஞ்சுடர்ச் சோதி<br/>
அயனொடு மால்அறி யாவகை நின்றிட்டு<br/>
உயர்நெறி யாய்ஒளி ஒன்றது வாமே.          4<br/>
<br/>
2808<br/>
அறிவுக்கு அறிவாம் அகண்ட ஒளியும்<br/>
பிறிவா வலத்தினில் பேரொளி மூன்றும்<br/>
அறியாது அடங்கிடும் அத்தன் அடிக்குள்<br/>
பிறியாது இருக்கில் பெரும்காலம் ஆமே.       5<br/>
<br/>
2809<br/>
ஆகாச வண்ணன் அமரர் குலக்கொழுந்து<br/>
ஏகாச மாசுணம் இட்டுஅங்கு இருந்தவன்<br/>
ஆகாச வண்ணம் அமர்ந்துநின்று அப்புறம்<br/>
ஆகாச மாய்அங்கி வண்ணனும் ஆமே.       6<br/>
<br/>
2810<br/>
உயிர்க்கின்ற வாறும் உலகமும் ஒக்க<br/>
உயிர்க்கின்ற உள்ளொளி சேர்கின்ற போது<br/>
குயில்கொண்ட பேதை குலாவி உலாவி<br/>
வெயில்கொண்டு என்உள்ளம் வெளியது ஆமே.      7<br/>
<br/>
2811<br/>
நணுகில் அகல்கிலன் நாதன் உலகத்து<br/>
அணுகில் அகன்ற பெரும்பதி நந்தி<br/>
நணுகிய மின்னொளி சோதி வெளியைப்<br/>
பணியின் அமுதம் பருகலும் ஆமே.        8<br/>
<br/>
2812<br/>
புறத்துளா காசம் புவனம் உலகம்<br/>
அகத்துளா காசம்எம் ஆதி அறிவு<br/>
சிவத்துளா காசம் செழுஞ்சுடர் சோதி<br/>
சகத்துளா காசம் தானம்ச மாதியே.        9<br/>
<br/>
10.  ஞானோதயம்<br/>
<br/>
2813<br/>
மனசந் தியில்கண்ட மனநன வாகும்<br/>
கனவுற ஆனந்தம் காண்டல் அதனை<br/>
வினவுற ஆனந்தம் மீதொழிவுஎன்ப<br/>
இனமுற்றான் நந்தி ஆனந்தம் இரண்டே.        1<br/>
<br/>
2814<br/>
கரியட்ட கையன் கபாலம்கை யேந்தி<br/>
எரியும் இளம்பிறை சூடும்எம் மானை<br/>
அரியன் பெரியன் என்று ஆட்பட்டது அல்லால்<br/>
கரியன்கொல் சேயன்கொல் காண்கின்றி லேனே.     2<br/>
<br/>
2815<br/>
மிக்கார் அமுதுண்ண நஞ்சுண்ட மேலவன்<br/>
தக்கார் உரைத்த தவநெறியே சென்று<br/>
புக்கால் அருளும் பொன்னுரை ஞானத்தை<br/>
நக்கார் சுழல்வழி நாடுமின் நீரே.         3<br/>
<br/>
2816<br/>
விளக்கைப் பிளந்து விளக்கினை ஏற்றி<br/>
விளக்கினுக் குள்ளே விளக்கினைத் தூண்டி<br/>
விளக்கில் விளக்கை விளக்கவல் லார்க்கு<br/>
விளக்குடை யான்கழல் மேவலும் ஆமே.        4<br/>
<br/>
2817<br/>
தத்துவம் எங்குண்டு தத்துவன் அங்குண்டு<br/>
தத்துவம் எங்கில்லை தத்துவன் அங்கில்லை<br/>
தத்துவ ஞானத்தின் தன்மை அறிந்தபின்<br/>
தத்துவன் அங்கே தலைப்படுந் தானே.          5<br/>
<br/>
2818<br/>
விசும்பொன்று தாங்கிய மெய்ஞ்ஞானத் துள்ளே<br/>
அசும்பினின்று ஊறியது ஆர்அமுது ஆகும்<br/>
பசும்பொன் திகழும் படர்சடை மீதே<br/>
குசும்ப மலர்க்கந்தம் கூடிநின் றானே.           6<br/>
<br/>
2819<br/>
முத்தின் வயிரத்தின் முந்நீர்ப் பவளத்தின்<br/>
கொத்தும் பசும்பொன்னின்தூவொளி மாணிக்கம்<br/>
ஒத்துஉயிர் அண்டத் துள் அமர் சோதியை<br/>
எத்தன்மை வேறென்று கூறுசெய் வீரே.       7<br/>
<br/>
2820<br/>
நான்என்றும் தான்என்றும் நாடினேன் நாடலும்<br/>
நான்என்றும் தான்என்றும் இரண்டில்லை என்பது<br/>
நான்என்ற ஞான முதல்வனே நல்கினான்<br/>
நான்என்ற நானும் நினைப்பு ஒழிந்தேனே.     8<br/>
<br/>
2821<br/>
ஞானத்தின் நன்னெறி நாதாந்த நன்னெறி<br/>
ஞானத்தின் நன்னெறி நானென்று அறிவோர்தல்<br/>
ஞானத்தின் நல்யோக நன்னிலை யேநிற்றல்<br/>
ஞானத்தின் நன்மோக நாதாந்த வேதமே.        9<br/>
<br/>
2822<br/>
உய்யவல் லார்கட்கு உயிர்சிவ ஞானமே<br/>
உய்யவல் லார்கட்கு உயிர்சிவ தெய்வமே<br/>
உய்யவல் லார்கட்கு ஒடுக்கம் பிரணவம்<br/>
உய்யவல் லார்அறி வுள்அறி வாமே.     10<br/>
<br/>
2823<br/>
காணவல் லார்க்குஅவன் கண்ணின் மணியொக்கும்<br/>
காணவல் லார்க்குக் கடலின் அமுதொக்கும்<br/>
பேணவல் லார்க்கப் பிழைப்பிலன் பேர்நந்தி<br/>
ஆணவல் லார்க்கே அவன்துணை யாமே.       11<br/>
<br/>
2824<br/>
ஓம்என்றும் எழுத் துள்நின்ற ஓசைபோல்<br/>
மேல்நின்ற தேவர் விரும்பும் விழுப்பொருள்<br/>
சேய்நின்ற செஞ்சுடர் எம்பெரு மானடி<br/>
ஆய்கின்ற தேவர் அகம்படி யாமே.       12<br/>
<br/>
11.  சத்திய ஞானானந்தம்<br/>
<br/>
2825<br/>
எப்பாழும் பாழும் யாவுமாய் அன்றாகி<br/>
முப்பாழும் கீழுள முப்பாழும் முன்னியே<br/>
இப்பாழும் இன்னாவாறு என்பதில்லா இன்பத்துத்<br/>
தற்பரஞா னானந்தர் தானது வாகுமே.       1<br/>
<br/>
2826<br/>
தொம்பதம் தற்பதஞ் சொன்ன துரியம்போல்<br/>
நம்பிய மூன்றாம் துரியத்து நன்றாகும்<br/>
அம்புவி யுன்னா அதிசூக்கம் அப்பாலைச்<br/>
செம்பொருள் ஆண்டருள் சீர்நந்தி தானே.        2<br/>
<br/>
2827<br/>
மன்னும் சத்தியாதி மணியொளி மாசோயை<br/>
அன்னதோடு ஒப்பம் இடல்ஒன்றா மாறது<br/>
இன்னிய உற்பலம் ஒண்சீர் நிறமணம்<br/>
பன்னிய சோபை பகர்ஆறும் ஆனதே.         3<br/>
<br/>
2828<br/>
சத்தி சிவன்பர ஞானமும் சாற்றுங்கால்<br/>
உய்த்த அனந்தம் சிவமுயர் ஆனந்தம்<br/>
வைத்த சொருபத்த சத்தி வருகுரு<br/>
உய்த்த உடல்இவை உற்பலம் போலுமே.      4<br/>
<br/>
2829<br/>
உருஉற் பலநிறம் ஒண்மணம் சோபை<br/>
தரநிற்ப போல்உயிர் தற்பரன் தன்னில்<br/>
மருவச் சிவம்என்ற மாமுப் பதத்தின்<br/>
சொரூபத்தின் சத்தியாதி தோன்றநின் றானே.      5<br/>
<br/>
2830<br/>
நினையும் அளவில் நெகிழ வணங்கிப்<br/>
புனையில் அவனைப் பொதியலும் ஆகும்<br/>
எனையும் எங்கோன்நந்தி தன்னருள் கூட்டி<br/>
நினையும் அளவில் நினைப்பித் தனனே.    6<br/>
<br/>
2831<br/>
பாலொடு தேனும் பழத்துள் இரதமும்<br/>
வாலிய பேரமு தாகும் மதுரமும்<br/>
போலும் துரியம் பொடிபடி உள்புகச்<br/>
சீல மயிர்க்கால் தொறும்தேக் கிடுமே.      7<br/>
<br/>
2832<br/>
அமரத் துவம்கடந்து அண்டம் கடந்து<br/>
தமரத்து நின்ற தனிமையன் ஈசன்<br/>
பவளத்து முத்தும் பனிமொழி மாதர்<br/>
துவளற்ற சோதி தொடர்ந்துநின் றானே.        8<br/>
<br/>
2833<br/>
மத்திமம் ஆறாறு மாற்றி மலநீக்கிச்<br/>
சுத்தம தாகும் துரியத் துரிசற்றுப்<br/>
பெத்த மறச்சிவ மாகிப் பிறழ்வுற்றும்<br/>
சத்திய ஞா னானந்தம் சார்ந்தனன் ஞானியே.        9<br/>
<br/>
2834<br/>
சிவமாய் அவமான மும்மலம் தீரப்<br/>
பவமான முப்பாழைப் பற்றறப் பற்றத்<br/>
தவமான சத்திய ஞானானந் தத்தே<br/>
துவமார் துரியம் சொரூபம் தாமே.       10<br/>
<br/>
12.  சொரூப உதயம்<br/>
<br/>
2835<br/>
பரம குரவன் பரம்எங்கு மாகித்<br/>
திரமுற எங்கணும் சேர்ந்துஒழி வற்று<br/>
நிரவும் சொரூபத்துள் நீடும் சொரூபம்<br/>
அரிய துரியத்து அணைந்துநின் றானே.       1<br/>
<br/>
2836<br/>
குலைக்கின்ற நீரின் குவலய நீரும்<br/>
அலைக்கின்ற காற்றும் அனலொடு ஆகாசம்<br/>
நிலத்திடை வானிடை நீண்டகன் றானை<br/>
வரைந்து வலம்செயு மாறுஅறி யேனே.        2<br/>
<br/>
2837<br/>
அங்குநின் றான்அயன் மால்முதல் தேவர்கள்<br/>
எங்குநின் றாரும் இறைவன் என்று ஏத்துவர்<br/>
தங்கிநின் றான்தனிநாயகன் எம்இறை<br/>
பொங்கிநின் றான்புவ னாபதி தானே.       3<br/>
<br/>
2838<br/>
சமயச் சுவடும் தனையறி யாமல்<br/>
சுமையற்ற காமாதி காரணம் எட்டும்<br/>
திமிரச் செயலும் தெளிவுடன் நின்றோர்<br/>
அமரர்க்கு அதிபதி யாகிநிற் பாரே.       4<br/>
<br/>
2839<br/>
மூவகைத் தெய்வத்து ஒருவன் முதல்உரு<br/>
வாய்அது வேறாம் அதுபோல் அணுப்பரன்<br/>
சேய சிவமுத் துரியத்துச் சீர்பெற<br/>
ஏயும் நெறியென்று இறைநூல் இயம்புமே.      5<br/>
<br/>
2840<br/>
உருவன்றி யேநின்று உருவம் புணர்க்கும்<br/>
கருவன்றி யேநின்று தான்கரு வாகும்<br/>
அருவன்றி யேநின்ற மாயப் பிரானைக்<br/>
குருவன்றி யாவர்க்கும் கூடஒண் ணாதே.       6<br/>
<br/>
2841<br/>
உருவம் நினைப்பவர்க்கு உள்ளுறும் சோதி<br/>
உருவம் நினைப்பவர் ஊழியும் காண்பர்<br/>
உருவம் நினைப்பவர் உம்பரும் ஆவர்<br/>
உருவம் நினைப்பவர் உலகத்தில் யாரே.         7<br/>
<br/>
2842<br/>
பரஞ்சோதி யாகும் பதியினைப் பற்றாப்<br/>
பரஞ்சோதி என்னுள் படிந்துஅதன் பின்னைப்<br/>
பரஞ்சோதி யுள்நான் படியப் படியப்<br/>
பரஞ்சோதி தன்னைப் பறையக் கண்டேனே.     8<br/>
<br/>
2943<br/>
சொரூபம் உருவம் குணம்தொல் விழுங்கி<br/>
அரியன உற்பலம் ஆமாறு போல<br/>
மருவிய சத்தியாதி நான்கும் மதித்த<br/>
சொரூபக்குரவன் சுகோதயத் தானே.            9<br/>
<br/>
2944<br/>
உரையற்ற ஆனந்த மோன சொரூபத்தின்<br/>
கரையற்ற சத்தியாதி காணில் அகார<br/>
மருவுற்று உகாரம் மகாரம தாக<br/>
உரையற்ற காரத்தில் உள்ளொளி யாமே.        10<br/>
<br/>
2845<br/>
தலைநின்ற தாழ்வரை மீது தவஞ்செய்து<br/>
முலைநின்ற மாதறி மூர்த்தியை யானும்<br/>
புலைநின்ற பொல்லாப் பிறவி கடந்து<br/>
கலைநின்ற கள்வனில் கண்டுகொண் டேனே.      11<br/>
<br/>
2846<br/>
ஆமாறு அறிந்தேன் அகத்தின் அரும்பொருள்<br/>
போமாறு அறிந்தேன் புகுமாறும் ஈதென்றே<br/>
ஏமாப்ப தில்லை இனியோர் இடமில்லை<br/>
நாமாம் முதல்வனும் நான்என லாமே.       12<br/>
<br/>
13.  ஊழ்<br/>
<br/>
2847<br/>
செற்றிலென் சீவிலென் செஞ்சாந்து அணியலென்<br/>
மத்தகத் தேயுளி நாட்டி மறிக்கிலென்<br/>
வித்தகன் நந்தி விதிவழி யல்லது<br/>
தத்துவ ஞானிகள் தன்மைகுன் றாரே.       1<br/>
<br/>
2848<br/>
தான்முன்னம் செய்த விதிவழி தானல்லால்<br/>
வான்முன்னம் செய்தங்கு வைத்ததோர் மாட்டில்லை<br/>
கோன்முன்னம் சென்னி குறிவழி யேசென்று<br/>
நான்முன்னம் செய்ததே நன்னில மானதே.        2<br/>
<br/>
2849<br/>
ஆறிட்ட நுண்மணல் ஆறே சுமவாதே<br/>
கூறிட்டுக் கொண்டு சுமந்தறி வாரில்லை<br/>
நீறிட்ட மேனி நிமிர்சடை நந்தியைப்<br/>
பேறிட்டுஎன் உள்ளம் பிரியகில் லாவே.     3<br/>
<br/>
2850<br/>
வான்நின்று இடிக்கில்என் மாகடல் பொங்கிலன்<br/>
கான்நின்ற செந்தீக் கலந்துடல் வேகில்என்<br/>
தான்ஒன்றி மாருதம் சண்டம் அடிக்கிலென்<br/>
நான்ஒன்றி நாதனை நாடுவன் நானே.       4<br/>
<br/>
2851<br/>
ஆனை துரக்கிலென் அம்பூடு அறுக்கிலென்<br/>
கானத்து உழுவை கலந்து வளைக்கிலென்<br/>
ஏனைப் பதியினில் என்பெரு மான்வைத்த<br/>
ஞானத்து உழவினை நான்உழு வேனே.       5<br/>
<br/>
2852<br/>
கூடு கெடின்மற்றோர் கூடுசெய் வான்உளன்<br/>
நாடு கெடினும் நமர்கெடு வாரில்லை<br/>
வீடு கெடின்மற்றோர் வீடுபுக் கால்ஒக்கும்<br/>
பாடது நந்தி பரிசறி வார்க்கே.           6<br/>
<br/>
14.  சிவ தரிசனம்<br/>
<br/>
2853<br/>
சிந்தையது என்னச் சிவனென்ன வேறில்லை<br/>
சிந்தையின் உள்ளே சிவனும் வெளிப்படும்<br/>
சிந்தை தெளியத் தெளியவல் லார்கட்குச்<br/>
சிந்தையின் உள்ளே சிவனிருந்தானே.       1<br/>
<br/>
2854<br/>
வாக்கும் மனமும் மறைந்த மறைபொருள்<br/>
நோக்குமின் நோக்கப் படும்பொருள் நுண்ணிது<br/>
போக்கொன்றும் இல்லை வரவில்லை கேடில்லை<br/>
யாக்கமும் அத்தனை ஆய்ந்துகொள் வார்க்கே.     2<br/>
<br/>
2855<br/>
பரனாய்ப் பராபர னாகிஅப் பால்சென்று<br/>
உரனாய் வழக்கற ஒண்சுடர் தானாய்<br/>
தரனாய் தனதென ஆறுஅறி வொண்ணா<br/>
அரனாய் உலகில் அருள்புரிந் தானே.     3<br/>
<br/>
15. சிவ சொரூப தரிசனம்<br/>
<br/>
2856<br/>
ஓதும் மயிரக்கால் தோறும் அமு தூரிய<br/>
பேதம் அபேதம் பிறழாத ஆனந்தம்<br/>
ஆதி சொரூபங்கள் மூன்றுஅகன்று அப்பாலை<br/>
வேதம் ஓதும் சொரூபிதன் மேன்மையே.     1<br/>
<br/>
2857<br/>
உணர்வும் அவனே உயிரும் அவனே<br/>
புணரும் அவனே புலவி அவனே<br/>
இணரும் அவன்தன்னை எண்ணலும் ஆகான்<br/>
துணரின் மலர்க்கந்தம் துன்னிநின் றானே.      2<br/>
<br/>
2858<br/>
துன்னிநின் றான்தன்னை உன்னிமுன் னாஇரும்<br/>
முன்னி அவர்தம் குறையை முடித்திடும்<br/>
மன்னிய கேள்வி மறையவன் மாதவன்<br/>
சென்னியுள் நின்றதோர் தேற்றத்தின் ஆமே.      3<br/>
<br/>
2859<br/>
மின்னுற்ற சிந்தை விழித்தேன் விழித்தலும்<br/>
தன்னுற்ற சோதி தலைவன் இணையிலி<br/>
பொன்னுற்ற மேனிப் புரிசடை நந்தியும்<br/>
என்னுற்று அறிவன்நான் என்விழித் தானே.        4<br/>
<br/>
2860<br/>
சத்திய ஞானத் தனிப்பொருள் ஆனந்தம்<br/>
சித்தத்தின் நில்லாச் சிவானந்தப் பேரொளி<br/>
சுத்தப் பிரம துரியம் துரியத்துள்<br/>
உய்த்த துரியத்து உறுபே ரொளியே.          5<br/>
<br/>
2861<br/>
பரன்அல்ல நீடும் பராபரன் அல்ல<br/>
உரன்அல்ல மீதுணர் ஒண்சுடர் அல்ல<br/>
தரன்அல்ல தான்அவை யாய்அல்ல வாகும்<br/>
அரன்அல்ல ஆனந்தத்து அப்புறத்தானே.       6<br/>
<br/>
2862<br/>
முத்தியும் சித்தியும் முற்றிய ஞானத்தோன்<br/>
பத்தியுள் நின்று பரந்தன்னுள் நின்றுமா<br/>
சத்தியுள் நின்றோர்க்குத் தத்துவங் கூடலால்<br/>
சுத்தி யகன்றொர் சுகானந்த போதரே.         7<br/>
<br/>
2863<br/>
துரிய அதீதம் சொல்லறும் பாழாம்<br/>
அரிய துரியம் அதீதம் புரியில்<br/>
விரியும் குவியும் விள்ளா மிளிரும்தன்<br/>
உருவும் திரியும் உரைப்பது எவ்வாறே.          8<br/>
<br/>
16.  முத்தி பேதம், கரும நிருவாணம்<br/>
<br/>
2864<br/>
ஓதிய முத்தியடைவே உயிர்பர<br/>
பேத மில் அச்சிவம் எய்தும் துரியமோடு<br/>
ஆதி சொரூபம் சொரூபத்த தாகவே<br/>
ஏதமி லாநிரு வாணம் பிறந்ததே.          1<br/>
<br/>
2865<br/>
பற்றற் றவர்பற்றி நின்ற பரம்பொருள்<br/>
சுற்றற் றவர்சுற்றுக் கருதிய கண்ணுதல்<br/>
சுற்றற் றவர்சுற்றி நின்றான் சோதியைப்<br/>
பெற்றுற் றவர்கள் பிதற்றொழிந் தாரே.        2<br/>
<br/>
17.  சூனிய சம்பாஷணை<br/>
<br/>
2866<br/>
காயம் பலகை கவறைந்து கண்மூன்றாய்<br/>
ஆயம் பொருவதோர் ஐம்பத்தோர் அக்கரம்<br/>
ஏய பெருமான்இருந்து பொருகின்ற<br/>
மாயக் கவற்றின் மறைப்பறி யேனே.         1<br/>
<br/>
2867<br/>
தூறு படர்ந்து கிடந்தது தூநெறி<br/>
மாறிக் கிடக்கும் வகையறி வாரில்லை<br/>
மாறிக் கிடக்கும் வகையறி வாளர்க்கு<br/>
ஊறிக் கிடந்ததென் உள்ளன்பு தானே.       2<br/>
<br/>
2868<br/>
ஆறு தெருவில் அகப்பட்ட சந்தியில்<br/>
சாறுபடுவன நான்கு பனையுள<br/>
ஏறற்கு அரியதோர் ஏணியிட்டு அப்பனை<br/>
ஏற்றலு றேன்கடல் ஏழுங்கண் டேனே.          3<br/>
<br/>
2869<br/>
வழுதலை வித்திடப் பாகன் முளைத்தது<br/>
புழுதியைத் தோண்டினேன் பூசணி பூத்தது<br/>
தொழுதுகொண்டு ஓடினோர் தோட்டக் குடிகண்<br/>
முழுதும் பழுத்தது வாழைக் கனியே.        4<br/>
<br/>
2870<br/>
ஐஎன்னும் வித்தினில் ஆனை விளைப்பதோர்<br/>
செய்யுண்டு செய்யின் தெளிவுஅறி வாரில்லை<br/>
மையணி கண்டன் மனம்பெறின் அந்நிலம்<br/>
பொய்யொன்றும் இன்றிப் புகஎளி தாமே.          5<br/>
<br/>
2871<br/>
பள்ளச்செய் ஒன்றுண்டு பாடச்செய் இரண்டுள<br/>
கள்ளச்செய் அங்கே கலந்து கிடந்தது<br/>
உள்ளச்செய் அங்கே உழவுசெய் வார்கட்கு<br/>
வெள்ளச்செய் யாகி விளைந்தது தானே.        6<br/>
<br/>
2872<br/>
மூவணை ஏரும் உழுவது முக்காணி<br/>
தாமணி கோலித் தறியுறப் பாய்ந்திடும்<br/>
நாஅணைகோலி நடுவில் செறுஉழார்<br/>
காலணை கோலிக்களர்உழு வாரே.        7<br/>
<br/>
2873<br/>
ஏற்றம் இரண்டுள ஏழு துரவுள<br/>
மூத்தான் இறைக்க இளையான் படுத்தநீர்<br/>
பாத்தியிற் பாயாது பாழ்ப்பாய்ந்து போயிடில்<br/>
கூத்தி வளர்த்ததோர் கோழிப்புள் ளாமே.       8<br/>
<br/>
2874<br/>
பட்டிப் பசுக்கள் இருபத்து நாலுள<br/>
குட்டிப் பசுக்களோர்ஏழுளு ஐந்துள<br/>
குட்டிப் பசுக்கள் குடப்பால் சொரியினும்<br/>
பட்டிப் பசுவே பனவற்கு வாய்த்ததே.       9<br/>
<br/>
2875<br/>
ஈற்றுப் பசுக்கள் இருபத்து நாலுள<br/>
ஊற்றுப் பசுக்கள் ஒரு குடம் பால்போதும்<br/>
காற்றுப் பசுக்கள் கறந்துண்ணுங் காலத்து<br/>
மாற்றுப் பசுக்கள் வரவுஅறி யோமே.       10<br/>
<br/>
2876<br/>
தட்டான் அசுத்தில் தலையான மச்சின்மேல்<br/>
மொட்டாய் எழுந்தது செம்பால் மலர்ந்தது<br/>
வட்டம் படவேண்டி வாய்மை மடித்திட்டுத்<br/>
தட்டான் அதனைத் தகைந்துகொண் டானே.      11<br/>
<br/>
2877<br/>
அரிக்கின்ற நாற்றங்கால் அல்லல் கழனி<br/>
திரிக்கின்ற ஒட்டம்சிக்கெனக் கட்டி<br/>
வரிக்கின்ற நல்ஆன் கறவையைப் பூட்டில்<br/>
விரிக்கின்ற வெள்ளரி வித்துவித் தாமே.      12<br/>
<br/>
2878<br/>
இடாக்கொண்டு தூவி எருவிட்டு வித்திக்<br/>
கிடாக் கொண்டு பூட்டிக் கிளறி முளையை<br/>
மிடாக் கொண்டு சோறட்டு மெள்ள விழுங்கார்<br/>
கிடாக்கொண்டு செந்நெல் அறுக்கின்ற வாறே.     13<br/>
<br/>
2879<br/>
விளைந்து கிடந்தது மேலைக்கு வித்தது<br/>
விளைந்து கிடந்தது மேலைக்குக் காதம்<br/>
விளைந்து விளைந்து விளைந்துகொள் வார்க்கு<br/>
விளைந்து கிடந்தது மேவுமுக் காதமே.      14<br/>
<br/>
2880<br/>
களர்உழு வார்கள் கருத்தை அறியோம்<br/>
களர்உழு வார்கள் கருதலும் இல்லைக்<br/>
களர்உழு வார்கள் களரின் முளைத்த<br/>
வளர்இள வஞ்சியின்மாய்தலும் ஆமே.     15<br/>
<br/>
2881<br/>
கூப்பிடு கொள்ளாக் குறுநரி கொட்டகத்து<br/>
ஆப்பிடு பாசத்தை அங்கியுள் வைத்திட்டு<br/>
நாட்பட நின்று நலம்புகுந்து ஆயிழை<br/>
ஏற்பட இல்லத்து இனிதிருந்தானே.      16<br/>
<br/>
2882<br/>
மலைமேல் மழைபெய்ய மான்கன்று துள்ளக்<br/>
குலைமேல் இருந்த கொழுங்கனி வீழ<br/>
உலைமேல் இருந்த உறுப்பெனக் கொல்லன்<br/>
முலைமேல் அமிர்தம் பொழியவைத் தானே.      17<br/>
<br/>
2883<br/>
பார்ப்பான் அகத்திலே பாற்பசு ஐந்துண்டு<br/>
மேய்ப்பாரும் இன்றி வெறித்துத் திரிவன<br/>
மேய்ப்பாரும் உண்டாய் வெறியும் அடங்கினால்<br/>
பார்ப்பான் பசுஐந்தும் பாலாச் சொரியுமே.       18<br/>
<br/>
2884<br/>
ஆமாக்கள் ஐந்தும் அரியேறு முப்பதும்<br/>
தேமா இரண்டொடு திப்பிலி ஒன்பதும்<br/>
தாமாக் குரங்கொளில் தம்மனத் துள்ளன<br/>
மூவாக்  கடாவிடின் மூட்டுகின் றாரே.        19<br/>
<br/>
2885<br/>
எழுதாத புத்தகத்து ஏட்டின் பொருளைத்<br/>
தெருளாத கன்னி தெறிந்திருந்து ஓத<br/>
மலராத பூவின் மணத்தின் மதுவைப்<br/>
பிறவாத வண்டு மணமுண்ட வாறே.        20<br/>
<br/>
2886<br/>
போகின்ற பொய்யும் புகுகின்ற பொய்வித்தும்<br/>
கூகின்ற நாவலின் கூழைத் தருங்கனி<br/>
ஆநின்ற வைங்கூழ் அவையுண்ணும் ஐவரும்<br/>
வேகின்ற கூரை விருத்திபெற் றாரே.          21<br/>
<br/>
2887<br/>
மூங்கில் முளையில் எழுந்ததோர் வேம்புண்டு<br/>
வேம்பினில் சார்ந்து கிடந்த பனையிலோர்<br/>
பாம்புண்டு பாம்பைத் துரத்தித்தின் பார்இன்றி<br/>
வேம்பு கிடந்து வெடிக்கின்ற வாறே.          22<br/>
<br/>
2888<br/>
பத்துப் பரும்புலி யானை பதினைந்து<br/>
வித்தகர் ஐவர் வினோகர் ஈ ரெண்மர்<br/>
அத்தகு மூவர் அறுவர் மருத்துவர்<br/>
அத்தலை ஐவர் அமர்ந்து நின் றாரே.       23<br/>
<br/>
2889<br/>
இரண்டு கடாவுண்டு இவ்வூரின் உள்ளே<br/>
இரண்டு கடாவுக்கும் ஒன்றே தொழும்பின்<br/>
இரண்டு கடாவும் இருத்திப் பிடிக்கில்<br/>
இரண்டு கடாவும் ஒருகடா வாமே.         24<br/>
<br/>
2890<br/>
ஒத்த மனக்கொல்லை உள்ளே சமன்கட்டிப்<br/>
பத்தி வலையில் பருத்தி நிறுத்தலால்<br/>
முத்தம் கயிறாக மூவர்கள் ஊரினுள்<br/>
நித்தம் பொருது நிரம்பநின் றாரே.       25<br/>
<br/>
2891<br/>
கூகையும் பாம்பும் கிளியொடு பூஞையும்<br/>
நாகையும் பூழும் நடுவில் உறைவன<br/>
நாகையைக் கூகை நணுகல் உறுதலும்<br/>
கூகையைக் கண்டெலி கூப்பிடு மாறே.         26<br/>
<br/>
2892<br/>
குலைக்கின்ற நன்னகை யாம்கொங்கு உழக்கின்<br/>
நிலைக்கின்ற வெள்ளெலி மூன்று கொணர்ந்தான்<br/>
உலைக்குப் புறமெனில் ஓடும் இருக்கும்<br/>
புலைக்குப் பிறந்தவை போகின்ற வாறே.        27<br/>
<br/>
2893<br/>
காடுபுக் கார்இனிக் காணார் கருவெளி<br/>
கூடுபுக்கு ஆனது ஐந்து குதிரையும்<br/>
மூடுபுக்கு ஆனது ஆறுள ஒட்டகம்<br/>
மூடு புகாவிடின் மூவனை யாமே.          28<br/>
<br/>
2894<br/>
கூறையும் சோறும் குழாயகத்து எண்ணெயும்<br/>
காறையும் நாணும் வளையலும் கண்டவர்<br/>
பாறையில் உற்ற பறக்கின்ற சீலைபோல்<br/>
ஆறைக் குழியில் அழுந்துகின் றாரே.        29<br/>
<br/>
2895<br/>
துருத்தியுள் அக்கரை தோன்றும் மலைமேல்<br/>
விருத்திகண் காணிக்கப் போவார்முப் போதும்<br/>
வருத்திஉள் நின்ற மலையைத் தவிர்ப்பாள்<br/>
ஒருத்திஉள் ளாள்அவர் ஊர்அறி யோமே.         30<br/>
<br/>
2896<br/>
பருந்துங் கிளியும் படுபறை கொட்டத்<br/>
திருந்திய மாதர் திருமணப் பட்டார்<br/>
பெருந்தவப் பூதம் போலுரு வாகும்<br/>
இருந்திய பேற்றினில் இன்புறு வாரே.          31<br/>
<br/>
2897<br/>
கூடும் பறவை இரைகொத்தி மற்றதன்<br/>
ஊடுபுக்கு உண்டி அறுக்குறில் என்ஒக்கும்<br/>
சூடுஎறி நெய்யுண்டு மைகான்று இடுகின்ற<br/>
பாடுஅறி வார்க்குப் பயன்எளி தாமே.         32<br/>
<br/>
2898<br/>
இலைஇல்லை பூவுண்டு இனவண்டு இங்கில்லை<br/>
தலைஇல்லை வேர்உண்டு தாள்இல்லை பூவின்<br/>
குலைஇல்லை கொய்யும் மலர்உண்டு சூடும்<br/>
தலைஇல்லை தாழ்ந்த கிளைபுல ராதே.      33<br/>
<br/>
2899<br/>
அக்கரை நின்றதோர் ஆல மரங்கண்டு<br/>
நக்கரை வாழ்த்தி நடுவே பயன்கொள்வர்<br/>
மிக்கவர் அஞ்சு துயரமும் கண்டுபோய்த்<br/>
தக்கவர் தாழ்ந்து கிடக்கின்ற வாறே.        34<br/>
<br/>
2900<br/>
கூப்பிடும் ஆற்றிலே வன்காடு இருகாதம்<br/>
காப்பிடு கள்ளர் கலந்துநின் றார்உளர்<br/>
காப்பிடு கள்ளரை வெள்ளர் தொடர்ந்திட்டுக்<br/>
கூப்பிட மீண்டதோர் கூரை கொண் டாரே.            35<br/>
<br/>
2901<br/>
கொட்டியும் ஆம்பலும் பூத்த குளத்திடை<br/>
எட்டியும் வேம்பும் இனியதோர் வாழையும்<br/>
கட்டியும் தேனும் கலந்துண்ண மாட்டாதார்<br/>
எட்டிப் பழத்துக்கு இளைக்கின்ற வாறே.        36<br/>
<br/>
2902<br/>
பெடைவண்டும் ஆண்வண்டும் பீடிகை வண்ணக்<br/>
குடைகொண்ட பாசத்துக் கோலம் உண் டானும்<br/>
கடைவண்டு தான் உண்ணும் கண்கலந் திட்ட<br/>
பெடைவண்டு தான்பெற்றது இன்பமும் ஆமே.       37<br/>
<br/>
2903<br/>
கொல்லையில் மேயும் பசுக்களைச் செய்வதன்<br/>
எல்லை கடப்பித்து இறையடிக் கூட்டியே<br/>
வல்லசெய்து ஆற்றல் மதித்தபின் அல்லது<br/>
கொல்லசெய் நெஞ்சம் குறியறி யாதே.        38<br/>
<br/>
2904<br/>
தட்டத்து நீரிலே தாமரை பூத்தது<br/>
குட்டத்து நீரில் குவளை எழுந்தது<br/>
விட்டத்தின் உள்ளே விளங்கவல் லார்கட்குக்<br/>
குட்டத்தில் கிட்டதோர் கொம்மட்டி யாமே.       39<br/>
<br/>
2905<br/>
ஆறு பறவைகள் ஐந்தக்து உள்ளன<br/>
நூறு பறவை நுனிக்கொம்பின் மேலன<br/>
ஏறும் பெரும்பதி ஏழுங் கடந்தபின்<br/>
மாறுதல் இன்றி மனைபுக லாமே.         40<br/>
<br/>
2906<br/>
கொட்டனஞ் செய்து குளிக்கின்ற கூவலுள்<br/>
வட்டனப் பூமி மருவிவந் தூறிடுங்<br/>
கட்டனஞ் செய்து கயிற்றால் தொழுமியுள்<br/>
ஒட்டனஞ் செய்தொளி யாவர்க்கு மாமே.     41<br/>
<br/>
2707<br/>
ஏழு வளைகடல் எட்டுக் குலவரை<br/>
யாழும் விசும்பினில் அங்கி மழைவளி<br/>
தாழு மிருநிலந் தன்மை ய்துகண்டு<br/>
வாழ நினைக்கில தாலய மாமே.         42<br/>
<br/>
2908<br/>
ஆலிங் கனஞ்செய்து அகம்சுடச் சூலத்துச்<br/>
சால்இங்கு அமைத்துத் தலைமை தவிர்த்தனர்<br/>
கோல்இங்கு அமைத்தபின் கூபப் பறவைகள்<br/>
மால்இங்கன் வைத்துஅது முன்பின் வழியே.     43<br/>
<br/>
2909<br/>
கொட்டுக்கும் தாலி இரண்டே இரண்டுக்கும்<br/>
கொட்டுக்கும் தாலிக்கும் பாரை வலிதென்பர்<br/>
கொட்டுக்கும் தாலிக்கும் பாரைக்கும் மூன்றுக்கும்<br/>
இட்டம் வலிதென்பர் ஈசன் அருளே.       44<br/>
<br/>
2910<br/>
கயலொன்று கண்டவர் கண்டே இருப்பர்<br/>
முயலொன்று கண்டவர் மூவரும் உய்வர்<br/>
பறையொன்று பூசல் பிடிப்பான் ஒருவன்<br/>
மறையொன்று கண்ட துருவம் போ லாமே.        45<br/>
<br/>
2911<br/>
கோரை எழுந்து கிடந்த குளத்தினில்<br/>
ஆரை படர்ந்து தொடர்ந்து கிடந்தது<br/>
நாரை படுக்கின்றாற் போலல்ல நாதனார்<br/>
பாரை கிடக்கப் படிகின்ற வாறே.        46<br/>
<br/>
2912<br/>
கொல்லைமுக் காதமும் காடுஅரைக் காதமும்<br/>
எல்லை மயங்கிக் கிடந்த இருநெறி<br/>
எல்லை மயங்காது இயங்க வல் லார்கட்கு<br/>
ஒல்லை கடந்துசென்று ஊர்புக லாமே.         47<br/>
<br/>
2913<br/>
உழவொன்று வித்து ஒருங்கின காலத்து<br/>
எழுமழை பெய்யாது இருநிலச் செல்வி<br/>
தழுவி வினைசெய்து தான்பய வாது<br/>
வழுவாது போவன் வளர்சடை யோனே.       48<br/>
<br/>
2914<br/>
பதுங்கிலும் பாய்புலி பன்னிரு காதம்<br/>
ஒதுங்கிய தண்கடல் ஓதம் உலவ<br/>
மதுங்கிய வார்களி ஆரமுது ஊறப்<br/>
பொதுங்கிய ஐவரைப் போய்வளைத் தானே.      49<br/>
<br/>
2915<br/>
தோணியொன்று ஏறித் தொடர்ந்து கடல்புக்கு<br/>
வாணிபம் செய்து வழங்கி வளர்மகன்<br/>
நீலிக்கு இறையுமே நெஞ்சின் நிலைதளர்ந்து<br/>
ஆலிப் பழம்போல் அளிக்கின்ற அப்பே.         50<br/>
<br/>
2916<br/>
முக்காதம் ஆற்றிலே மூன்றுள வாழைகள்<br/>
செக்குப் பழுத்த திரிமலம் காய்த்தன<br/>
பக்கனார் மிக்கார் படங்கினார் கன்னியர்<br/>
நக்கு மலருண்டு நடுவுநின் றாரே.          51<br/>
<br/>
2917<br/>
அடியும் முடியும் அமைந்ததோர் ஆத்தி<br/>
முடியும் நுனியின் கண் முத்தலை மூங்கில்<br/>
கொடியும் படையும் கோட்சரன் ஐஐந்து<br/>
மடியும் வலம்புரி வாய்த்தது அவ் வாறே.        52<br/>
<br/>
2918<br/>
பன்றியும் பாம்பும் பசுமுசு வானரம்<br/>
தென்றிக் கிடந்த சிறுநரிக் கூட்டத்துக்<br/>
குன்றாமை கூடித் தராசின் நிறுத்தபின்<br/>
குன்றி நிறையைக் குறைக்கின்ற வாறே.        53<br/>
<br/>
2919<br/>
மொட்டித்து எழுந்ததோர் மொட்டுண்டு மொட்டினைக்<br/>
கட்டுவிட்டு ஓடின் மலர்தலும் காணலாம்<br/>
பற்றுவிட்டு அம்மனை பாழ்பட நோக்கினால்<br/>
கட்டுவிட் டார்க்கு அன்றிக் காணஒண் ணாதே.       54<br/>
<br/>
2920<br/>
நீரின்றிப் பாயும் நிலத்தினிற் பச்சையாம்<br/>
யாவரும் என்றும் அறியவல் லார்இல்லை<br/>
கூரும் மழைபொழி யாது பொழிபுனல்<br/>
தேரின் இந் நீர்மை திடரின்நில் லாதே.        55<br/>
<br/>
2921<br/>
கூகை குருந்தமது ஏறிக் குணம் பயில்<br/>
மோகம் உலகுக்கு உணர்கின்ற காலத்து<br/>
நாகமும் ஒன்று நடுவுரை செய்திடும்<br/>
பாகனும் ஆகின்ற பண்பனும் ஆமே.     56<br/>
<br/>
2922<br/>
வாழையும் சூரையும் வந்திடம் கொண்டன<br/>
வாழைக்குச் சூரை வலிது வலிதென்பர்<br/>
வாழையும் சூரையும் வன்துண்டம் செய்திட்டு<br/>
வாழை இடம்கொண்டு வாழ்கின்ற வாறே.        57<br/>
<br/>
2923<br/>
நிலத்தைப் பிளந்து நெடுங்கடல் ஓட்டிப்<br/>
புனத்துக் குறவன் புணர்ந்த கொழுமீன்<br/>
விளக்குமின் யாவர்க்கும் வேண்டிற் குறையாது<br/>
அருத்தமும் இன்றி அடுவதும் ஆமே.        58<br/>
<br/>
2924<br/>
தளிர்க்கும் ஒருபிள்ளை தட்டான் அகத்தில்<br/>
விளிப்பதோர் சங்குண்டு வேந்தணை நாடிக்<br/>
களிக்கும் குசவர்க்கும் காவிதி யார்க்கும்<br/>
அளிக்கும் பதத்தொன்று ஆய்ந்து கொள் வார்க்கே.      59<br/>
<br/>
2925<br/>
குடைவிட்டுப் போந்தது கோயில் எருமை<br/>
படைகண்டு மீண்டது பாதி வழியில்<br/>
உடையவன் மந்திரி உள்ளலும் ஊரார்<br/>
அடையா நெடுங்கடை ஐந்தொடு நான்கே.        60<br/>
<br/>
2926<br/>
போகின்ற எட்டும் புகுகின்ற பத்தெட்டும்<br/>
ஆகிப் படைத்தன ஒன்பது வாய்தலும்<br/>
நாகமும் எட்டொடு நாலு புரவியும்<br/>
பாகன் விடாவிடில் பன்றியும் ஆமே.      61<br/>
<br/>
2927<br/>
பாசி பாடர்ந்து கிடந்த குளத்திடைக்<br/>
கூசி யிருக்கும் குருகு இரைதேர்ந்துண்ணும்<br/>
தூசி மறவன் துணைவழி எய்திடப்<br/>
பாசங் கிடந்து பதைக்கின்ற வாறே.       62<br/>
<br/>
2928<br/>
கும்ப மலைமேல் எழுந்ததோர் கொம்புண்டு<br/>
கொம்புக்கும் அப்பால் அடிப்பதோர் காற்றுண்டு<br/>
வம்பாய் மலர்ந்ததோர் பூவுடைப் பூவக்குள்<br/>
வண்டாய்க் கிடந்து மணங்கொள்வன் ஈசனே.      63<br/>
<br/>
2929<br/>
வீணையும் தண்டும் விரவி இசைமுரல்<br/>
தாணுவும் மேவித் தருதலைப் பெய்தது<br/>
வாணிபம் சிக்கென்று அதுஅடை யாமுன்னம்<br/>
காணியும் அங்கே கலக்கின்ற வாறே.        64<br/>
<br/>
2930<br/>
கொங்குபுக் காரொடு வாணிபம் செய்தது<br/>
வங்குபுக் காலன்றி ஆய்ந்தறி வாரில்லை<br/>
திங்கள்புக்கால் இருளாவது அறிந்திலர்<br/>
தங்குபுக் கார்சிலர் தாபதர் தாமே.         65<br/>
<br/>
2931<br/>
போதும் புலர்fந்தது பொன்னிறங் கொண்டது<br/>
தாதவிழ் புன்னை தயங்கும் இருகரை<br/>
ஏதமில் ஈசன்இயங்கு நெறியிது<br/>
மாதர் இருந்ததோர் மண்டலம் தானே.        66<br/>
<br/>
2932<br/>
கோமுற்று அமரும் குடிகளும் தம்மிலே<br/>
காமுற்று அகத்தி இடுவர் கடைபொறும்<br/>
வீவற்ற எல்லை விடாது வழிகாட்டி<br/>
யாமுற்ற அதட்டினால் ஐந்துண்ண லாமே.      67<br/>
<br/>
2933<br/>
தோட்டத்தில் மாம்பழம் தோண்டி விழுந்தக்கால்<br/>
நாட்டின் புறத்தில் நரியழைத்து என்செயும்<br/>
மூட்டிக் கொடுத்து முதல்வனை முன்னிட்டு<br/>
காட்டிக் கொடுத்தவர் கைவிட்ட வாறே.       68<br/>
<br/>
2934<br/>
புலர்ந்தது போதென்று புட்கள் சிலம்பப்<br/>
புலர்ந்தது போதென்று பூங்கொடி புல்லிப்<br/>
புலம்பின் அவளொடும் போகம் நுகரும்<br/>
புலம்பனுக்கு என்றும் புலர்ந்திலை போதே.         69<br/>
<br/>
2935<br/>
தோணி ஒன்று உண்டு துறையில் விடுவது<br/>
வாணி மிதித்துநின்று ஐவர்கோல் ஊன்றலும்<br/>
வாணிபம் செய்வார் வழியிடை ஆற்றிடை<br/>
ஆணி கலங்கில் அதுஇது வாமே.           70<br/>
<br/>
18.  மோன சமாதி<br/>
<br/>
2936<br/>
நின்றார் இருந்தார் கிடந்தார் எனஇல்லை<br/>
சென்றார்தம் சித்தம் மோன சமாதியாம்<br/>
மன்றுஏயும் அங்கே மறைப்பொருள் ஒன்றுண்டு<br/>
சென்றாங்கு அணைந்தவர் சேர்கின்ற வாறே.       1<br/>
<br/>
2937<br/>
காட்டும் குறியும் கடந்த அக் காரணம்<br/>
ஏட்டின் புறத்தில் எழுதிவைத்து என்பயன்<br/>
கூட்டும் குருநந்தி கூட்டிடின் அல்லது<br/>
ஆட்டின் கழுத்தில் அதர்கிடந் தற்றே.         2<br/>
<br/>
2938<br/>
உணர்வுடை யார்கட்கு உலகமும் தோன்றும்<br/>
உணர்வுடை யார்கட்கு உறுதுயர் இல்லை<br/>
உணர்வுடை யார்கள் உணர்ந்த அக்காலம்<br/>
உணர்வுடை யார்கள் உணர்ந்து கண் டாரே.         3<br/>
<br/>
2939<br/>
மறப்பது வாய்நின்ற மாயநன் னாடன்<br/>
பிறப்பினை நீங்கிய பேரரு ளாளன்<br/>
சிறப்பிடை யான்திரு மங்கையும் தானும்<br/>
உறக்கமில் போகத்து உறங்கிடுந் தானே.         4<br/>
<br/>
2940<br/>
துரியங்கள் மூன்றும் கடந்தொளிர் சோதி<br/>
அரிய துரியம் அதன்மீது மூன்றாய்<br/>
விரிவு குவிவு விழுங்கி உமிழ்ந்தே<br/>
உரையில் அநுபூ திகத்தினுள் ளானே.        5<br/>
<br/>
2941<br/>
உருவிலி ஊனிலி ஊனம்ஒன்று இல்லி<br/>
திருவிலி தீதிலி தேவர்க்கும் தேவன்<br/>
பொருவிலி பூதப் படையுடை யாளி<br/>
மருவிலி வந்துஎன் மனம்புகுந் தானே.         6<br/>
<br/>
2942<br/>
கண்டறி வார்இல்லைக் காயத்தின் நந்தியை<br/>
எண்டிசை யோரும் இறைவன் என்று ஏத்துவர்<br/>
அண்டங் கடந்த அளவிலா ஆனந்தத் <br/>
தொண்டர் முகந்த துறையறி யோமே.       7<br/>
<br/>
2943<br/>
தற்பரம் அல்ல சதாசிவன் தான்அல்ல<br/>
நிட்களம் அல்ல சகள நிலையல்ல<br/>
அற்புத மாகி அனுபோகக் காமம்போல்<br/>
கற்பனை இன்றிக் கலந்துநின் றானே.         8<br/>
<br/>
2944<br/>
முகத்திற் கண்கொண்டு காண்கின்ற மூடர்கள்<br/>
அகத்திற் கண்கொண்டு காண்பதே ஆனந்தம்<br/>
மகட்குத் தாய்தன் மணாளனோடு ஆடிய<br/>
சுகத்தைச் சொல்லென்றால் சொல்லுமாறு எங்ஙனே.     9<br/>
<br/>
2945<br/>
அப்பினில் உப்பென அத்தன் அணைந்திட்டுச்<br/>
செப்பு பராபரம் சேர்பர மும்விட்டுக்<br/>
கப்புறு சொற்பதம் மாயக் கலந்தமை<br/>
எப்படி அப்படி என்னும் அவ்வாறே.          10<br/>
<br/>
2946<br/>
கண்டார்க்கு அழகிது காஞ்சிரத் தின்பழம்<br/>
தின்றார்க்கு அறியலாம் அப்பழத் தின்சுவை<br/>
பெண்தான் நிரம்பி மடவியள் ஆனால்<br/>
கொண்டான் அறிவன் குணம்பல தானே.        11<br/>
<br/>
2947<br/>
நந்தி யிருந்தான் நடுவுத் தெருவிலே<br/>
சந்தி சமாதிகள் தாமே ஒழிந்தன<br/>
உந்தியின் உள்ளே உதித்தெழும் சோதியைப்<br/>
புந்தியி னாலே புணர்ந்துகொண் டேனே.        12<br/>
<br/>
2948<br/>
விதறு படாவண்ணம் வேறிருந்து ஆய்ந்து<br/>
பதறு படாதே பழமறை பார்த்துக்<br/>
கதறிய பாழைக் கடந்ததக் கற்பனை<br/>
உதறிய பாழில் ஒடுங்குகின் றானே.      13<br/>
<br/>
2949<br/>
வாடா மலர்புனை சேவடி வானவர்<br/>
கூடார் அறநெறி நாடொறும் இன்புறச்<br/>
சேடார் கமலச் செழுஞ்சுடர் உட்சென்று<br/>
நாடார் அமுதுற நாடார் அமுதமே.        14<br/>
<br/>
2950<br/>
அதுக்கென்று இருவர் அமர்ந்த சொற் கேட்டும்<br/>
பொதுக்கெனக் காமம் புலப்படு மாபோல்<br/>
சதுக்கென்று வேறே சமைந்தாரைக் காண<br/>
மதுக்கொன்றைத் தாரான் வளந்தரும் அன்றே.       15<br/>
<br/>
2951<br/>
தானும் அழிந்து தனமும் அழிந்துநீடு<br/>
ஊனும் அழிந்து உயிரும் அழிந்துடன்<br/>
வானும் அழிந்து மனமும் அழிந்துபின்<br/>
நானும் அழிந்தமை நானறி யேனே.       16<br/>
<br/>
2952<br/>
இருளும் வெளியும் இரண்டையும் மாற்றிப்<br/>
பொருளிற் பொருளாய்ப் பொருந்தவுள் ளாகி<br/>
அருளால் அழிந்திடும் அத்தன் அடிக்கே<br/>
உருளாத கன்மனம் உற்றுநின் றேனே.       17<br/>
<br/>
2953<br/>
ஒன்றிநின் றுள்ளே உணர்ந்தேன் பராபரம்<br/>
ஒன்றிநின் றுள்ளே உணர்ந்தேன் சிவகதி<br/>
ஒன்றிநின் றுள்ளே உணர்ந்தேன் உணர்வினை<br/>
ஒன்றிநின் றேபல ஊழிகண்  டேனே.       18<br/>
<br/>
19.  வரையுரை மாட்சி<br/>
<br/>
2954<br/>
தான்வரைவு அற்றபின் ஆரை வரைவது<br/>
தான்அவ னானபின் ஆரை நினைவது<br/>
காமனை வென்றகண் ஆரை உகப்பது<br/>
தூமொழி வாசகம் சொல்லுமின் நீரே.        1<br/>
<br/>
2955<br/>
உரையற்றது ஒன்றை உரைசெய்யும் ஊமர்காள்<br/>
கரையற்றது ஒன்றைக் கரைகாண லாகுமோ<br/>
திரையற்ற நீர்போல் சிந்தை தெளிவார்க்குப்<br/>
புரையற்று இருந்தான் புரிசடை யோனே.         2<br/>
<br/>
2956<br/>
மனமாயை மாயைஇம் மாயை மயக்கம்<br/>
மனமாயை தான்மாய மற்றொன்றும் இல்லை<br/>
பினைமாய்வது இல்லை பிதற்றவும் வேண்டா<br/>
தனைஆய்ந்து இருப்பது தத்துவந் தானே.         3<br/>
<br/>
20.  அணைந்தோர் தன்மை<br/>
<br/>
2957<br/>
மலமில்லை மாசில்லை மானாபி மானம்<br/>
குலமில்லை கொள்ளும் குணங்களும் இல்லை<br/>
நலமில்லை நந்தியை ஞானத்தி னாலே<br/>
பலமன்னி அன்பில் பதித்துவைப் போர்க்கே.            1<br/>
<br/>
2958<br/>
ஒழிந்தேன் பிறவி உறவென்னும் பாசம்<br/>
கழிந்தேன் கடவுளும் நானும்ஒன் றானேன்<br/>
அழிந்தாங்கு இனிவரும் ஆக்கமும் வேண்டேன்<br/>
செழுஞ்சார் புடைய சிவனைக் கண் டேனே.          2<br/>
<br/>
2959<br/>
ஆலைக் கரும்பும் அமுதும்அக் காரமும்<br/>
சோலைத் தண்ணீரும் உடைத்தெங்கள் நாட்டிடைப்<br/>
பீலிக்கண் அன்ன வடிவுசெய் வாளொரு<br/>
கோலப்பெண் ணாட்குக் குறை யொன்றும் இல்லையே.     3<br/>
<br/>
2960<br/>
ஆராலும் என்னை அமட்டஒண் ணாதிதினிச்<br/>
சீரார் பிரான்வந்தென் சிந்தை புகுந்தனன்<br/>
சீராடி அங்கே திரிவதால் லால் இனி<br/>
யார்படுஞ் சாரா அறிவறிந் தேனே.           4<br/>
<br/>
2961<br/>
பிரிந்தேன் பிரமன் பிணித்ததோர் பாசம்<br/>
தெரிந்தேன் சிவகதி செல்லும் நிலையை<br/>
அரிந்தேன் வினையை அயில்மன வாளால்<br/>
முரிந்தேன் புரத்தினை முந்துகின் றேனே.        5<br/>
<br/>
2962<br/>
ஒன்றுகண் டீர்உல குக்கொரு தெய்வமும்<br/>
ஒன்றுகண் டீர்உல குக்குஉயி ராவது<br/>
நன்றுகண் டீர்இனி நமசிவா யப்பழம்<br/>
தின்றுகண் டேற்கிது தித்தித்த வாறே.      6<br/>
<br/>
2963<br/>
சந்திரன் பாம்பொடும் சூடும் சடாதரன்<br/>
வந்தென்னை யாண்ட மணிவிளக்கு ஆனவன்<br/>
அந்தமும் ஆதியும் இல்லா அரும்பொருள்<br/>
சிந்தையின் மேவித் தியக்கு அறுத் தானே.      7<br/>
<br/>
2964<br/>
பண்டுஎங்குள் ஈசன் நெடுமால் பிரமனைக்<br/>
கண்டுஅங்கு இருக்கும் கருத்தறி வாரில்லை<br/>
விண்டு அங்கே தோன்றி வெறுமனம் ஆயிடில்<br/>
துண்டு அங்கு இருந்ததோர் தூறுஅது வாமே.       8<br/>
<br/>
2965<br/>
அன்னையும் அத்தனும் அன்புற்றது அல்லது<br/>
அன்னையும் அத்தனும் ஆரறி வார்என்னை<br/>
அன்னையும் அத்தனும் யானும் உடனிருந்து<br/>
அன்னையும் அத்தனை யான்புரிந் தேனே.        9<br/>
<br/>
2966<br/>
கொண்ட சுழியும் குலவரை உச்சியும்<br/>
அண்டரும் அண்டத் தலைவரும் ஆதியும்<br/>
எண்டிசை யோரும்வந்து என்கைத் தலத்துளே<br/>
உண்டனர் நானினி உய்ந்தொழிந் தேனே.           10<br/>
<br/>
2967<br/>
தானே திசையொடு தேவருமாய் நிற்கும்<br/>
தானே வடவரை ஆதியுமாய நிற்கும்<br/>
தானே உடலுயிர் தத்துவமாய் நிற்கும்<br/>
தானே உலகில் தலைவனும் ஆமே.       11<br/>
<br/>
2968<br/>
நமன்வரின் ஞானவாள் கொண்டே எறிவன்<br/>
சிவன்வரின் நானுடன் போவது திண்ணம்<br/>
பவம்வரும் வல்வினை பண்டே யறுத்தேன்<br/>
தவம்வரும் சிந்தைத் தான்எதிராரே.        12<br/>
<br/>
2969<br/>
சித்தம் சிவமாய் மலமூன்றும் செற்றவர்<br/>
சுத்தச் சிவமாவர் தோயார் மலபந்தம்<br/>
சுத்தும் சிலகும் கலகமும் கைகாணார்<br/>
சத்தம் பரவிந்து தானாம்என்று எண்ணியே.     13<br/>
<br/>
2970<br/>
நினைப்பும் மறப்பும் இலாதவர் நெஞ்சம்<br/>
வினைப்பற்று அறுக்கும் விமலன் இருக்கும்<br/>
வினைப்பற்று அறுக்கும் விமலனைத் தேடி<br/>
நினைக்கப் பெறில்அவன் நீளியன் ஆமே.        14<br/>
<br/>
2971<br/>
சிவபெரு மான்என்று நான்அழைத்து ஏத்தத்<br/>
தவப்பெரு மான்என்று தான்வந்து நின்றான்<br/>
அவபெரு மான்என்னை யாளுடை நாதன்<br/>
பவபெரு மானைப் பணிந்துநின் றேனே.      15<br/>
<br/>
2972<br/>
பணிந்துநின் றேன்பர மாதி பதியைத்<br/>
துணிந்துநின் றேன்இனி மற்றொன்றும் வேண்டேன்<br/>
அணிந்துநின் றேன்உடல் ஆதிப் பிரானைத்<br/>
தணிந்துநின் றேன்சிவன் தன்மைகண் டேனே.    16<br/>
<br/>
2973<br/>
என்நெஞ்சம் ஈசன் இணையடி தாம் சேர்ந்து<br/>
முன்னம்செய்து ஏத்த முழுதும் பிறப்பறும்<br/>
தன்நெஞ்சம் இல்லாத் தலைவன் தலைவிதி<br/>
பின்னம்செய்து என்னைப் பிணக்கறுத் தானே.       17<br/>
<br/>
2974<br/>
பிணக்கறுத் தான்பிணி மூப்பறுத்து எண்ணும்<br/>
கணக்கறுத் தாண்டவன் காண்நந்தி என்னைப்<br/>
பிணக்கறுத்து என்னுடன் முன்வந்த துன்பம்<br/>
வணக்கலுற் றேன்சிவன் வந்தது தானே.       18<br/>
<br/>
2975<br/>
சிவன்வந்து தேவர் குழாமுடன் கூடப்<br/>
பவம்வந் திடநின்ற பாசம் அறுத்திட்டு<br/>
அவன்எந்தை ஆண்டருள் ஆதிப் பெருமான்<br/>
அவன்வந்தென் னுள்ளே அகப்பட்ட வாறே.       19<br/>
<br/>
2976<br/>
கரும்பும் தேனும் கலந்ததோர் காயத்தில்<br/>
அரும்பும் கந்தமும் ஆகிய ஆனந்தம்<br/>
விரும்பியே உள்ளம் வெளியுறக் கண்டபின்<br/>
கரும்பும் கைத்தது தேனும் புளித்ததே.       20<br/>
<br/>
2977<br/>
உள்ள சரியாதி ஒட்டியே மீட்டென்பால்<br/>
வள்ளல் அருத்தியே வைத்த வளம்பாடிச்<br/>
செய்வன எல்லாம் சிவமாகக் காண்டலால்<br/>
கைவளம் இன்றிக் கருக்கடந் தேனே.       21<br/>
<br/>
2978<br/>
மீண்டார் கமலத்துள் அங்கி மிகச்சென்று<br/>
தூண்டா விளக்கிக் தகளிசெய் சேர்தலும்<br/>
பூண்டாள் ஒருத்தி புவன சூடாமணி<br/>
மாண்டான் ஒருவன்கை வந்தது தானே.       22<br/>
<br/>
2979<br/>
ஆறே அருவி அகங்குளம் ஒன்றுண்டு<br/>
நூறே சிவகதி நுண்ணிது வண்ணமும்<br/>
கூறே குவிமுலை கொம்பனை யாளொடும்<br/>
வேறே யிருக்கும் விழுப்பொருள் தானே.       23<br/>
<br/>
2980<br/>
அன்புள் உருகி அழுவன் அரற்றுவன்<br/>
என்பும் உருக இராப்பகல் ஏத்துவன்<br/>
என்பொன் மணியை இறைவனை ஈசனைத்<br/>
தின்பன் கடிப்பன் திருத்துவன் தானே.      24<br/>
<br/>
2981<br/>
மனம்வி ரிந்து குவிந்தது மாதவம்<br/>
மனம்வி ரிந்து குவிந்தது வாயு<br/>
மனம்வி ரிந்து குவிந்தது மன்னுயிர்<br/>
மனம்வி ரிந்துரை மாண்டது முத்தியே.        25<br/>
<br/>
21  தோத்திரம்<br/>
<br/>
2982<br/>
மாயனை நாடி மனநெடும் தேரெறிப்<br/>
போயின நாடறி யாதே புலம்புவர்<br/>
தேயமும் நாடும் திரிந்தெங்கள் செல்வனைக்<br/>
காயம்மின் நாட்டிடைக் கண்டுகொண் டேனே.       1<br/>
<br/>
2983<br/>
மன்னு மலைபோல் மதவா ரணத்தின்மேல்<br/>
இன்னிசை பாட இருந்தவர் ஆரெனில்<br/>
முன்னியல் கால முதல்வனார் நாமத்தைப்<br/>
பன்னினர் என்றே பாடறி வீரே.        2<br/>
<br/>
2984<br/>
முத்தினின் முத்தை முகிழிள ஞாயிற்றை<br/>
எத்தனை வானோரும் ஏத்தும் இறைவனனை<br/>
அத்தனைக் காணாது அரற்றுகின் றேனையோர்<br/>
பித்தன் இவனென்று பேசுகின் றாரே.           3<br/>
<br/>
2985<br/>
புகுந்துநின் றான்எங்கள் புண்ணிய மூர்த்தி<br/>
புகுந்துநின் றான்எங்கள் போதறி வாளன்<br/>
புகுந்துநின் றானடி யார்தங்கள் நெஞ்சம்<br/>
புகுந்துநின் றானையே போற்றுகின் றேனே.     4<br/>
<br/>
2986<br/>
பூதக்கண் ணாடியில் புகுந்திலன் போதுளன்<br/>
வேதக்கண் ணாடியில் வேறே வெளிப்படு<br/>
நீதிக்கண் ணாடி நினைவார் மனத்துளன்<br/>
கீதக்கண் ணாடியில் கேட்டுநின் றேனே.     5<br/>
<br/>
2987<br/>
நாமம் ஓர் ஆயிரம் ஓதுமின் நாதனை<br/>
ஏமம் ஓர் ஆயிரத் துள்ளே இசைவீர்கள்<br/>
ஓமம்ஓர் ஆயிரம் ஓதவல் லார்அவர்<br/>
காமம் ஆயிரம் கண்டொழிந் தாரே.        6<br/>
<br/>
2988<br/>
போற்றுகின் றேன்புகழ்ந் தும்புகழ் ஞானத்தைத்<br/>
தேற்றுகின் றேன்சிந்தை நாயகன் சேவடி<br/>
சாற்றுகின் றேன்அறை யோசிவ யோகத்தைப்<br/>
போற்றுகின் றேன்எம் பிரானென்று நானே.        7<br/>
<br/>
2989<br/>
நானா விதஞ்செய்து நாடுமின் நந்தியை<br/>
ஊனார் கமலத்தின் ஊடுசென்று அப்புறம்<br/>
வானோர் உலகம் வழிபட மீண்டபின்<br/>
தேனார உண்டு தெவிட்டலும் ஆமே.        8<br/>
<br/>
2990<br/>
வந்துநின் றான்அடி யார்கட்கு அரும்பொருள்<br/>
இந்திரன் ஆதி இமையவர் வேண்டினும்<br/>
சுந்தர மாதர் துழனியொன்று அல்லது<br/>
அந்தர வானத்தின் அப்புறம் ஆமே.          9<br/>
<br/>
2991<br/>
மண்ணிற் கலங்கிய நீர்போல் மனிதர்கள்<br/>
எண்ணிற் கலங்கி இறைவன் இவன்என்னார்<br/>
உண்ணிற் குளத்தின் முகந்தொரு பால்வைத்துத்<br/>
தெண்ணீர்ப் படுத்த சிவன்அவன் ஆமே.      10<br/>
<br/>
2992<br/>
மெய்த்தவத் தானை விரும்பும் ஒருவர்க்குக்<br/>
கைத்தலம் சேர்தரு நெல்லிக் கனியொக்கும்<br/>
சுத்தனைத் தூய்நெறி யாய்நின்ற தேவர்கள்<br/>
அத்தனை நாடி அமைந் தொழிந் தேனே.       11<br/>
<br/>
2993<br/>
அமைந்தொழிந் தேன்அள வில்புகழ் ஞானம்<br/>
சமைந் தொழிந் தேன்தடு மாற்றம்ஒன் றில்லை<br/>
புகைந் தெழும் பூதலம் புண்ணியன் நண்ணி<br/>
வகைந்து கொடுக்கின்ற வள்ளலும் ஆமே.       12<br/>
<br/>
2994<br/>
வள்ளல் தலைவனை வானநன் னாடனை<br/>
வெள்ளப் புனற்சடை வேதமுதல்வனைக்<br/>
கள்ளப் பெருமக்கள் காண்பர்கொலோஎன்று<br/>
உள்ளத்தின் உள்ளே ஒளிந்திருந்து ஆளுமே.    13<br/>
<br/>
2995<br/>
ஆளும் மலர்ப்பதம் தந்த கடவுளை<br/>
நாளும் வழிபட்டு நன்மையுள் நின்றவர்<br/>
கோளும் வினையும் அறுக்கும் குரிசிலின்<br/>
வாளும் மனத்தொடும் வைத்தொழிந் தேனே.      14<br/>
<br/>
2996<br/>
விரும்பில் அவனடி வீர சுவர்க்கம்<br/>
பொருந்தில் அவனடி புண்ணிய லோகம்<br/>
திருந்தில் அவனடி தீர்த்தமும் ஆகும்<br/>
வருந்தி அவனடி வாழ்த்தவல் லார்க்கே.    15<br/>
<br/>
2997<br/>
வானகம் ஊடறுத் தான்இவ் வுலகினில்<br/>
தானகம் இல்லாத் தனியாகும் போதகன்<br/>
கானக வாழைக் கனிநுகர்ந்து உள்ளுறும்<br/>
பானகச் சோதியைப் பற்றிநின் றேனே.       16<br/>
<br/>
2998<br/>
விதியது மேலை அமரர் உறையும்<br/>
பதியது பாய்புனல் கங்கையும் உண்டு<br/>
துதியது தொல்வினைப் பற்றறு விக்கும்<br/>
பதியது வவ்விட்டது அந்தமும் ஆமே.         17<br/>
<br/>
2999<br/>
மேலது வானவர் கீழது மாதவர்<br/>
தானிடர் மானுடர் கீழது மாதுஅனங்<br/>
கானது கூவிள மாலை கமழ்சடை<br/>
ஆனது செய்யும்என் ஆருயிர் தானே.         18<br/>
<br/>
3000<br/>
சூழுங் கருங்கடல் நஞ்சுண்ட கண்டனை<br/>
ஏழும் இரண்டிலும் ஈசன் பிறப்பிலி<br/>
யாழுஞ் சுனையும் அடவியும் அங்குளன்<br/>
வாழும் எழுந்தைந்து மன்னனும் ஆமே.       19<br/>
<br/>
3001<br/>
உலகமது ஒத்துமண் ஒத்ததஉயர் காற்றை<br/>
அலர்கதிர் அங்கிஓத்து ஆதிப் பிரானும்<br/>
நிலவிய மாமுகில் நீர்ஒத்து மீண்டுஅச்<br/>
செலவுஒத்து அமர்திகைத் தேவர் பி ரானே.       20<br/>
<br/>
3002<br/>
பரிசறிந்து அங்குளன் அங்கி அருக்கன்<br/>
பரிசறிந்து அங்குளன் மாருதத்து ஈசன்<br/>
பரிசறிந்து அங்குளன் மாமதி ஞானப்<br/>
பரிசறிந்து அந்நிலம் பாரிக்கும் ஆறே.       21<br/>
<br/>
2903<br/>
அந்தம் கடந்தும் அதுஅது வாய்நிற்கும்<br/>
பந்த உலகினில் கீழோர் பெரும் பொருள்<br/>
தந்த உலகெங்கும் தானே பாராபரன்<br/>
வந்து படைக்கின்ற மாண்பது வாமே.        22<br/>
<br/>
2904<br/>
முத்தண்ண ஈரண்ட மேமுடி ஆயினும்<br/>
அத்தன் உருவம் உலகுஏ ழெனப்படும்<br/>
அத்தனின் பாதாளம் அளவுள்ள சேவடி<br/>
மத்தர் அதனை மகிழ்ந்துஉண ராரே.         23<br/>
<br/>
2905<br/>
ஆதிப் பிரான்நம் பிரான்அவ் அகலிடச்<br/>
சோதிப் பிரான்சுடர் மூன்றுஒளி யாய்நிற்கும்<br/>
ஆதிப் பிரான்அண்டத்து அப்புறம் கீழவன்<br/>
ஆதிப் பிரான்நடு வாகிநின் றானே.         24<br/>
<br/>
3006<br/>
அண்டம் கடந்துஉயர்ந்து ஓங்கும் பெருமையன்<br/>
பிண்டம் கடந்த பிறவிச் சிறுமையன்<br/>
தொண்டர் நடந்த கனைகழல் காண்டொறும்<br/>
தொண்டர்கள் தூய்நெறி தூங்கிநின் றானே.       25<br/>
<br/>
3007<br/>
உலவுசெய் நோக்கம் பெருங்கடல் சூழ<br/>
நிலம்முழுது எல்லாம் நிறைந்தனன் ஈசன்<br/>
பலம்முழுது எல்லாம் படைத்தனன் முன்னே<br/>
புலம்முழு பொன்னிற மாகிநின் றானே.           26<br/>
<br/>
3008<br/>
பராபர னாகிப் பல்லூழிகள் தோறும்<br/>
பராபர னாய்இவ் அகலிடம் தாங்கித்<br/>
தராபர னாய்நின்ற தன்மை யுணரார்<br/>
நிராபர னாகி நிறைந்துநின் றானே.           27<br/>
<br/>
3009<br/>
போற்றும் பெருந்தெய்வம் தானே பிறரில்லை<br/>
ஊற்றமும் ஓசையும் ஓசை ஒடுக்கமும்<br/>
வேற்றுடல் தானென்றும் அதுபெருந் தெய்வமாம்<br/>
காற்றது ஈசன் கலந்து நின்றானே.       28<br/>
<br/>
3010<br/>
திகையனைத் தும்சிவ னேஅவ னாகின்<br/>
மிகையனைத் தும்சொல்ல வேண்டா மனிதரே<br/>
புகையனைத் தும்புறம் அங்கியிற் கூடு<br/>
முகையனைத் தும்எங்கள் ஆதிப் பிரானே.       29<br/>
<br/>
3011<br/>
அகன்றான் அகலிடம் ஏழும்ஒன்றாகி<br/>
இவன்தான் எனநின்று எளயனும் அல்லன்<br/>
சிவன்தான் பலபல சீவனு மாகி<br/>
நவின்றான் உலகுறு நம்பனும் ஆமே.         30<br/>
<br/>
3012<br/>
கலையொரு மூன்றும் கடந்தப்பால் நின்ற<br/>
தலைவனனை நாடுமின் தத்துவ நாதன்<br/>
விலையில்லை விண்ணவ ரோடும் உரைப்ப<br/>
உரையில்லை உள்ளுறும் உள்ளவன் தானே.       31<br/>
<br/>
3013<br/>
படிகால் பிரமன்செய் பாசம் அறுத்து<br/>
நெடியான் குறுமைசெய் நேசம் அறுத்துச்<br/>
செடியார் தவத்தினில் செய்தொழில் நீக்கி<br/>
அடியேனை உய்யவைத்து அன்புகொண் டானே.      32<br/>
<br/>
3014<br/>
ஈசனென்று எட்டுத் திசையும் இயங்கின<br/>
ஓசையில் நின்றெழு சத்தம் உலப்பிலி<br/>
தேசமொன்று ஆங்கே செழுங்கண்டம் ஒன்பதும்<br/>
வாச மலர்போல் மருவி நின் றானே.         33<br/>
<br/>
3015<br/>
இல்லனும் அல்லன் உளன் அல்லன் எம்இறை<br/>
நல்லது நெஞ்சம் பிளந்திடும் காட்சியன்<br/>
தொல்லையன் தூயன் துளக்கிலன் தூய்மணி<br/>
சொல்லரும் சோதி தொடர்ந்துநின் றானே.      34<br/>
<br/>
3016<br/>
உள்ளத் தொடுங்கும் புறத்துளும் நானெனும்<br/>
கள்ளத் தலைவன் கமழ்சடை நந்தியும்<br/>
வள்ளற்பெருமை வழக்கஞ்செய் வார்கள்தம்<br/>
அள்ளற் கடலை அறுத்துநின் றானே.           35<br/>
<br/>
3017<br/>
மாறெதிர் வானவர் தானவர் நாடொறும்<br/>
கூறுதல் செய்து குரைகழல் நாடுவர்<br/>
ஊறுவர் உள்ளத்து அகத்தும் புறுத்துளும்<br/>
வேறுசெய்து ஆங்கே விளக்கொளி யாமே.      36<br/>
<br/>
3018<br/>
விண்ணிலும் வந்த வெளியிலன் மேனியன்<br/>
கண்ணிலும் வந்த புலனல்லன் காட்சியன்<br/>
பண்ணினில் வந்த பயனல்லன் பான்மையன்<br/>
எண்ணில் ஆ னந்தமும் எங்கள் பிரானே.      37<br/>
<br/>
3219<br/>
உத்தமன் எங்கும் உகக்கும் பெருங்கடல்<br/>
நித்திலச் சோதியன் நீலக் கருமையன்<br/>
எத்தனை காலமும் எண்ணுவர் ஈசனைச்<br/>
சித்தர் அமரர்கள் தேர்ந்தறி யாரே.        38<br/>
<br/>
3020<br/>
நிறம்பல எவ்வண்ணம் அவ்வண்ணம் ஈசன்<br/>
அறம்பல எவ்வண்ணம் அவ்வண்ணம் இன்பம்<br/>
மறம்பல எவ்வண்ணம் அவ்வண்ணம் பாவம்<br/>
புறம்பல காணினும் போற்றகி லாரே.        38<br/>
<br/>
3021<br/>
இங்குநின் றான்அங்கு நின்றனன் எங்குளன்<br/>
பொங்கிநின் றான்புவ னாபதி புண்ணியன்<br/>
கங்குல்நின் றான்கதிர் மாமதி ஞாயிறு<br/>
எங்குநின் றான்மழை போல்இறை தானே.       40<br/>
<br/>
3022<br/>
உணர்வது வாயுவே உத்தம மாயும்<br/>
உணர்வது நுண்ணறிவு எம்பெரு மானைப்<br/>
புணர்வது வாயும் புல்லிய தாயும்<br/>
உணர்வுடல் அண்டமும் ஆகிநின் றானே.      41<br/>
<br/>
3023<br/>
தன்வலி யால்உல கேழும் தரித்தவன்<br/>
தன்வலி யாலே அணுவினும் தான்நொய்யன்<br/>
தன்வலி யால்மலை எட்டினும் தான்சாரான்<br/>
தன்வலி யாலே தடம்கட லாமே.        42<br/>
<br/>
3024<br/>
ஏனோர் பெருமையன் ஆகிலும் எம்இறை<br/>
ஊனே சிறுமையும் உட்கலந்து அங்குளன்<br/>
வானோர் அறியும் அளவல்லன் மாதேவன்<br/>
தானே அறியும் தவத்தின் அளவே.         43<br/>
<br/>
3025<br/>
பிண்டாலம் வித்தில் எழுந்த பெருமுளைக்<br/>
குண்டாலம் காயத்துக் குதிரை பழுத்தது<br/>
உண்டனர் உண்டார் உணர்விலா மூடர்கள்<br/>
பிண்டத்துஉட் பட்டுப் பிணங்குகின்றார்களே.    44<br/>
<br/>
22.  சர்வ வியாபி<br/>
<br/>
3026<br/>
ஏயும் சிவபோகம் ஈதன்றி ஓரொளி<br/>
ஆயும் அறிவையும் மாயா உபாதியால்<br/>
ஏய பரிய புரியும் தனதுஎய்தும்<br/>
சாயும் தனது வியாபகம் தானே.          1<br/>
<br/>
3027<br/>
நான்அறிந்து அப்பொருள் நாடஇடம் இல்லை<br/>
நான்அறிந்து அங்கே வழியுற விம்மிடும்<br/>
ஊன்அறிந்து உள்ளே உயிர்க்கின்ற ஒண்சுடர்<br/>
தான்அறிந்து அங்கும் தலைப்பட லாமே        2<br/>
<br/>
3028<br/>
கடலிடை வாழ்கின்ற கௌவை உலகத்து<br/>
உடலிடை வாழ்வுகொண்டு உள்ளொளி நாடி<br/>
உடலிடை வைகின்ற உள்ளுறு தேவனைக்<br/>
கடலின் மலிதிரைக் காணலும் ஆமே.        3<br/>
<br/>
3029<br/>
பெருஞ்சுடர் மூன்றினும் உள்ளொளி யாகித்<br/>
தெரிந்துட லாய் நிற்கும் தேவர் பிரானும்<br/>
இருஞ்சுடர் விட்டிட்டு இகலிடம் எல்லாம்<br/>
பரிந்துடன் போகின்ற பல்கோரை யாமே.        4<br/>
<br/>
3030<br/>
உறுதியின் உள்வந்த உள்வினைப் பட்டு<br/>
இறுதியின் வீழ்ந்தார் இரணமது ஆகும்<br/>
சிறுதியின் உள்ளொளி திப்பிய மூர்த்தி<br/>
பெறுதியின் மேலோர் பெருஞ்சுட ராமே.       5<br/>
<br/>
3031<br/>
பற்றி னுள்ளே பரமாய பரஞ்சுடர்<br/>
முற்றினும் முற்றி முளைக்கின்ற மூன்றொளி<br/>
நெற்றியின் உள்ளே நினைவாய் நிலைதரு<br/>
மற்றவ னாய்னி ன்ற மாதவன் தானே.       6<br/>
<br/>
3032<br/>
தேவனும் ஆகும் திசைதிசை பத்துளும்<br/>
ஏவனும் ஆம்விரி நீருலகு ஏழையும்<br/>
ஆவனு மாம் அமர்ந்து எங்கும் உலகினும்<br/>
நாவனும் ஆகி நவிற்றுகின் றானே.     7<br/>
<br/>
3033<br/>
நோக்கும் கருடன் நொடிஏழ் உலகையும்<br/>
காக்கும் அவனித் தலைவனும் அங்குள<br/>
நீக்கும் வினைஎன் நிமலன் பிறப்பிலி<br/>
போக்கும் வரவும் புணரல் லானே.     8<br/>
<br/>
3034<br/>
செழுஞ்சடை யன் செம்பொ னேயொக்கும் மேனி<br/>
ஒழிந்தன னாயும் ஒருங்குடன் கூடும்<br/>
கழிந்திலன் எங்கும் பிறப்பிலன் ஈசன்<br/>
ஒழிந்திலகு ஏழுலகு ஒத்துநின் றானே.        9<br/>
<br/>
3035<br/>
உணர்வும் அவனே உயிரும் அவனே<br/>
புணர்வும் அவனே புலனும் அவனே<br/>
இணரும் அவன்தன்னை எண்ணலும் ஆகான்<br/>
துணரின் மலர்க்கந்தம் துன்னிநின் றானே.      10<br/>
<br/>
3036<br/>
புலமையின் நாற்றமில் புண்ணியன் எந்தை<br/>
நலமையின் ஞான வழக்கமும் ஆகும்<br/>
விலமையில் வைத்துள் வேதியர் கூறும்<br/>
பலமையில் எங்கும் பரந்துநின் றானே.     11<br/>
<br/>
3037<br/>
விண்ணவ னாய்உலகு ஏழுக்கு மேலுளன்<br/>
மண்ணவ னாய்வலம் சூழ்கடல் ஏழுக்கும்<br/>
தண்ணவன் ஆயது தன்மையின் நிற்பதோர்<br/>
கண்ணவ னாகிக் கலந்துநின் றானே.     12<br/>
<br/>
3038<br/>
நின்றனன் மாலொடு நான்முகன் தானாகி<br/>
நின்றனன் தான்நிலம் கீழொடு மேலென<br/>
நின்றனன் தான்நெடு மால்வரை ஏழ்கடல்<br/>
நின்றனன் தானே வளங்கனி யாயே.   13<br/>
<br/>
3039<br/>
புவனா பதிமிகு புண்ணியன் எந்தை<br/>
அவனே உலகில் அடர்பெரும் பாகன்<br/>
அவனே அரும்பல சீவனும் ஆகும்<br/>
அவனே இறையென மாலுற்ற வாறே.    14<br/>
<br/>
3040<br/>
உண்ணின்று ஒளிரும் உலவாப் பிராணனும்<br/>
விண்ணின்று இயங்கும் விரிகதிர்ச் செல்வனும்<br/>
மண்ணின்று இயங்கும் வாயுவு மாய் நிற்கும்<br/>
கண்ணின்று இயங்கும் கருத்தவன் தானே.     15<br/>
<br/>
3041<br/>
எண்ணும் எழுத்தும் இனஞ்செயல் அவ்வழிப்<br/>
பண்ணும் திறனும் படைத்த பரமனைக்<br/>
கண்ணிற் கவரும் கருத்தில் அதுஇது<br/>
உண்ணின்று உருக்கியோர் ஆயமும் ஆமே.      16<br/>
<br/>
3042<br/>
இருக்கின்ற எண்டிசை அண்டம்பா தாளம்<br/>
உருக்கொடு தன்னடு ஒங்கஇவ்வண்ணம்<br/>
கருக்கொடு எங்கும் கலந்திருந் தானே<br/>
திருக்கொன்றை வைத்த செழுஞ்சடை யானே.  17<br/>
<br/>
3043<br/>
பலவுடன் சென்றஅப் பார்முழுது ஈசன்<br/>
செலவுஅறி வார்இல்லை சேயன் அணியன்<br/>
அலைவிலன் சங்கரன் ஆதிஎம் ஆதி<br/>
பலவில தாய் நிற்கும் பான்மைவல் லானே.       18<br/>
<br/>
3044<br/>
அதுஅறி வானவன் ஆதிப் புராணன்<br/>
எதுஅறி யாவகை நின்றவன் ஈசன்<br/>
பொதுஅது வான புவனங்கள் எட்டும்<br/>
இதுஅறி வானநந்தி எங்கள் பிரானே.       19<br/>
<br/>
3045<br/>
நீரும் நிலனும் விசும்புஅங்கி மாருதம்<br/>
தூரும் உடம்புறு சோதியு மாய் உளன்<br/>
பேரும் பராபரன் பிஞ்ஞகன் எம்இறை<br/>
ஊரும் சகலன் உலப்பிலி தானே.       20<br/>
<br/>
3046<br/>
மூலன் உரைசெய்த மூவா யிரந்தமிழ்<br/>
மூலன் உரைசெய்த முன்னூறு மந்திரம்<br/>
மூலன் உரைசெய்த முப்பது உபதேசம்<br/>
மூலன் உரைசெய்த மூன்றும் ஒன்றாமே.         21<br/>
<br/>
23. வாழ்த்து<br/>
<br/>
3047<br/>
வாழ்கவே வாழ்கஎன் நந்தி திருவடி<br/>
வாழ்கவே வாழ்க மலமறுத் தான்பதம்<br/>
வாழ்கவே வாழ்கமெய்ஞ் ஞானத் தவன்தாள்<br/>
வாழ்கவே வாழ்க மலமிலான் பாதமே.        1.<br/>
<br/>
ஒன்பதாம் தந்திரம் முற்றிற்று.<br/>
திருமூலர் திருமந்திரம் முற்றிற்று<br/>
<br/>
திருச்சிற்றம்பலம்<br/>
<br/>
</dd></body></body></html><!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>tirumantiram of tirumUlar -part IIIc    (2649-3047) (in tamil script, Unicode/UTF-8 format)</title>
</head>
<body>
<body bgcolor="white" text="#800000">
<center><img src="pmdr0.gif"/></center>
<hr noshade="" width="50%"/><br/>
<center><h2> tirumantiram of tirumUlar - part IIIc (2649-3047)<br/>
(in Tamil Script, unicode/UTF-8 format) <p>
திருமந்திரம்  (திருமூலர்)<br/>
ஒன்பதாம் தந்திரம்   (2649-3047)<br/>
</p></h2></center>
<hr noshade="" width="50%"/><br/> 
This webpage with Tamil Text is based on Unicode encoding.<br/> 
To view the Tamil text correctly you need to set up the following: <br/><br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/><br/>
ii)Use a browser that is capable of handling UTF-8 based pages<br/><br/>
(Netscape 6, Internet Explorer 5) with the Unicode Tamil font<br/>
chosen as the default font for the UTF-8 char-set/encoding view. <br/>
In case of difficulties send an email request to <a href="mailto:kalyan@geocities.com">
kalyan@geocities.com</a> or <a href="mailto:kumar@vt.edu">
kumar@vt.edu</a><br/>
<br/>
C -  Project Madurai 2002<br/>
Project Madurai is an open, voluntary, worldwide initiative devoted to preparation of <br/>
electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<dd> <b><a href="http://www.projectmadurai.org/">http://www.projectmadurai.org/ </a></b><br/>
You are welcome to freely distribute this file, provided this header page is kept intact.<br/>
<hr noshade=""/><br/>
<br/>
திருமந்திரம்  <br/>
ஒன்பதாம் தந்திரம்<br/>
<br/>
1. குருமட தரிசனம்<br/>
<br/>
2649<br/>
பலியும் அவியும் பரந்து புகையும்<br/>
ஒலியும் ஈசன் தனக்கென்ற உள்கிக்<br/>
குவியும் குருமடம் கண்டவர் தாம்போய்த்<br/>
தளிரும் மலரடி சார்ந்துநின் றாரே.       1<br/>
<br/>
2650<br/>
இவன்இல்லம் அல்லது அவனுக்கு அங்கு இல்லை<br/>
அவனுக்கும் வேறு இல்லம் உண்டா அறியின்<br/>
அவனுக்கு இவனில்லம் என்றென்று அறிந்தும்<br/>
அவனைப் புறம்புஎன்று அரற்றுகின் றாரே.       2<br/>
<br/>
2651<br/>
நாடும் பெருந்துறை நான்கண்டு கொண்டபின்<br/>
கூடும் சிவனது கொய்மலர்ச் சேவடி<br/>
தேட அரியன் சிறப்பிலி எம்இறை<br/>
ஓடும் உலகுயிர் ஆகிநின் றானே.        3<br/>
<br/>
2652<br/>
இயம்புவன் ஆசனத் தோடு மலையும்<br/>
இயம்புவன் சித்தக் குகையும் இடமும்<br/>
இயம்புவன் ஆதாரத் தோடு வனமும்<br/>
இயம்புவன் ஈராறு இருநிலத் தோர்க்கே.      4<br/>
<br/>
2653<br/>
முகம்பீடம் மாமடம் முன்னிய தேயம்<br/>
அகம்பர வர்க்கமே ஆசில்செய் காட்சி<br/>
அகம்பர மாதனம் எண்எண் கிரியை<br/>
சிதம்பரம் தற்குகை ஆதாரம் தானே.        5<br/>
<br/>
2654<br/>
அகமுக மாம்பீடம் ஆதார மாகும்<br/>
சகமுக மாம்சத்தி யாதன மாகும்<br/>
செகமுக மாம்தெய்வ மேசிவ மாகும்<br/>
அகமுகம் ஆய்ந்த அறிவுடை யோர்க்கே.      6<br/>
<br/>
2655<br/>
மாயை இரண்டும் மறைக்க மறைவுறும்<br/>
காயம்ஓர் ஐந்தும் கழியத்தா னாகியே<br/>
தூய பரஞ்சுடர் தோன்றச் சொரூபத்துள்<br/>
ஆய்பவர் ஞானாதி மோனத்த ராமே.       7<br/>
<br/>
2.  ஞானகுரு தரிசனம்<br/>
<br/>
2656<br/>
ஆறொடு முப்பதும் அங்கே அடங்கிடில்<br/>
கூறக் குருபரன் கும்பிடு தந்திடும்<br/>
வேறே சிவபதம் மேலாய் அளித்திடும்<br/>
பேறாக ஆனந்தம் பேணும் பெருகவே.       1<br/>
<br/>
2657<br/>
துரியங்கள் மூன்றும் கடந்தொளிர் சோதி<br/>
அரிய பரசிவம் யாவையும் ஆகி<br/>
விரிவு குவிவுஅற விட்ட நிலத்தே<br/>
பெரிய குருபதம் பேசஒண் ணாதே.       2<br/>
<br/>
2658<br/>
ஆயன நந்தி அடிக்குஎன்தலைபெற்றேன்<br/>
வாயன நந்தியை வாழ்த்தஎன் வாய்பெற்றேன்<br/>
காயன நந்தியைக் காணஎன் கண்பெற்றேன்<br/>
சேயன நந்திக்குஎன் சிந்தைபெற் றேனே.        3<br/>
<br/>
2659<br/>
கருடன் உருவம் கருதும் அளவில்<br/>
பருவிடம் தீர்ந்து பயம்கெடு மாபோல்<br/>
குருவின் உருவம் குறித்த அப் போதே<br/>
திரிமலம் தீர்ந்து சிவன்அவன் ஆமே.  4<br/>
<br/>
2660<br/>
அண்ணல் இருப்பிடம் ஆரும் அறிகிலர்<br/>
அண்ணல் இருப்பிடம் ஆய்ந்துகொள் வார்களுக்கு<br/>
அண்ணல் அழிவின்றி உள்ளே அமர்ந்திடும்<br/>
அண்ணலைக் காணில் அவன்இவன் ஆமே.     5<br/>
<br/>
2661<br/>
தோன்ற அறிதலும் தோன்றல் தோன்றாமையும்<br/>
மான்ற அறிவு மறிநன வாதிகள்<br/>
மூன்றவை நீங்கும் துரியங்கள்  மூன்றற<br/>
ஊன்றிய நந்தி உயர்மோனத் தானே.        6<br/>
<br/>
2662<br/>
சந்திர பூமிக் குள்தன்புரு வத்திடைக் <br/>
கந்த மலரில் இரண்டிதழ்க் கன்னியும்<br/>
பந்தம் இலாத பளிங்கின் உருவினள்<br/>
பந்தம் அறுத்த பரம்குரு பற்றே.         7<br/>
<br/>
2663<br/>
மனம்புகுந் தான்உலகு ஏழும் மகிழ<br/>
நிலம்புகுந் தான்நெடு வானிலம் தாங்கிச்<br/>
சினம்புகுந் தான்திசை எட்டும்நடுங்க<br/>
வனம்புகுந் தான்ஊர் வடக்கென்பது ஆமே.      8<br/>
<br/>
2664<br/>
தானான வண்ணமும் கோசமும் சார்தரும்<br/>
தானாம் பறவை வனமெனத் தக்கன<br/>
தானான சோடச மார்க்கந்தான் நின்றிடில்<br/>
தாமாம் தசாங்கமும் வேறுள்ள தானே.         9<br/>
<br/>
2665<br/>
மருவிப் பிரிவுஅறி யாஎங்கள் மாநந்தி<br/>
உருவம் நினைக்க நின்று உள்ளே உருக்கும்<br/>
கருவில் கரந்துஉள்ளம் காணவல் லார்க்குஇங்கு<br/>
அருவினை கண்சோரும் அழிவார் அகத்தே.     10<br/>
<br/>
2666<br/>
தலைப்பட லாம்எங்கள் தத்துவன் தன்னைப்<br/>
பலப்படு பாசம் அறுத்துஅறுத் திட்டு<br/>
நிலைப்பெற நாடி நினைப்பற உள்கில்<br/>
தலைப்பட லாகும் தருமமும் தானே.        11<br/>
<br/>
2667<br/>
நினைக்கின் நினைக்கும் நினைப்பவர் தம்மைச்<br/>
சுனைக்குள் விளைமலர்ச் சோதியி னானைத்<br/>
தினைப்பிளந் தன்ன சிறுமைய ரேனும்<br/>
கனத்த மனத்தடைந் தால்உயர்ந் தாரே.       12<br/>
<br/>
2668<br/>
தலைப்படும் காலத்துத் தத்துவம் தன்னை<br/>
விலக்குறின் மேவை விதியென்றும் கொள்க<br/>
அனைத்துஉல காய் நின்ற ஆதிப் பிரானை<br/>
நினைப்புறு வார்பத்தி தேடிக் கொள்வாரே.       13<br/>
<br/>
2669<br/>
நகழ்வுஒழிந் தார்அவர் நாதனை யுள்கி<br/>
நிகழ்வுஒழிந் தார்எம் பிரானொடும் கூடித்<br/>
திகழ்வொழிந் தார்தங்கள் சிந்தையின் உள்ளே<br/>
புகழ்வழி காட்டிப் புகுந்துநின் றானே.       14<br/>
<br/>
2670<br/>
வந்த மரகத மாணிக்க ரேகைபோல்<br/>
சந்திடு மாமொழிச் சற்குரு சன்மார்க்கம்<br/>
இந்த இரேகை இலாடத்தின் மூலத்தே<br/>
சுந்தரச் சோதியுள் சோதியும் ஆமே.        15<br/>
<br/>
2671<br/>
உண்ணும் வாயும் உடலும் உயிருமாய்க்<br/>
கண்ணுமா யோகக் கடவுள் இருப்பது<br/>
மண்ணு நீரனல் காலொடு வானுமாய்<br/>
விண்ணு மின்றி வெளியானோர் மேனியே.       16<br/>
<br/>
2672<br/>
பரசு பதியென்று பார்முழு தெல்லாம்<br/>
பரசிவன் ஆணை நடக்கும் பாதியால்<br/>
பெரிய பதிசெய்து பின்னாம் அடியார்க்கு<br/>
உரிய பதியும்பா ராக்கி நின்றானே.        17<br/>
<br/>
2673<br/>
அம்பர நாதன் அகலிடம் நீள்பொழில்<br/>
தம்பர மல்லது தாமறியோம் என்பர்<br/>
உம்பருள் வானவர் தானவர் கண்டிலர்<br/>
எம்பெரு மான்அருள் பெற்றிருந் தாரே.      18<br/>
<br/>
2674<br/>
கோவணங் கும்படி கோவண மாகிப்பின்<br/>
நாவணங் கும்படி நந்தி அருள்செய்தான்<br/>
தேவணங் கோம்இனிச் சித்தம் தெளிந்தனம்<br/>
போய்வணங் கும்பொரு ளாயிருந் தோமே.      19<br/>
<br/>
3.  பிரணவ சமாதி<br/>
<br/>
2675<br/>
தூலப் பிரணவம் சொரூபானந்தப் பேருரை<br/>
பாலித்த சூக்கும மேலைப் சொரூபப்பெண்<br/>
சூலித்த முத்திரை ஆங்கதிற்காரணம்<br/>
மேலைப் பிரணவம் வேதாந்த வீதியே.        1<br/>
<br/>
2676<br/>
ஓம்எனும் ஓங்காரத் துள்ளே ஒருமொழி<br/>
ஓம்எனும் ஓங்காரத் துள்ளே உருஅரு<br/>
ஓம்எனும் ஓங்காரத் துள்ளே பலபேதம்<br/>
ஓம்எனும் ஓங்காரம் ஒண்முத்தி சித்தியே.        2<br/>
<br/>
2677<br/>
ஓங்காரத் துள்ளே உதித்தஐம் பூதங்கள்<br/>
ஓங்காரத் துள்ளே உதித்த சராசரம்<br/>
ஓங்கார தீதத்து உயிர்மூன்றும் உற்றன<br/>
ஓங்கார சீவ பரசிவ ரூபமே.            3<br/>
<br/>
2678<br/>
வருக்கம் சுகமாம் பிரமமும் ஆகும்<br/>
அருக்கம் சராசரம் ஆகும் உலகில்<br/>
தருக்கிய ஆதாரம் எல்லாம்தன் மேனி<br/>
சுருக்கம்இல் ஞானம் தொகுத் துணர்ந் தோரே.       4<br/>
<br/>
2679<br/>
மலையும் மனோபவம் மருள்வன ஆவன<br/>
நிலையில் தரிசனம் தீப நெறியாம்<br/>
தலமும் குலமும் தவம்சித்த மாகும்<br/>
நலமும்சன் மார்க்கத்து உபதேசம் தானே.        5<br/>
<br/>
2680<br/>
சோடச மார்க்கமும் சொல்லும்சன்மார்க்கிகட்கு<br/>
ஆடிய ஈராறின் அந்தமும் ஈரேழிற்<br/>
கூடிய அந்தமும் கோதண்ட மும்கடந்து<br/>
ஏறியே ஞானஞே யாந்தத்து இருக்கவே.       6<br/>
<br/>
4.  ஒளி<br/>
<br/>
2681<br/>
ஒளியை அறியில் உருவும் ஒளியும்<br/>
ஒளியும் உருவம் அறியில் உருவாம்<br/>
ஒளியின் உருவம் அறியில் ஒளியே<br/>
ஒளியும் உருக உடனிருந் தானே.        1<br/>
<br/>
2682<br/>
புகல்எளி தாகும் புவனங்கள் எட்டும்<br/>
அகல்ஒளி தாய்இருள் ஆசற வீசும்<br/>
பகல்ஒளி செய்தும் அத்தா மரையிலே<br/>
இகல்ஒளி செய்துஎம் பிரான்இருந் தானே.       2<br/>
<br/>
2683<br/>
விளங்கொளி அங்கி விரிகதிர் சோமன்<br/>
துளங்கொளி பெற்றன சோதி யருள<br/>
வளங்கொளி பெற்றதே பேரொளி வேறு<br/>
களங்கொளி செய்து கலந்து நின்றானே.          3<br/>
<br/>
2684<br/>
இளங்கொளி ஈசன் பிறப்பொன்றும் இல்லி<br/>
துளங்கொளி ஞாயிறும் திங்களும் கண்கள்<br/>
வளங்கொளி அங்கியும் மற்றைக்கண் நெற்றி<br/>
விளங்கொளி செய்கின்ற மெய்காய மாமே.         4<br/>
<br/>
2685<br/>
மேல்ஒளி கீழ்அதன் மேவிய மாருதம்<br/>
பால்ஒளி அங்கி பரந்தொளி ஆகாசம்<br/>
நீர்ஒளி செய்து நெடுவிசும்பு ஒன்றிலும்<br/>
மேல்ஒளி ஐந்தும் ஒருங்கொளி யாமே.         5<br/>
<br/>
2686<br/>
மின்னிய தூவொளி மேதக்க செவ்வொளி<br/>
பன்னிய ஞானம் பரந்து பரத்தொளி<br/>
துன்னிய ஆறுஒளி தூய்மொழி நாடொறும்<br/>
உன்னிய வாறுஒளி ஒத்தது தானே.           6<br/>
<br/>
2667<br/>
விளங்கொளி மின்னொளி யாகிக் கரந்து<br/>
துளங்கொளி ஈசனைச் சொல்லும்எப் போதும்<br/>
உளங்கொளி ஊனிடை நின்றுயிர்க் கின்ற<br/>
வளங்கொளி எங்கும் மருவிநின் றானே.        7<br/>
<br/>
2688<br/>
விளங்கொளி அவ்வொளி அவ்விருள் மன்னும்<br/>
துளங்கொளி யான்தொழு வார்க்கும் ஒளியான்<br/>
அளங்கொளி ஆரமு தாகநஞ் சாரும்<br/>
களங்கொளி ஈசன் கருத்தது தானே.          8<br/>
<br/>
2689<br/>
இயலங்கியது எவ்வொளி அவ்வொளி ஈசன்<br/>
துலங்கொளி போல்வது தூங்கருட் சத்தி<br/>
விளங்கொளி மூன்றே விரிசுடர் தோன்றி<br/>
உளங்கொளி யுள்ளே ஒருங்கிகின் றானே.        9<br/>
<br/>
2690<br/>
உலங்கொளி யாவதுஎன் உள்நின்ற சீவன்<br/>
வளங்கொளி யாய்நின்ற மாமணிச் சோதி<br/>
விளங்கொளி யாய்மின்னி விண்ணில் ஒடுங்கி<br/>
வளங்கொளி ஆயத்து ளாகிநின் றானே.       10<br/>
<br/>
2691<br/>
விளங்கொளி யாய்நின்ற விகிர்தன் இருந்த<br/>
துளங்கொளி பாசத்துள் தூங்கிருள் சேராக்<br/>
களங்கிருள் நட்டமே கண்ணுதல் ஆட<br/>
விளங்கொளி உள்மனத்து ஒன்றிநின் றானே.       11<br/>
<br/>
2692<br/>
போது கருங்குழற் போனவர் தூதிடை<br/>
ஆதி பரத்தை அமரர் பிரானொடும்<br/>
சோதியும் அண்டத்துஅப் பாலுற்ற தூவொளி<br/>
நீதியின் நல்லிருள் நீக்கிய வாறே.          12<br/>
<br/>
2693<br/>
உண்டில்லை என்னும் உலகத்து இயல்பிது<br/>
பண்டில்லை என்னும் பரங்கதி யுண்டுகொல்<br/>
கண்டில்லை மானுடர் கண்ட கருத்துறில்<br/>
விண்டில்லை உள்ளே விளக்கொளி யாமே.       13<br/>
<br/>
2694<br/>
சுடருற ஒங்கிய ஒள்ளொளி ஆங்கே<br/>
படருறு காட்சிப் பகலவன் ஈசன்<br/>
அடருறு மாயையின் ஆரிருள் வீசில்<br/>
உடலுறு ஞாலத் துறவியின் ஆமே.         14<br/>
<br/>
2695<br/>
ஒளி பவ ளத்திரு மேனிவெண் ணீற்றன்<br/>
அளிபவ ளச்சொம்பொன் ஆதிப் பிரானும்<br/>
களிபவ ளத்தினன் காரிருள் நீங்கி<br/>
ஒளிபவ ளத்தென்னோடு ஈசன் நின் றானே.    15<br/>
<br/>
2696<br/>
ஈசன்நின் றான்இமை யோர்கள் நின் றார்நின்ற<br/>
தேசம்ஒன் றின்றித் திகைத்துஇழைக் கின்றனர்<br/>
பாசம்ஒன் றாகப் பழவினை பற்றற<br/>
வாசம்ஒன் றாமலர் போன்றது தானே.        16<br/>
<br/>
2697<br/>
தானே யிருக்கும் அவற்றில் தலைவனும்<br/>
தானே யிருக்கும் அவனென நண்ணிடும்<br/>
வானாய் இருக்கும்இம் மாயிரு ஞாலத்துப்<br/>
பானாய் இருக்கப் பரவலும் ஆமே.           17<br/>
<br/>
5.  தூல பஞ்சாக்கரம்<br/>
<br/>
2698<br/>
ஐம்பது எழுத்தே அனைத்துவே தங்களும்<br/>
ஐம்பது எழுத்தே அனைத்துஆக மங்களும்<br/>
ஐம்பது எழுத்தின் அடைவை அறிந்தபின்<br/>
ஐம்பது எழுத்தே அஞ்செழுத் தாமே.          1<br/>
<br/>
2699<br/>
அகார முதலாக ஐம்பத்தொன்று ஆகி<br/>
உகார முதலாக ஓங்கி உதித்து<br/>
மகார இறுதியாய் மாய்ந்துமாய்ந்து ஏறி<br/>
நகார முதலாகும் நந்திதன் நாமமே.         2<br/>
<br/>
2700<br/>
அகராதி ஈரெண் கலந்த பரையும்<br/>
உகராதி தன்சத்தி உள்ளொளி ஈசன்<br/>
சிகராதி தான்சிவ வேதமே கோணம்<br/>
நகராதி தான்மூலமந்திரம் நண்ணுமே.         3<br/>
<br/>
2701<br/>
வாயொடு கண்டம் இதயம் மருவுந்தி<br/>
ஆய இலிங்கம் அவற்றின்மேல் அவ்வாய்த்<br/>
தூயதோர் துண்டம் இருமத் தகம்செல்லல்<br/>
ஆயதுஈ றாம்ஐந்தோடு ஆம்எழுத்து அஞ்சுமே.      4<br/>
<br/>
2702<br/>
கிரணங்கள் ஏழும் கிளர்ந்தெரி பொங்கிக்<br/>
கரணங்கள் விட்டுயிர் தானெழும் போது<br/>
மரணம்கை வைத்துஉயிர் மாற்றிடும் போதும்<br/>
அரணம்கை கூட்டுவது அஞ்செழுத் தாமே.        5<br/>
<br/>
2703<br/>
ஞாயிறு திங்கள் நவின்றெழு காலத்தில்<br/>
ஆயுறு மந்திரம் ஆரும் அறிகிலார்<br/>
சேயுறு கண்ணி திருஎழுத்து அஞ்சையும்<br/>
வாயுறு ஓதி வழுத்தலும் ஆமே.        6<br/>
<br/>
2704<br/>
தெள்ளமுது ஊறச் சிவாய நமஎன்று<br/>
உள்ளமுது ஊற ஒருகால் உரைத்திடும்<br/>
வெள்ளமுது ஊறல் விரும்பிஉண் ணாதவர்<br/>
துள்ளிய நீர்போல் சுழல்கின்ற வாறே.         7<br/>
<br/>
2705<br/>
குருவழி யாய குணங்களில் நின்று<br/>
கருவழி யாய கணக்கை அறுக்க<br/>
வரும்வழி மாள மறுக்கவல் லார்கட்கு<br/>
அருள்வழி காட்டுவது அஞ்செழுத் தாமே.         8<br/>
<br/>
2706<br/>
வெறிக்க வினைத்துயிர் வந்திடும் போது<br/>
செறிக்கின்ற நந்தி திருஎழுத்து ஓதும்<br/>
குறிப்பது உன்னில் குரைகழல் கூட்டும்<br/>
குறிப்பறி வான்தவம் கோன்உரு வாமே.          9<br/>
<br/>
2707<br/>
நெஞ்சு நினைந்துதம் வாயாற் பிரான்என்று<br/>
துஞ்சும் பொழுதுன் துணைத்தாள் சரண்என்று<br/>
மஞ்சு தவழும் வடவரை மீதுரை<br/>
அஞ்சில் இறைவன் அருள்பெற லாமே.       10<br/>
<br/>
2708<br/>
பிரான்வைத்த ஐந்தின் பெருமை யுணராது<br/>
இராமாற்றம் செய்வார்கொல் ஏழை மனிதர்<br/>
பராமுற்றும் கீழோடு பல்வகை யாலும்<br/>
அராமுற்றும் சூழ்ந்த அகலிடம் தானே.         11<br/>
<br/>
6. சூக்கும பஞ்சாக்கரம்<br/>
<br/>
2709<br/>
எளிய வாதுசெய் வார்எங்கள் ஈசனை<br/>
ஒளியை உன்னி உருகும் மனத்தராய்த்<br/>
தெளிய ஒதிச்சிவாயநம என்னும்<br/>
குளிகை யிட்டுப் பொன் னாக்குவன் கூட்டையே.        1<br/>
<br/>
2710<br/>
சிவன்சத்தி சீவன் செறுமல மாயை<br/>
அவஞ்சேர்த்த பாச மலம்ஐந்து அகலச்<br/>
சிவன்சத்தி தன்னுடன் சீவனார் சேர<br/>
அவம்சேர்த்த பாசம் அணுககி லாவே.        2<br/>
<br/>
2711<br/>
சிவன்அரு ளாய சிவன்திரு நாமம்<br/>
சிவன்அருள் ஆன்மா திரோதம் மலமாயை<br/>
சிவன்முத லாகச் சிறந்து நிரோதம்<br/>
பவமது அகன்று பரசிவன் ஆமே.         3<br/>
<br/>
2712<br/>
ஓதிய நம்மலம் எல்லாம் ஒழித்திட்டு அவ்<br/>
ஆதி தனைவிட்டு இறையருள் சத்தியால்<br/>
தீதில் சிவஞான யோகமே சித்திக்கும்<br/>
ஓதும் சிவாயமலமற்ற உண்மையே.        4<br/>
<br/>
2713<br/>
நமாதி நனாதி திரோதாயி யாகித்<br/>
தம்ஆதிய தாய்நிற்கத் தான்அந்தத் துற்றுச்<br/>
சமாதித் துரியம் தமதுஆகம் ஆகவே<br/>
நமாதி சமாதி சிவமாதல் எண்ணவே.         5<br/>
<br/>
2714<br/>
அருள்தரும் ஆயமும் அத்தனும் தம்மில்<br/>
ஒருவனை ஈன்றவர் உள்ளுறும் மாயை<br/>
திரிமலம் நீங்கிச் சிவாயஎன்று ஓதும்<br/>
அருவினை தீர்fப்பதும் அவ்வெழுத் தாமே.       6<br/>
<br/>
2715<br/>
சிவசிவ என்றே தெளிகிலர் ஊமர்<br/>
சிவசிவ வாயுவும் தேர்ந்துள் அடங்கச்<br/>
சிவசிவ ஆய தெளிவின் உள் ளார்கள்<br/>
சிவசிவ ஆகும் திருவருள் ஆமே.           7<br/>
<br/>
2716<br/>
சிவசிவ என்கிலர் தீவினை யாளர்<br/>
சிவசிவ என்றிடத் தீவினை மாளும்<br/>
சிவசிவ என்றிடத் தேவரும் ஆவர்<br/>
சிவசிவ என்னச் சிவகதி தானே.       8<br/>
<br/>
2717<br/>
நவமென்னும் நாமத்தை நாவில் ஒடுக்கிச்<br/>
சிவமென்னும் நாமத்தைச் சிந்தையுள் ஏற்றப்<br/>
பவமது தீரும் பரிசும்அது அற்றால்<br/>
அவதி தீரும் அறும்பிறப்பு அன்றோ.              9<br/>
<br/>
7.  அதிசூக்கும பஞ்சாக்கரம்<br/>
<br/>
2718<br/>
சிவாய நமவெனச் சித்தம் ஒருக்கி<br/>
அவாயம் அறவே அடிமைய தாக்கிச்<br/>
சிவாய சிவசிவ என்றென்றே சிந்தை<br/>
அவாயம் கெடநிற்க ஆனந்தம் ஆமே.         1<br/>
<br/>
2719<br/>
செஞ்சுடர் மண்டலத்து ஊடுசென்று அப்புறம்<br/>
அஞ்சண வும்முறை ஏறிவழிக் கொண்டு<br/>
துஞ்சும் அவன்சொன்ன காலத்து இறைவனை<br/>
நெஞ்சென நீங்கா நிலைபெற லாகுமே.        2<br/>
<br/>
2720<br/>
அங்கமும் ஆகம வேதமது ஓதினும்<br/>
எங்கள் பிரான்எழுத்து ஒன்றில் இருப்பது<br/>
சங்கைகெட்டு அவ்எழுத்து ஒன்றையும் சாதித்தால்<br/>
அங்கரை சேர்ந்த அருங்கலம் ஆமே.         3<br/>
<br/>
2721<br/>
பழுத்தன ஐந்தும் பழமறை யுள்ளே<br/>
விழித்துஅங்கு உறங்கும் வினைஅறி வாரில்லை<br/>
எழுத்துஅறி வோம்என்று உரைப்பார்கள் ஏதர்<br/>
எழுத்தை அழுத்தும் எழுத்துஅறி யாரே.           4<br/>
<br/>
8.1  திருக்கூத்து தரிசனம்<br/>
<br/>
2722<br/>
எங்கும் திருமேனி எங்கும் சிவசத்தி<br/>
எங்கும் சிதம்பரம் எங்கும் திருநட்டம்<br/>
எங்கும் சிவமாய் இருத்தலால் எங்கெங்கும்<br/>
தங்கும் சிவனருள் தன்விளை யாட்டதே.         1<br/>
<br/>
2723<br/>
சிற்பரஞ் சோதி சிவானந்தக் கூத்தனைச்<br/>
சொற்பத மாம்அந்தச் சுந்தரக் கூத்தனைப்<br/>
பொற்பதிக் கூத்தனைப் பொன்தில்லைக் கூத்தனை<br/>
அற்புதக் கூத்தனை யார்அறி வாரே.         2<br/>
<br/>
8.2  சிவானந்தக் கூத்து<br/>
<br/>
2724<br/>
தான்அந்தம் இல்லாச் சதானந்த சத்திமேல்<br/>
தேன்உந்தும் ஆனந்த மாநடம் கண்டீர்<br/>
ஞானம் கடந்து நடஞ்செய்யும் நம்பிக்கு அங்கு<br/>
ஆனந்தக் கூத்தாட ஆடரங்கு ஆனதே.        3<br/>
<br/>
2725<br/>
ஆனந்தம் ஆடரங்கு ஆனந்தம் பாடல்கள்<br/>
ஆனந்தம் பல்லியம் ஆனந்தம் வாச்சியம்<br/>
ஆனந்தம் ஆக அகில சராசரம்<br/>
ஆனந்தம் ஆனந்தக் கூத்துஉகந் தானுக்கே.        4<br/>
<br/>
2726<br/>
ஒளியாம் பரமாம் உளதாம் பரமும்<br/>
அளியார் சிவகாமி யாகும் சமயக்<br/>
களியார் பரமும் கருதுறை யந்தக்<br/>
தெளிவாம் சிவானந்த நட்டத்தின் சித்தியே.      5<br/>
<br/>
2727<br/>
ஆன நடம்ஐந்து அகள சகளத்தர்<br/>
ஆன நடமாடி ஐங்கரு மத்தாக<br/>
ஆன தொழில்அரு ளால்ஐந் தொழில்செய்தே<br/>
தேன்மொழி பாகன் திருநட மாடுமே.        6<br/>
<br/>
2728<br/>
பூதாண்ட பேதாண்ட போகாண்ட யோகண்ட<br/>
மூதாண்ட முத்தாண்ட மோகாண்ட தேகாண்ட<br/>
தாகாண்ட ஐங்கரு மாத்தாண்ட தற்பரத்து<br/>
ஏகாந்த மாம்பிர மாண்டத்த என்பவே.        7<br/>
<br/>
2729<br/>
வேதங்கள் ஆட மிகுஆ கமம் ஆடக்<br/>
கீதங்கள் ஆடக் கிளர்அண்டம் ஏழாடப்<br/>
பூதங்கள் ஆடப் புவனம் முழுதாட<br/>
நாதம்கொண் டாடினான் ஞானாந்தக் கூத்தே.        8<br/>
<br/>
2730<br/>
பூதங்கள் ஐந்தில் பொறியில் புலன்ஐந்தில்<br/>
வேதங்கள் ஐந்தின் மிகும்ஆ கமந்தன்னில்<br/>
ஓதும் கலைகாலம் ஊழியுடன் அண்டப்<br/>
போதங்கள் ஐந்தில் புணர்ந்தாடும் சித்தனே.       9   <br/>
<br/>
2731<br/>
தேவர் சுரர்நரர் சித்தர்வித் தியாதரர்<br/>
மூவர்கள் ஆதியின் முப்பத்து மூவர்கள்<br/>
தாபதர் சத்தர் சமயம் சராசரம்<br/>
யாவையும் ஆடிடும் எம்மிறை யாடவே.         10<br/>
<br/>
8.3  சுந்தரக் கூத்து<br/>
<br/>
2732<br/>
அண்டங்கள் ஏழினிக்கு அப்புறத்து அப்பால்<br/>
உண்டென்ற சத்தி சதாசிவத்து உச்சிமேல்<br/>
கண்டம் கரியான் கருணை திருவுருக்<br/>
கொண்டுஅங்கு உமைகாணக் கூத்துஉகந் தானே.      11<br/>
<br/>
2733<br/>
கொடிகட்டி பாண்டுரங் கோடுசங் காரம்<br/>
நடம் எட்டோ டு ஐந்துஆறு நாடியுள் நாடும்<br/>
திடம்உற்று ஏழும்தேவ தாருவும் தில்லை<br/>
வடம் உற்ற மாவனம் மன்னவன் தானே.         12<br/>
<br/>
2734<br/>
பரமாண்டத்து ஊடே பராசத்தி பாதம்<br/>
பரமாண்டத்து ஊடே படரொளி ஈசன்<br/>
பரமாண்டத்து ஊடே படர்தரு நாதம்<br/>
பரமாண்டத்து ஊடே பரன்நடம் ஆடுமே.         13<br/>
<br/>
2735<br/>
அங்குசம் என்ன எழுமார்க்கம் போதத்தில்<br/>
தங்கிய தொந்தி எனும்தாள ஒத்தினில்<br/>
சங்கரன் மூலநா டிக்குள் தரித்தாடல்<br/>
பொங்கிய காலம் புகும்போகல் இல்லையே.     14<br/>
<br/>
2736<br/>
ஆன்நந்தி யாடிபின் நவக் கூத்தாடிக்<br/>
கான்நந்தி யாடிக் கருத்தில் தரித்தாடி<br/>
மூனச் சுழுனையுள் ஆடி முடிவில்லா<br/>
ஞானத்துள் ஆடி முடித்தான் என் நாதனே.       15<br/>
<br/>
2737<br/>
சத்திகள் ஐந்தும் சிவபேதம் தான்ஐந்தும்<br/>
முத்திகள் எட்டும் முதலாம் பதம் எட்டும்<br/>
சித்திகள் எட்டும் சிவபதம் தான்எட்டும்<br/>
சுத்திகள் எட்டுஈசன் தொல்நடம் ஆடுமே.      16<br/>
<br/>
2738<br/>
மேகங்கள் ஏழும் விரிகடல் தீவேழும்<br/>
தேகங்கள் சூழும் சிவபாற் கரன் ஏழும்<br/>
தாகங்கள் ஏழும் சாந்திகள் ஏழும்<br/>
ஆகின்ற நந்தி அடிக்கீழ் அடங்குமே.       17<br/>
<br/>
8.4  பொற்பதிக் கூத்து<br/>
<br/>
2739<br/>
தெற்கு வடக்குக் கிழக்குமேற்கு உச்சியில்<br/>
அற்புத மானதோர் அஞ்சு முகத்திலும்<br/>
ஒப்பில்பே ரின்பத்து உபய உபயத்துள்<br/>
தற்பரன் நின்று தனிநடம் செய்யுமே.          18<br/>
<br/>
2740<br/>
அடிஆர் பவரே அடியவர் ஆமால்<br/>
அடியார்பொன் அம்பலத்து ஆடல்கண்டாரே<br/>
அடியார் அரனடி ஆனந்தம் கண்டோ ர்<br/>
அடியார் ஆனவர் அத்தருள் உற்றோர்.     19<br/>
<br/>
2741<br/>
அடங்காத என்னை அடக்கி அடிவைத்து<br/>
இடம்காண் பரானநத்தத் தேஎன்னை இட்டு<br/>
நடந்தான் செயும்நந்தி நன்ஞானக் கூத்தன்<br/>
படம்தான்செய்து உள்ளுள் படிந்திருந் தானே.       20<br/>
<br/>
2742<br/>
உம்பரில் கூத்தனை உத்தமக் கூத்தனைச்<br/>
செம்பொன் திருமன்றுள் சேவகக் கூத்தனைச்<br/>
சம்பந்தக் கூத்தனைத் தற்பரக் கூத்தனை<br/>
இன்புற நாடிஎன் அன்பில்வைத் தேனே.       21<br/>
<br/>
2743<br/>
மாணிக்கக் கூத்தனை வண்தில்லைக் கூத்தனைப்<br/>
பூணுற்ற மன்றுள் புரிசடைக் கூத்தனைச்<br/>
சேணுற்ற சோதிச் சிவானந்தக் கூத்தனை<br/>
ஆணிப்பொற் கூத்தனை யாருரைப் பாரே.        22<br/>
<br/>
2744<br/>
விம்மும் வெருவும் விழும்எழும் மெய்சோரும்<br/>
தம்மையும் தாமறி யார்கள் சதுர்கெடும்<br/>
செம்மை சிறந்த திருஅம் பலக்கூத்துள்<br/>
அம்மலர்ப் பொற்பாதத்து அன்புவைப் பார்கட்கே.       23<br/>
<br/>
2745<br/>
தேட்டறும் சிந்தை திகைப்பறும் பிண்டத்துள்<br/>
வாட்டறும் கால்புந்தி யாகி வரும்புலன்<br/>
ஓட்டறும் ஆசை அறும்உளத்து ஆனந்த<br/>
நாட்ட முறுக்குறும் நாடகங் காணவே.      24<br/>
<br/>
2746<br/>
காளியோடு ஆடிக் கனகா சலத்துஆடிக்<br/>
கூளியோடு ஆடிக் குவலயத் தேஆடி<br/>
நீடிய நீர்தீகால் நீள்வான் இடையாடி<br/>
நாளுற அம்பலத் தேயாடும் நாதனே.        25<br/>
<br/>
2747<br/>
மேரு நடுநாடி மிக்கிடை பிங்கனல்<br/>
கூரும்இவ் வானின் இலங்கைக் குறியுறும்<br/>
சாரும் திலைவனத் தண்மா மலயத்தூடு<br/>
ஏறும் கழுமுனை இவைசிவ பூமியே.       26<br/>
<br/>
2748<br/>
பூதல மேருப் புறத்தான தெக்கணம்<br/>
ஓதும் இடைபிங் கலைஒண் சுழுமுனையாம்<br/>
பாதி மதியோன் பயில்திரு அம்பலம்<br/>
ஏதமில் பூதாண்டத்து எல்லையின் ஈறே.      27<br/>
<br/>
8.5  பொற்றில்லைக்கூத்து<br/>
<br/>
2749<br/>
அண்டங்கள் ஓரேழும் அம்பொற் பதியாகப்<br/>
பண்டைஆ காசங்கள் ஐந்தும் பதியாகத்<br/>
தெண்டினில் சத்தி திருஅம் பலமாகக்<br/>
கொண்டு பரஞ்சோதி கூத்துகந் தானே.        28<br/>
<br/>
2750<br/>
குரானந்த ரேகையாய்க் கூர்ந்த குணமாம்<br/>
சிரானந்தம் பூரித்துத் தென்திசை சேர்ந்து<br/>
புரானந்த போகனாய்ப் பூவையும் தானும்<br/>
நிரானந்த மாகி நிருத்தஞ் செய் தானே.      29<br/>
<br/>
2751<br/>
ஆதி பரன்ஆட அங்கைக் கனலாட<br/>
ஓதும் சடையாட உன்மத்த முற்றாடப்<br/>
பாதி மதியாடப் பாரண்ட மீதாட<br/>
நாதமோடு ஆடினான் நாதாந்த நட்டமே.           30<br/>
<br/>
2752<br/>
கும்பிட அம்பலத்து ஆடிய கோன்நடம்<br/>
அம்பரன் ஆடும் அகிலாண்ட நட்டமாம்<br/>
செம்பொருள் ஆகும் சிவலோகம் சேர்ந்துற்றால்<br/>
உம்பரம் மோனஞா ஞானந்தத்தில் உண்மையே.      31<br/>
<br/>
2753<br/>
மேதினி மூவேழ் மிகும்அண்டம் ஓரேழு<br/>
சாதக மாகும் சமயங்கள் நூற்றெட்டு<br/>
நாதமொடு அந்தம் நடானந்தம் நாற்பதம்<br/>
பாதியோடு ஆடிடும் பரன்இரு பாதமே.        32<br/>
<br/>
2754<br/>
இடைபிங் கலைஇம வானோடு இலங்கை<br/>
நடுநின்ற மேரு நடுவாம் சுழுமுனை<br/>
கடவும் திலைவனம் கைகண்ட மூலம்<br/>
படர்பொன்றி என்னும் பரமாம் பரமே.             33<br/>
<br/>
2755<br/>
ஈறான கன்னி குமரியே காவிரி<br/>
வேறாம் நவதீர்த்தம் மிக்குள்ள வெற்புஏழுள்<br/>
பேறான வேதா கமமே பிறத்தலான்<br/>
மாறாத தென்திசை வையகம் சுத்தமே.        34<br/>
<br/>
2756<br/>
நாதத்தினில் ஆடி நாற்பதத் தேயாடி<br/>
வேதத்தில் ஆடித் தழல் அந்தம் மீதாடி<br/>
போதத்தில் ஆடி புவனம் முழுதாடும்<br/>
தீதற்ற தேவாதி தேவர் பிரானே.           35<br/>
<br/>
2757<br/>
தேவரோடு ஆடித் திருஅம்பலத்து ஆடி<br/>
மூவரோடு ஆடி முனிசனத் தோடு ஆடிப்<br/>
பாவினுள் ஆடிப் பராசத் தியில் ஆடிக்<br/>
கோவினுள் ஆடிடும் கூத்தப் பிரானே.           36<br/>
<br/>
2758<br/>
ஆறு முகத்தில் அதிபதி நான்என்றும்<br/>
கூறு சமயக் குருபரன் நானென்றும்<br/>
தேறினர் தெற்குத் திருஅம்ப லத்துளே<br/>
வேறின்றி அண்ணல் விளங்கிநின் றானே.        37<br/>
<br/>
2759<br/>
அம்பலம் ஆடரங் காக அதன்மீதே<br/>
எம்பரன் ஆடும் இருதாளின் ஈரொளி<br/>
உம்பர மாம்ஐந்து நாதத்து ரேகையுள்<br/>
தம்பத மாய்நின்று தான்வந் தருளுமே.        38<br/>
<br/>
2760<br/>
ஆடிய காலும் அதிற்சிலம்பு ஓசையும்<br/>
பாடிய பாட்டும் பலவான நட்டமும்<br/>
கூடிய கோலம் குருபரன் கொண்டாடத்<br/>
தேடியு ளேகண்டு தீர்ந்தற்ற வாறே.           39<br/>
<br/>
2761<br/>
இருதயம் தன்னில் எழுந்த பிராணன்<br/>
கரசர ணாதி கலக்கும் படியே<br/>
அரதன மன்றினில் மாணிக்கக் கூத்தன்<br/>
குரவனயாய் எங்கணும் கூத்துகந் தானே.         40<br/>
<br/>
8.6  அற்புதக் கூத்து<br/>
<br/>
2762<br/>
குருவுரு வன்றிக் குனிக்கும் உருவம்<br/>
அருவுரு வாவது அந்த அருவே<br/>
திரிபுரை யாகித் திகழ்தரு வாளும்<br/>
உருவரு வாகும் உமையவள் தானே       41<br/>
<br/>
2763<br/>
திருவழி யாவது சிற்றம் பலத்தே<br/>
குருவடி வுள்ளாக்குனிக்கும் உருவே<br/>
உருஅரு வாவதும் உற்றுணர்ந் தோர்க்கு<br/>
அருள்வழி யாவதும் அவ்வழி தானே.          42<br/>
<br/>
2764<br/>
நீரும் சிரிசிடைப் பன்னிரண்டு அங்குலம்<br/>
ஓடும் உயிர்எழுந்து ஓங்கி உதித்திட<br/>
நாடுமின் நாதாந்த நம்பெரு மான்உகந்து<br/>
ஆடும் இடந்திரு அம்பலந் தானே.             43<br/>
<br/>
2765<br/>
வளிமேகம் மின்வில்லு வானகஓசை<br/>
தெளிய விசும்பில் திகழ்தரு மாறுபோல்<br/>
களிஒளி ஆறும் கலந்துடன் வேறாய்<br/>
ஒளியுரு வாகி ஒளித்துநின் றானே.        44<br/>
<br/>
2766<br/>
தீமுதல் ஐந்தும் திசை எட்டும் கீழ்மேலும்<br/>
ஆயும் அறிவினுக்கு அப்புறம் ஆனந்தம்<br/>
மாயைமா மாயை கடந்துநின் றார்காண<br/>
நாயகன் நின்று நடஞ்செய்யும் ஆறே.         45<br/>
<br/>
2767<br/>
கூத்தன் கலந்திடும் கோல்வளை யாளொடும்<br/>
கூத்தன் கலந்திடும் கோதிலா ஆனந்தம்<br/>
கூத்தன் கலந்திடும் கோதிலா ஞானத்துக்<br/>
கூத்தனும் கூத்தியும் கூத்ததின் மேலே.      46<br/>
<br/>
2768<br/>
இடம்கொண்ட சத்தியும் எந்தை பிரானும்<br/>
நடங்கொண்டு நின்றமை நானும் அறிந்தேன்<br/>
படங்கொடு நின்றஇப் பல்லுயிர்க் கெல்லாம்<br/>
அடங்கலும் தாமாய்நின்று ஆடுகின் றாரே.     47<br/>
<br/>
2769<br/>
சத்தி வடிவு சகல ஆனந்தமும்<br/>
ஒத்த ஆனந்தம் உமையவள் மேனியாம்<br/>
சத்தி வடிவு சகளத்து எழுந்துஇரண்டு<br/>
ஒத்த ஆனந்தம் ஒருநட மாமே.          48<br/>
<br/>
2770<br/>
நெற்றிக்கு நேரே புருவத்து இடைவெளி<br/>
உற்றுற்றுப் பார்க்க ஒளிவிடு மந்திரம்<br/>
பற்றுக்குப் பற்றாற்ப் பரமன் இருந்திடம்<br/>
சிற்றம் பலமென்று சேர்ந்துகொண் டேனே.      49<br/>
<br/>
2771<br/>
அண்டங்கள் தத்துவ மாகிச் சதாசிவம்<br/>
தண்டினில் சாத்தவி சாம்பவி ஆதனம்<br/>
தெண்டினில் ஏழும் சிவாசன மாகவே<br/>
கொண்டு பரஞ்சோதி கூத்துகந் தானே.        50<br/>
<br/>
2772<br/>
மன்று நிறைந்த விளக்கொளி மாமலர்<br/>
நன்றிது தான்இதழ் நாலொடு நூறவை<br/>
சென்றுஅது தான்ஒரு பத்திரு நூறுள<br/>
நின்றது தான்நெடு மண்டல மாமே.           51<br/>
<br/>
2773<br/>
அண்டம் எழுகோடி பிண்டம் எழுகோடி<br/>
தெண்டிரை சூழ்ந்த திசைகள் எழுகோடி<br/>
எண்டிசை சூழ்ந்த இலிங்கம் எழுகோடி<br/>
அண்ட நடஞ்செயும் ஆலயம் தானே.         52<br/>
<br/>
2774<br/>
ஆகாச மாம்உடல் அங்கார் முயலகன்<br/>
ஏகாச மாம்திசை எட்டும் திருக்கைகண்<br/>
மோகாய முக்கண்கள் மூன்றொளி தானாக<br/>
மாகாய மன்றுள் நடஞ்செய்கின் றானே.        53<br/>
<br/>
2775<br/>
அம்பல மாவது அகில சராசரம்<br/>
அம்பல மாவது ஆதிப் பிரானடி<br/>
அம்பல மாவது அப்புத்தீ மண்டலம்<br/>
அம்பல மாவது அஞ்செழுத் தாமே.        54<br/>
<br/>
2776<br/>
கூடிய திண்முழ வம்குழல் ஓமென்று<br/>
ஆடிய மானுடர் ஆதிப் பிரான் என்ன<br/>
நாடிய நற்கணம் ஆரம்பல் பூதங்கள்<br/>
பாடிய வாறுஒரு பாண்டரங் காமே.           55<br/>
<br/>
2777<br/>
அண்டத்தில் தேவர்கள் அப்பாலைத் தேவர்கள்<br/>
தெண்டிசை சூழ்புவிக் குள்ளுள்ள தேவர்கள்<br/>
புண்டரி கப்பதப் பொன்னம் பலக்கூத்துக்<br/>
கண்டுசே வித்துக் கதிபெறு வார்களே.      56<br/>
<br/>
2778<br/>
புளிக்கண்ட வர்க்குப் புனலூறு மாபோல்<br/>
களிக்கும் திருக்கூத்துக் கண்டவர்க்கு எல்லாம்<br/>
துளிக்கும் அருட் கண்ணீர் சோர்நெஞ் சுருக்கும்<br/>
ஒளிக்குள்ஆ னந்தத்து அமுதூறும் உள்ளத்தே.       57<br/>
<br/>
2779<br/>
திண்டாடி வீழ்கை சிவானந்த மாவது<br/>
உண்டார்க்கு உணவுண்டால் உன்மத்தம் சித்திக்கும்<br/>
கொண்டாடு மன்றுள் குனிக்கும் திருக்கூத்துக்<br/>
கண்டார் வருங்குணம் கேட்டார்க்கும் ஒக்குமே.        58<br/>
<br/>
2780<br/>
அங்கி தமருகம் அக்குமா லைபாசம்<br/>
அங்குசம் சூலம் கபாலம் உடன்ஞானம்<br/>
தங்குஉ பயந்தரு நீல மும்உடன்<br/>
மங்கையோர் பாகமாய் மாநடம் ஆடுமே.          59<br/>
<br/>
2781<br/>
ஆடல் பதினோர் உறுப்பும் அடைவாகக்<br/>
கூடிய பாதம் சிலம்புகைக் கொள்துடி<br/>
நீடிய நாதம் பராற்பர நேயத்தே<br/>
ஆடிய நந்தி புறம்அகந் தானே.            60<br/>
<br/>
2782<br/>
ஒன்பதும் ஆட ஒருபதி னாறுஆட<br/>
அன்புறு மார்க்கங்கள் ஆறும் உடனாட<br/>
இன்புறும் ஏழினும் ஏழுஐம்பத் தாறுஆட<br/>
அன்பதும் ஆடினான் ஆனந்தக் கூத்தே.        61<br/>
<br/>
2783<br/>
ஏழினில் ஏழாய் இகழ்ந்தெழுந்து ஏழதாய்<br/>
ஏழினில் ஒன்றாய் இழிந்துஅமைந்து ஒன்றாகி<br/>
ஏழினில் சன்மார்க்கம் எங்கள் பரஞ்சோதி<br/>
ஏழிசை நாடகத் தேஇசைந் தானே.        62<br/>
<br/>
2784<br/>
மூன்றினில் அஞ்சாகி முந்நூற்று அறுபதாய்<br/>
மூன்றினில் ஆறாய் முதற்பன்னீர் மூலமாய்<br/>
மூன்றின்இலக்கம் முடிவாகி முந்தியே<br/>
மூன்றிலும் ஆடினான் மோகாந்தக் கூத்தே.        63<br/>
<br/>
2785<br/>
தாமுடி வானவர் தம்முடி மேலுறை<br/>
மாமணி ஈசன் மலரடித் தாளினை<br/>
வாமணி அன்புடை யார்மனத் துள்ளெழுங்<br/>
காமணி ஞாலம் கடந்துநின் றானே.       64<br/>
<br/>
2786<br/>
புரிந்தவன் ஆடில் புவனங்கள் ஆடும்<br/>
தெரிந்தவன் ஆடும் அளவுஎங்கள் சிந்தை<br/>
புரிந்தவன் ஆடில்பல்பூதங்கள் ஆடும்<br/>
எரிந்தவன் ஆடல்கண்டு இன்புற்ற வாறே.          65<br/>
<br/>
2787<br/>
ஆதி நடஞ்செய்தான் என்பர்கள் ஆதர்கள்<br/>
ஆதி நடஞ்செய்கை யாரும் அறிகிலர்<br/>
ஆதி நடமாடல் ஆரும் அறிந்தபின்<br/>
ஆதி நடமாட லாம் அருட் சத்தியே.         66<br/>
<br/>
2788<br/>
ஒன்பதோடு ஒன்பதாம் உற்ற இருபதத்து<br/>
அன்புறு கோணம் அதிபதந்து ஆடிடத்<br/>
துன்புறு சத்தியுள் தோன்றிநின்று ஆடவே<br/>
அன்புறு எந்தை நின்று ஆடலுற் றானே.       67<br/>
<br/>
2789<br/>
தத்துவம் ஆடச் சதாசிவம் தானாடச்<br/>
சித்தமும் ஆடச் சிவசத்தி தானாட<br/>
வைத்த சராசரம் ஆட மறையாட<br/>
அத்தனும் ஆடினான் ஆனந்தக் கூத்தே.        68<br/>
<br/>
2790<br/>
இருவருங் காண எழில்அம் பலத்தே<br/>
உருவோடு அருவோடு ஒருபர ரூபமாய்த்<br/>
திருவருள் சத்திக்குள் சித்தன்ஆ னந்தன்<br/>
அருளுரு வாகிநின்று ஆடலுற் றானே.         69<br/>
<br/>
2791<br/>
சிவமாட சத்தியும் ஆடச் சகத்தில்<br/>
அவமாட ஆடாத அம்பரம் ஆட<br/>
நவமான தத்துவம் நாதாந்தம் ஆடச்<br/>
சிவமாடும் வேதாந்தச் சித்தாந்தத் துள்ளே.     70<br/>
<br/>
2792<br/>
நாதத்தின் அந்தமும் நாற்போத அந்தமும்<br/>
வேதத்தின் அந்தமும் மெய்ச்சிவா னாந்தமும்<br/>
தாதற்ற நல்ல சதாசிவா னந்தத்து<br/>
நாதப் பிரமம் சிவநாட மாமே.         71<br/>
<br/>
2793<br/>
சிவமாதி ஐவர்திண் டாட்டமும் தீரத்<br/>
தவமார் பசுபாசம் ஆங்கே தனித்துத்<br/>
தவமாம் பரன்எங்கும் தானாக ஆடும்<br/>
தவமாம் சிவானந்தத் தோர் ஞானக் கூத்தே.      72<br/>
<br/>
2794<br/>
கூடிநின் றானொடு காலத்துத் தேவர்கள்<br/>
வீடநின் றான்விகிர் தா என்னும் நாமத்தைத்<br/>
தேடநின் றான்திக ழுஞ்சுடர் மூன்றொளி<br/>
ஆடநின் றான்என்னை ஆட்கொண்ட வாறே.        73<br/>
<br/>
2795<br/>
நாதத் துவம்கடந்து ஆதி மறைநம்பி<br/>
பூதத் துவத்தே பொலிந்தின்பம் எய்தினர்<br/>
நேதத் துவமும் அவற்றோடு நேதியும்<br/>
பேதப் படாவண்ணம் பின்னிநின் றானே.          74<br/>
<br/>
2796<br/>
ஆனந்தம் ஆனந்தம் என்பர் அறிவிலர்<br/>
ஆனந்த மாநடம் ஆரும் அறிகிலர்<br/>
ஆனந்த மாநடம் ஆரும் அறிந்தபின்<br/>
தான் அந்தம் அற்றிடம் ஆனந்த மாமே.          75<br/>
<br/>
2797<br/>
திருந்துநல் சீஎன்று உதறிய கையும்<br/>
அருந்தவர் வாஎன்று அணைத்த மலர்க்கையும்<br/>
பொருந்த அமைப்பில் அவ்வென்ற பொற்கையும்<br/>
திருந்தநல் தீயாகும் திருநிலை மவ்வே.        76<br/>
<br/>
2798<br/>
மருவும் துடியுடன் மன்னிய வீச்சு<br/>
மருவிய அப்பும் அனலுடன் கையும்<br/>
கருவின் மிதித்த கமலப் பதமும்<br/>
உருவில் சிவாய நமவென வோதே.          77<br/>
<br/>
2799<br/>
அரன்துடி தோற்றம் அமைத்தல் திதியாம்<br/>
அரன் அங்கி தன்னில் அறையிற் சங் காரம்<br/>
அரன் உற்று அணைப்பில் அமரும் திரோதாயி<br/>
அரனடி என்றும் அனுக்கிரகம் என்னே.       78<br/>
<br/>
2800<br/>
தீத்திரன் சோதி திகழ்ஒளி உள்ஒளி<br/>
கூத்தனைக் கண்டஅக் கோமளக் கண்ணினள்<br/>
மூர்த்திகள் மூவர் முதல்வன் இடைசெல்லப் <br/>
பார்த்தனன் வேதங்கள் பாடினள் தானே.         79<br/>
<br/>
2801<br/>
நந்தியை எந்தையை ஞானத் தலைவனை<br/>
மந்திரம் ஒன்றுள் மருவி அதுகடந்து<br/>
அந்தர வானத்தின் அப்புறத்து அப்பர<br/>
சுந்தரக் கூத்தனை என்சொல்லு மாறே.         80<br/>
<br/>
2802<br/>
சீய குருநந்தி திருஅம்ப லத்திலே<br/>
ஆயுறு மேனியை யாரும் அறிகிலர்<br/>
தீயுறு செம்மை வெளுப்பொடும் அத்தன்மை<br/>
ஆயுறு மேனி அணைபுக லாமே.          81<br/>
<br/>
2803<br/>
தானான சத்தியும் தற்பரை யாய்நிற்கும்<br/>
தானாம் பரற்கும் உயிர்க்கும் தரும் இச்சை<br/>
ஞானாதி பேதம் நடத்தும் நடித்தருள்<br/>
ஆனால் அரனடி நேயத்த தாமே.          82<br/>
<br/>
9.  ஆகாசப் பேறு<br/>
<br/>
2804<br/>
உள்ளத்துள் ஓம்என்ற ஈசன் ஒருவனை<br/>
உள்ளத்து ளேயங்கி யாய ஒருவனை<br/>
உள்ளத்து ளேநீதி யாய ஒருவனை<br/>
உள்ளத்து ளேயுடல் ஆகாய மாமே.          1<br/>
<br/>
2805<br/>
பெருநில மாய் அண்ட மாய்அண்டத்து அப்பால்<br/>
குருநில மாய்நின்ற கொள்கையன் ஈசன்<br/>
பெருநில மாய்நின்று தாங்கிய தாளோன்<br/>
அருநிலை யாய்நின்ற ஆதிப் பிரானே.        2<br/>
<br/>
2806<br/>
அண்ட ஒளியும் அகண்ட ஒளியுடன்<br/>
பிண்ட ஒளியால் பிதற்றும் பெருமையை<br/>
உண்ட வெளிக்குள் ஒளிக்குள் ஒளித்தது<br/>
கொண்ட குறியைக் குலைத்தது தானே.      3<br/>
<br/>
2807<br/>
பயனறு கன்னியர் போகத்தின் உள்ளே<br/>
பயனுறும் ஆதி பரஞ்சுடர்ச் சோதி<br/>
அயனொடு மால்அறி யாவகை நின்றிட்டு<br/>
உயர்நெறி யாய்ஒளி ஒன்றது வாமே.          4<br/>
<br/>
2808<br/>
அறிவுக்கு அறிவாம் அகண்ட ஒளியும்<br/>
பிறிவா வலத்தினில் பேரொளி மூன்றும்<br/>
அறியாது அடங்கிடும் அத்தன் அடிக்குள்<br/>
பிறியாது இருக்கில் பெரும்காலம் ஆமே.       5<br/>
<br/>
2809<br/>
ஆகாச வண்ணன் அமரர் குலக்கொழுந்து<br/>
ஏகாச மாசுணம் இட்டுஅங்கு இருந்தவன்<br/>
ஆகாச வண்ணம் அமர்ந்துநின்று அப்புறம்<br/>
ஆகாச மாய்அங்கி வண்ணனும் ஆமே.       6<br/>
<br/>
2810<br/>
உயிர்க்கின்ற வாறும் உலகமும் ஒக்க<br/>
உயிர்க்கின்ற உள்ளொளி சேர்கின்ற போது<br/>
குயில்கொண்ட பேதை குலாவி உலாவி<br/>
வெயில்கொண்டு என்உள்ளம் வெளியது ஆமே.      7<br/>
<br/>
2811<br/>
நணுகில் அகல்கிலன் நாதன் உலகத்து<br/>
அணுகில் அகன்ற பெரும்பதி நந்தி<br/>
நணுகிய மின்னொளி சோதி வெளியைப்<br/>
பணியின் அமுதம் பருகலும் ஆமே.        8<br/>
<br/>
2812<br/>
புறத்துளா காசம் புவனம் உலகம்<br/>
அகத்துளா காசம்எம் ஆதி அறிவு<br/>
சிவத்துளா காசம் செழுஞ்சுடர் சோதி<br/>
சகத்துளா காசம் தானம்ச மாதியே.        9<br/>
<br/>
10.  ஞானோதயம்<br/>
<br/>
2813<br/>
மனசந் தியில்கண்ட மனநன வாகும்<br/>
கனவுற ஆனந்தம் காண்டல் அதனை<br/>
வினவுற ஆனந்தம் மீதொழிவுஎன்ப<br/>
இனமுற்றான் நந்தி ஆனந்தம் இரண்டே.        1<br/>
<br/>
2814<br/>
கரியட்ட கையன் கபாலம்கை யேந்தி<br/>
எரியும் இளம்பிறை சூடும்எம் மானை<br/>
அரியன் பெரியன் என்று ஆட்பட்டது அல்லால்<br/>
கரியன்கொல் சேயன்கொல் காண்கின்றி லேனே.     2<br/>
<br/>
2815<br/>
மிக்கார் அமுதுண்ண நஞ்சுண்ட மேலவன்<br/>
தக்கார் உரைத்த தவநெறியே சென்று<br/>
புக்கால் அருளும் பொன்னுரை ஞானத்தை<br/>
நக்கார் சுழல்வழி நாடுமின் நீரே.         3<br/>
<br/>
2816<br/>
விளக்கைப் பிளந்து விளக்கினை ஏற்றி<br/>
விளக்கினுக் குள்ளே விளக்கினைத் தூண்டி<br/>
விளக்கில் விளக்கை விளக்கவல் லார்க்கு<br/>
விளக்குடை யான்கழல் மேவலும் ஆமே.        4<br/>
<br/>
2817<br/>
தத்துவம் எங்குண்டு தத்துவன் அங்குண்டு<br/>
தத்துவம் எங்கில்லை தத்துவன் அங்கில்லை<br/>
தத்துவ ஞானத்தின் தன்மை அறிந்தபின்<br/>
தத்துவன் அங்கே தலைப்படுந் தானே.          5<br/>
<br/>
2818<br/>
விசும்பொன்று தாங்கிய மெய்ஞ்ஞானத் துள்ளே<br/>
அசும்பினின்று ஊறியது ஆர்அமுது ஆகும்<br/>
பசும்பொன் திகழும் படர்சடை மீதே<br/>
குசும்ப மலர்க்கந்தம் கூடிநின் றானே.           6<br/>
<br/>
2819<br/>
முத்தின் வயிரத்தின் முந்நீர்ப் பவளத்தின்<br/>
கொத்தும் பசும்பொன்னின்தூவொளி மாணிக்கம்<br/>
ஒத்துஉயிர் அண்டத் துள் அமர் சோதியை<br/>
எத்தன்மை வேறென்று கூறுசெய் வீரே.       7<br/>
<br/>
2820<br/>
நான்என்றும் தான்என்றும் நாடினேன் நாடலும்<br/>
நான்என்றும் தான்என்றும் இரண்டில்லை என்பது<br/>
நான்என்ற ஞான முதல்வனே நல்கினான்<br/>
நான்என்ற நானும் நினைப்பு ஒழிந்தேனே.     8<br/>
<br/>
2821<br/>
ஞானத்தின் நன்னெறி நாதாந்த நன்னெறி<br/>
ஞானத்தின் நன்னெறி நானென்று அறிவோர்தல்<br/>
ஞானத்தின் நல்யோக நன்னிலை யேநிற்றல்<br/>
ஞானத்தின் நன்மோக நாதாந்த வேதமே.        9<br/>
<br/>
2822<br/>
உய்யவல் லார்கட்கு உயிர்சிவ ஞானமே<br/>
உய்யவல் லார்கட்கு உயிர்சிவ தெய்வமே<br/>
உய்யவல் லார்கட்கு ஒடுக்கம் பிரணவம்<br/>
உய்யவல் லார்அறி வுள்அறி வாமே.     10<br/>
<br/>
2823<br/>
காணவல் லார்க்குஅவன் கண்ணின் மணியொக்கும்<br/>
காணவல் லார்க்குக் கடலின் அமுதொக்கும்<br/>
பேணவல் லார்க்கப் பிழைப்பிலன் பேர்நந்தி<br/>
ஆணவல் லார்க்கே அவன்துணை யாமே.       11<br/>
<br/>
2824<br/>
ஓம்என்றும் எழுத் துள்நின்ற ஓசைபோல்<br/>
மேல்நின்ற தேவர் விரும்பும் விழுப்பொருள்<br/>
சேய்நின்ற செஞ்சுடர் எம்பெரு மானடி<br/>
ஆய்கின்ற தேவர் அகம்படி யாமே.       12<br/>
<br/>
11.  சத்திய ஞானானந்தம்<br/>
<br/>
2825<br/>
எப்பாழும் பாழும் யாவுமாய் அன்றாகி<br/>
முப்பாழும் கீழுள முப்பாழும் முன்னியே<br/>
இப்பாழும் இன்னாவாறு என்பதில்லா இன்பத்துத்<br/>
தற்பரஞா னானந்தர் தானது வாகுமே.       1<br/>
<br/>
2826<br/>
தொம்பதம் தற்பதஞ் சொன்ன துரியம்போல்<br/>
நம்பிய மூன்றாம் துரியத்து நன்றாகும்<br/>
அம்புவி யுன்னா அதிசூக்கம் அப்பாலைச்<br/>
செம்பொருள் ஆண்டருள் சீர்நந்தி தானே.        2<br/>
<br/>
2827<br/>
மன்னும் சத்தியாதி மணியொளி மாசோயை<br/>
அன்னதோடு ஒப்பம் இடல்ஒன்றா மாறது<br/>
இன்னிய உற்பலம் ஒண்சீர் நிறமணம்<br/>
பன்னிய சோபை பகர்ஆறும் ஆனதே.         3<br/>
<br/>
2828<br/>
சத்தி சிவன்பர ஞானமும் சாற்றுங்கால்<br/>
உய்த்த அனந்தம் சிவமுயர் ஆனந்தம்<br/>
வைத்த சொருபத்த சத்தி வருகுரு<br/>
உய்த்த உடல்இவை உற்பலம் போலுமே.      4<br/>
<br/>
2829<br/>
உருஉற் பலநிறம் ஒண்மணம் சோபை<br/>
தரநிற்ப போல்உயிர் தற்பரன் தன்னில்<br/>
மருவச் சிவம்என்ற மாமுப் பதத்தின்<br/>
சொரூபத்தின் சத்தியாதி தோன்றநின் றானே.      5<br/>
<br/>
2830<br/>
நினையும் அளவில் நெகிழ வணங்கிப்<br/>
புனையில் அவனைப் பொதியலும் ஆகும்<br/>
எனையும் எங்கோன்நந்தி தன்னருள் கூட்டி<br/>
நினையும் அளவில் நினைப்பித் தனனே.    6<br/>
<br/>
2831<br/>
பாலொடு தேனும் பழத்துள் இரதமும்<br/>
வாலிய பேரமு தாகும் மதுரமும்<br/>
போலும் துரியம் பொடிபடி உள்புகச்<br/>
சீல மயிர்க்கால் தொறும்தேக் கிடுமே.      7<br/>
<br/>
2832<br/>
அமரத் துவம்கடந்து அண்டம் கடந்து<br/>
தமரத்து நின்ற தனிமையன் ஈசன்<br/>
பவளத்து முத்தும் பனிமொழி மாதர்<br/>
துவளற்ற சோதி தொடர்ந்துநின் றானே.        8<br/>
<br/>
2833<br/>
மத்திமம் ஆறாறு மாற்றி மலநீக்கிச்<br/>
சுத்தம தாகும் துரியத் துரிசற்றுப்<br/>
பெத்த மறச்சிவ மாகிப் பிறழ்வுற்றும்<br/>
சத்திய ஞா னானந்தம் சார்ந்தனன் ஞானியே.        9<br/>
<br/>
2834<br/>
சிவமாய் அவமான மும்மலம் தீரப்<br/>
பவமான முப்பாழைப் பற்றறப் பற்றத்<br/>
தவமான சத்திய ஞானானந் தத்தே<br/>
துவமார் துரியம் சொரூபம் தாமே.       10<br/>
<br/>
12.  சொரூப உதயம்<br/>
<br/>
2835<br/>
பரம குரவன் பரம்எங்கு மாகித்<br/>
திரமுற எங்கணும் சேர்ந்துஒழி வற்று<br/>
நிரவும் சொரூபத்துள் நீடும் சொரூபம்<br/>
அரிய துரியத்து அணைந்துநின் றானே.       1<br/>
<br/>
2836<br/>
குலைக்கின்ற நீரின் குவலய நீரும்<br/>
அலைக்கின்ற காற்றும் அனலொடு ஆகாசம்<br/>
நிலத்திடை வானிடை நீண்டகன் றானை<br/>
வரைந்து வலம்செயு மாறுஅறி யேனே.        2<br/>
<br/>
2837<br/>
அங்குநின் றான்அயன் மால்முதல் தேவர்கள்<br/>
எங்குநின் றாரும் இறைவன் என்று ஏத்துவர்<br/>
தங்கிநின் றான்தனிநாயகன் எம்இறை<br/>
பொங்கிநின் றான்புவ னாபதி தானே.       3<br/>
<br/>
2838<br/>
சமயச் சுவடும் தனையறி யாமல்<br/>
சுமையற்ற காமாதி காரணம் எட்டும்<br/>
திமிரச் செயலும் தெளிவுடன் நின்றோர்<br/>
அமரர்க்கு அதிபதி யாகிநிற் பாரே.       4<br/>
<br/>
2839<br/>
மூவகைத் தெய்வத்து ஒருவன் முதல்உரு<br/>
வாய்அது வேறாம் அதுபோல் அணுப்பரன்<br/>
சேய சிவமுத் துரியத்துச் சீர்பெற<br/>
ஏயும் நெறியென்று இறைநூல் இயம்புமே.      5<br/>
<br/>
2840<br/>
உருவன்றி யேநின்று உருவம் புணர்க்கும்<br/>
கருவன்றி யேநின்று தான்கரு வாகும்<br/>
அருவன்றி யேநின்ற மாயப் பிரானைக்<br/>
குருவன்றி யாவர்க்கும் கூடஒண் ணாதே.       6<br/>
<br/>
2841<br/>
உருவம் நினைப்பவர்க்கு உள்ளுறும் சோதி<br/>
உருவம் நினைப்பவர் ஊழியும் காண்பர்<br/>
உருவம் நினைப்பவர் உம்பரும் ஆவர்<br/>
உருவம் நினைப்பவர் உலகத்தில் யாரே.         7<br/>
<br/>
2842<br/>
பரஞ்சோதி யாகும் பதியினைப் பற்றாப்<br/>
பரஞ்சோதி என்னுள் படிந்துஅதன் பின்னைப்<br/>
பரஞ்சோதி யுள்நான் படியப் படியப்<br/>
பரஞ்சோதி தன்னைப் பறையக் கண்டேனே.     8<br/>
<br/>
2943<br/>
சொரூபம் உருவம் குணம்தொல் விழுங்கி<br/>
அரியன உற்பலம் ஆமாறு போல<br/>
மருவிய சத்தியாதி நான்கும் மதித்த<br/>
சொரூபக்குரவன் சுகோதயத் தானே.            9<br/>
<br/>
2944<br/>
உரையற்ற ஆனந்த மோன சொரூபத்தின்<br/>
கரையற்ற சத்தியாதி காணில் அகார<br/>
மருவுற்று உகாரம் மகாரம தாக<br/>
உரையற்ற காரத்தில் உள்ளொளி யாமே.        10<br/>
<br/>
2845<br/>
தலைநின்ற தாழ்வரை மீது தவஞ்செய்து<br/>
முலைநின்ற மாதறி மூர்த்தியை யானும்<br/>
புலைநின்ற பொல்லாப் பிறவி கடந்து<br/>
கலைநின்ற கள்வனில் கண்டுகொண் டேனே.      11<br/>
<br/>
2846<br/>
ஆமாறு அறிந்தேன் அகத்தின் அரும்பொருள்<br/>
போமாறு அறிந்தேன் புகுமாறும் ஈதென்றே<br/>
ஏமாப்ப தில்லை இனியோர் இடமில்லை<br/>
நாமாம் முதல்வனும் நான்என லாமே.       12<br/>
<br/>
13.  ஊழ்<br/>
<br/>
2847<br/>
செற்றிலென் சீவிலென் செஞ்சாந்து அணியலென்<br/>
மத்தகத் தேயுளி நாட்டி மறிக்கிலென்<br/>
வித்தகன் நந்தி விதிவழி யல்லது<br/>
தத்துவ ஞானிகள் தன்மைகுன் றாரே.       1<br/>
<br/>
2848<br/>
தான்முன்னம் செய்த விதிவழி தானல்லால்<br/>
வான்முன்னம் செய்தங்கு வைத்ததோர் மாட்டில்லை<br/>
கோன்முன்னம் சென்னி குறிவழி யேசென்று<br/>
நான்முன்னம் செய்ததே நன்னில மானதே.        2<br/>
<br/>
2849<br/>
ஆறிட்ட நுண்மணல் ஆறே சுமவாதே<br/>
கூறிட்டுக் கொண்டு சுமந்தறி வாரில்லை<br/>
நீறிட்ட மேனி நிமிர்சடை நந்தியைப்<br/>
பேறிட்டுஎன் உள்ளம் பிரியகில் லாவே.     3<br/>
<br/>
2850<br/>
வான்நின்று இடிக்கில்என் மாகடல் பொங்கிலன்<br/>
கான்நின்ற செந்தீக் கலந்துடல் வேகில்என்<br/>
தான்ஒன்றி மாருதம் சண்டம் அடிக்கிலென்<br/>
நான்ஒன்றி நாதனை நாடுவன் நானே.       4<br/>
<br/>
2851<br/>
ஆனை துரக்கிலென் அம்பூடு அறுக்கிலென்<br/>
கானத்து உழுவை கலந்து வளைக்கிலென்<br/>
ஏனைப் பதியினில் என்பெரு மான்வைத்த<br/>
ஞானத்து உழவினை நான்உழு வேனே.       5<br/>
<br/>
2852<br/>
கூடு கெடின்மற்றோர் கூடுசெய் வான்உளன்<br/>
நாடு கெடினும் நமர்கெடு வாரில்லை<br/>
வீடு கெடின்மற்றோர் வீடுபுக் கால்ஒக்கும்<br/>
பாடது நந்தி பரிசறி வார்க்கே.           6<br/>
<br/>
14.  சிவ தரிசனம்<br/>
<br/>
2853<br/>
சிந்தையது என்னச் சிவனென்ன வேறில்லை<br/>
சிந்தையின் உள்ளே சிவனும் வெளிப்படும்<br/>
சிந்தை தெளியத் தெளியவல் லார்கட்குச்<br/>
சிந்தையின் உள்ளே சிவனிருந்தானே.       1<br/>
<br/>
2854<br/>
வாக்கும் மனமும் மறைந்த மறைபொருள்<br/>
நோக்குமின் நோக்கப் படும்பொருள் நுண்ணிது<br/>
போக்கொன்றும் இல்லை வரவில்லை கேடில்லை<br/>
யாக்கமும் அத்தனை ஆய்ந்துகொள் வார்க்கே.     2<br/>
<br/>
2855<br/>
பரனாய்ப் பராபர னாகிஅப் பால்சென்று<br/>
உரனாய் வழக்கற ஒண்சுடர் தானாய்<br/>
தரனாய் தனதென ஆறுஅறி வொண்ணா<br/>
அரனாய் உலகில் அருள்புரிந் தானே.     3<br/>
<br/>
15. சிவ சொரூப தரிசனம்<br/>
<br/>
2856<br/>
ஓதும் மயிரக்கால் தோறும் அமு தூரிய<br/>
பேதம் அபேதம் பிறழாத ஆனந்தம்<br/>
ஆதி சொரூபங்கள் மூன்றுஅகன்று அப்பாலை<br/>
வேதம் ஓதும் சொரூபிதன் மேன்மையே.     1<br/>
<br/>
2857<br/>
உணர்வும் அவனே உயிரும் அவனே<br/>
புணரும் அவனே புலவி அவனே<br/>
இணரும் அவன்தன்னை எண்ணலும் ஆகான்<br/>
துணரின் மலர்க்கந்தம் துன்னிநின் றானே.      2<br/>
<br/>
2858<br/>
துன்னிநின் றான்தன்னை உன்னிமுன் னாஇரும்<br/>
முன்னி அவர்தம் குறையை முடித்திடும்<br/>
மன்னிய கேள்வி மறையவன் மாதவன்<br/>
சென்னியுள் நின்றதோர் தேற்றத்தின் ஆமே.      3<br/>
<br/>
2859<br/>
மின்னுற்ற சிந்தை விழித்தேன் விழித்தலும்<br/>
தன்னுற்ற சோதி தலைவன் இணையிலி<br/>
பொன்னுற்ற மேனிப் புரிசடை நந்தியும்<br/>
என்னுற்று அறிவன்நான் என்விழித் தானே.        4<br/>
<br/>
2860<br/>
சத்திய ஞானத் தனிப்பொருள் ஆனந்தம்<br/>
சித்தத்தின் நில்லாச் சிவானந்தப் பேரொளி<br/>
சுத்தப் பிரம துரியம் துரியத்துள்<br/>
உய்த்த துரியத்து உறுபே ரொளியே.          5<br/>
<br/>
2861<br/>
பரன்அல்ல நீடும் பராபரன் அல்ல<br/>
உரன்அல்ல மீதுணர் ஒண்சுடர் அல்ல<br/>
தரன்அல்ல தான்அவை யாய்அல்ல வாகும்<br/>
அரன்அல்ல ஆனந்தத்து அப்புறத்தானே.       6<br/>
<br/>
2862<br/>
முத்தியும் சித்தியும் முற்றிய ஞானத்தோன்<br/>
பத்தியுள் நின்று பரந்தன்னுள் நின்றுமா<br/>
சத்தியுள் நின்றோர்க்குத் தத்துவங் கூடலால்<br/>
சுத்தி யகன்றொர் சுகானந்த போதரே.         7<br/>
<br/>
2863<br/>
துரிய அதீதம் சொல்லறும் பாழாம்<br/>
அரிய துரியம் அதீதம் புரியில்<br/>
விரியும் குவியும் விள்ளா மிளிரும்தன்<br/>
உருவும் திரியும் உரைப்பது எவ்வாறே.          8<br/>
<br/>
16.  முத்தி பேதம், கரும நிருவாணம்<br/>
<br/>
2864<br/>
ஓதிய முத்தியடைவே உயிர்பர<br/>
பேத மில் அச்சிவம் எய்தும் துரியமோடு<br/>
ஆதி சொரூபம் சொரூபத்த தாகவே<br/>
ஏதமி லாநிரு வாணம் பிறந்ததே.          1<br/>
<br/>
2865<br/>
பற்றற் றவர்பற்றி நின்ற பரம்பொருள்<br/>
சுற்றற் றவர்சுற்றுக் கருதிய கண்ணுதல்<br/>
சுற்றற் றவர்சுற்றி நின்றான் சோதியைப்<br/>
பெற்றுற் றவர்கள் பிதற்றொழிந் தாரே.        2<br/>
<br/>
17.  சூனிய சம்பாஷணை<br/>
<br/>
2866<br/>
காயம் பலகை கவறைந்து கண்மூன்றாய்<br/>
ஆயம் பொருவதோர் ஐம்பத்தோர் அக்கரம்<br/>
ஏய பெருமான்இருந்து பொருகின்ற<br/>
மாயக் கவற்றின் மறைப்பறி யேனே.         1<br/>
<br/>
2867<br/>
தூறு படர்ந்து கிடந்தது தூநெறி<br/>
மாறிக் கிடக்கும் வகையறி வாரில்லை<br/>
மாறிக் கிடக்கும் வகையறி வாளர்க்கு<br/>
ஊறிக் கிடந்ததென் உள்ளன்பு தானே.       2<br/>
<br/>
2868<br/>
ஆறு தெருவில் அகப்பட்ட சந்தியில்<br/>
சாறுபடுவன நான்கு பனையுள<br/>
ஏறற்கு அரியதோர் ஏணியிட்டு அப்பனை<br/>
ஏற்றலு றேன்கடல் ஏழுங்கண் டேனே.          3<br/>
<br/>
2869<br/>
வழுதலை வித்திடப் பாகன் முளைத்தது<br/>
புழுதியைத் தோண்டினேன் பூசணி பூத்தது<br/>
தொழுதுகொண்டு ஓடினோர் தோட்டக் குடிகண்<br/>
முழுதும் பழுத்தது வாழைக் கனியே.        4<br/>
<br/>
2870<br/>
ஐஎன்னும் வித்தினில் ஆனை விளைப்பதோர்<br/>
செய்யுண்டு செய்யின் தெளிவுஅறி வாரில்லை<br/>
மையணி கண்டன் மனம்பெறின் அந்நிலம்<br/>
பொய்யொன்றும் இன்றிப் புகஎளி தாமே.          5<br/>
<br/>
2871<br/>
பள்ளச்செய் ஒன்றுண்டு பாடச்செய் இரண்டுள<br/>
கள்ளச்செய் அங்கே கலந்து கிடந்தது<br/>
உள்ளச்செய் அங்கே உழவுசெய் வார்கட்கு<br/>
வெள்ளச்செய் யாகி விளைந்தது தானே.        6<br/>
<br/>
2872<br/>
மூவணை ஏரும் உழுவது முக்காணி<br/>
தாமணி கோலித் தறியுறப் பாய்ந்திடும்<br/>
நாஅணைகோலி நடுவில் செறுஉழார்<br/>
காலணை கோலிக்களர்உழு வாரே.        7<br/>
<br/>
2873<br/>
ஏற்றம் இரண்டுள ஏழு துரவுள<br/>
மூத்தான் இறைக்க இளையான் படுத்தநீர்<br/>
பாத்தியிற் பாயாது பாழ்ப்பாய்ந்து போயிடில்<br/>
கூத்தி வளர்த்ததோர் கோழிப்புள் ளாமே.       8<br/>
<br/>
2874<br/>
பட்டிப் பசுக்கள் இருபத்து நாலுள<br/>
குட்டிப் பசுக்களோர்ஏழுளு ஐந்துள<br/>
குட்டிப் பசுக்கள் குடப்பால் சொரியினும்<br/>
பட்டிப் பசுவே பனவற்கு வாய்த்ததே.       9<br/>
<br/>
2875<br/>
ஈற்றுப் பசுக்கள் இருபத்து நாலுள<br/>
ஊற்றுப் பசுக்கள் ஒரு குடம் பால்போதும்<br/>
காற்றுப் பசுக்கள் கறந்துண்ணுங் காலத்து<br/>
மாற்றுப் பசுக்கள் வரவுஅறி யோமே.       10<br/>
<br/>
2876<br/>
தட்டான் அசுத்தில் தலையான மச்சின்மேல்<br/>
மொட்டாய் எழுந்தது செம்பால் மலர்ந்தது<br/>
வட்டம் படவேண்டி வாய்மை மடித்திட்டுத்<br/>
தட்டான் அதனைத் தகைந்துகொண் டானே.      11<br/>
<br/>
2877<br/>
அரிக்கின்ற நாற்றங்கால் அல்லல் கழனி<br/>
திரிக்கின்ற ஒட்டம்சிக்கெனக் கட்டி<br/>
வரிக்கின்ற நல்ஆன் கறவையைப் பூட்டில்<br/>
விரிக்கின்ற வெள்ளரி வித்துவித் தாமே.      12<br/>
<br/>
2878<br/>
இடாக்கொண்டு தூவி எருவிட்டு வித்திக்<br/>
கிடாக் கொண்டு பூட்டிக் கிளறி முளையை<br/>
மிடாக் கொண்டு சோறட்டு மெள்ள விழுங்கார்<br/>
கிடாக்கொண்டு செந்நெல் அறுக்கின்ற வாறே.     13<br/>
<br/>
2879<br/>
விளைந்து கிடந்தது மேலைக்கு வித்தது<br/>
விளைந்து கிடந்தது மேலைக்குக் காதம்<br/>
விளைந்து விளைந்து விளைந்துகொள் வார்க்கு<br/>
விளைந்து கிடந்தது மேவுமுக் காதமே.      14<br/>
<br/>
2880<br/>
களர்உழு வார்கள் கருத்தை அறியோம்<br/>
களர்உழு வார்கள் கருதலும் இல்லைக்<br/>
களர்உழு வார்கள் களரின் முளைத்த<br/>
வளர்இள வஞ்சியின்மாய்தலும் ஆமே.     15<br/>
<br/>
2881<br/>
கூப்பிடு கொள்ளாக் குறுநரி கொட்டகத்து<br/>
ஆப்பிடு பாசத்தை அங்கியுள் வைத்திட்டு<br/>
நாட்பட நின்று நலம்புகுந்து ஆயிழை<br/>
ஏற்பட இல்லத்து இனிதிருந்தானே.      16<br/>
<br/>
2882<br/>
மலைமேல் மழைபெய்ய மான்கன்று துள்ளக்<br/>
குலைமேல் இருந்த கொழுங்கனி வீழ<br/>
உலைமேல் இருந்த உறுப்பெனக் கொல்லன்<br/>
முலைமேல் அமிர்தம் பொழியவைத் தானே.      17<br/>
<br/>
2883<br/>
பார்ப்பான் அகத்திலே பாற்பசு ஐந்துண்டு<br/>
மேய்ப்பாரும் இன்றி வெறித்துத் திரிவன<br/>
மேய்ப்பாரும் உண்டாய் வெறியும் அடங்கினால்<br/>
பார்ப்பான் பசுஐந்தும் பாலாச் சொரியுமே.       18<br/>
<br/>
2884<br/>
ஆமாக்கள் ஐந்தும் அரியேறு முப்பதும்<br/>
தேமா இரண்டொடு திப்பிலி ஒன்பதும்<br/>
தாமாக் குரங்கொளில் தம்மனத் துள்ளன<br/>
மூவாக்  கடாவிடின் மூட்டுகின் றாரே.        19<br/>
<br/>
2885<br/>
எழுதாத புத்தகத்து ஏட்டின் பொருளைத்<br/>
தெருளாத கன்னி தெறிந்திருந்து ஓத<br/>
மலராத பூவின் மணத்தின் மதுவைப்<br/>
பிறவாத வண்டு மணமுண்ட வாறே.        20<br/>
<br/>
2886<br/>
போகின்ற பொய்யும் புகுகின்ற பொய்வித்தும்<br/>
கூகின்ற நாவலின் கூழைத் தருங்கனி<br/>
ஆநின்ற வைங்கூழ் அவையுண்ணும் ஐவரும்<br/>
வேகின்ற கூரை விருத்திபெற் றாரே.          21<br/>
<br/>
2887<br/>
மூங்கில் முளையில் எழுந்ததோர் வேம்புண்டு<br/>
வேம்பினில் சார்ந்து கிடந்த பனையிலோர்<br/>
பாம்புண்டு பாம்பைத் துரத்தித்தின் பார்இன்றி<br/>
வேம்பு கிடந்து வெடிக்கின்ற வாறே.          22<br/>
<br/>
2888<br/>
பத்துப் பரும்புலி யானை பதினைந்து<br/>
வித்தகர் ஐவர் வினோகர் ஈ ரெண்மர்<br/>
அத்தகு மூவர் அறுவர் மருத்துவர்<br/>
அத்தலை ஐவர் அமர்ந்து நின் றாரே.       23<br/>
<br/>
2889<br/>
இரண்டு கடாவுண்டு இவ்வூரின் உள்ளே<br/>
இரண்டு கடாவுக்கும் ஒன்றே தொழும்பின்<br/>
இரண்டு கடாவும் இருத்திப் பிடிக்கில்<br/>
இரண்டு கடாவும் ஒருகடா வாமே.         24<br/>
<br/>
2890<br/>
ஒத்த மனக்கொல்லை உள்ளே சமன்கட்டிப்<br/>
பத்தி வலையில் பருத்தி நிறுத்தலால்<br/>
முத்தம் கயிறாக மூவர்கள் ஊரினுள்<br/>
நித்தம் பொருது நிரம்பநின் றாரே.       25<br/>
<br/>
2891<br/>
கூகையும் பாம்பும் கிளியொடு பூஞையும்<br/>
நாகையும் பூழும் நடுவில் உறைவன<br/>
நாகையைக் கூகை நணுகல் உறுதலும்<br/>
கூகையைக் கண்டெலி கூப்பிடு மாறே.         26<br/>
<br/>
2892<br/>
குலைக்கின்ற நன்னகை யாம்கொங்கு உழக்கின்<br/>
நிலைக்கின்ற வெள்ளெலி மூன்று கொணர்ந்தான்<br/>
உலைக்குப் புறமெனில் ஓடும் இருக்கும்<br/>
புலைக்குப் பிறந்தவை போகின்ற வாறே.        27<br/>
<br/>
2893<br/>
காடுபுக் கார்இனிக் காணார் கருவெளி<br/>
கூடுபுக்கு ஆனது ஐந்து குதிரையும்<br/>
மூடுபுக்கு ஆனது ஆறுள ஒட்டகம்<br/>
மூடு புகாவிடின் மூவனை யாமே.          28<br/>
<br/>
2894<br/>
கூறையும் சோறும் குழாயகத்து எண்ணெயும்<br/>
காறையும் நாணும் வளையலும் கண்டவர்<br/>
பாறையில் உற்ற பறக்கின்ற சீலைபோல்<br/>
ஆறைக் குழியில் அழுந்துகின் றாரே.        29<br/>
<br/>
2895<br/>
துருத்தியுள் அக்கரை தோன்றும் மலைமேல்<br/>
விருத்திகண் காணிக்கப் போவார்முப் போதும்<br/>
வருத்திஉள் நின்ற மலையைத் தவிர்ப்பாள்<br/>
ஒருத்திஉள் ளாள்அவர் ஊர்அறி யோமே.         30<br/>
<br/>
2896<br/>
பருந்துங் கிளியும் படுபறை கொட்டத்<br/>
திருந்திய மாதர் திருமணப் பட்டார்<br/>
பெருந்தவப் பூதம் போலுரு வாகும்<br/>
இருந்திய பேற்றினில் இன்புறு வாரே.          31<br/>
<br/>
2897<br/>
கூடும் பறவை இரைகொத்தி மற்றதன்<br/>
ஊடுபுக்கு உண்டி அறுக்குறில் என்ஒக்கும்<br/>
சூடுஎறி நெய்யுண்டு மைகான்று இடுகின்ற<br/>
பாடுஅறி வார்க்குப் பயன்எளி தாமே.         32<br/>
<br/>
2898<br/>
இலைஇல்லை பூவுண்டு இனவண்டு இங்கில்லை<br/>
தலைஇல்லை வேர்உண்டு தாள்இல்லை பூவின்<br/>
குலைஇல்லை கொய்யும் மலர்உண்டு சூடும்<br/>
தலைஇல்லை தாழ்ந்த கிளைபுல ராதே.      33<br/>
<br/>
2899<br/>
அக்கரை நின்றதோர் ஆல மரங்கண்டு<br/>
நக்கரை வாழ்த்தி நடுவே பயன்கொள்வர்<br/>
மிக்கவர் அஞ்சு துயரமும் கண்டுபோய்த்<br/>
தக்கவர் தாழ்ந்து கிடக்கின்ற வாறே.        34<br/>
<br/>
2900<br/>
கூப்பிடும் ஆற்றிலே வன்காடு இருகாதம்<br/>
காப்பிடு கள்ளர் கலந்துநின் றார்உளர்<br/>
காப்பிடு கள்ளரை வெள்ளர் தொடர்ந்திட்டுக்<br/>
கூப்பிட மீண்டதோர் கூரை கொண் டாரே.            35<br/>
<br/>
2901<br/>
கொட்டியும் ஆம்பலும் பூத்த குளத்திடை<br/>
எட்டியும் வேம்பும் இனியதோர் வாழையும்<br/>
கட்டியும் தேனும் கலந்துண்ண மாட்டாதார்<br/>
எட்டிப் பழத்துக்கு இளைக்கின்ற வாறே.        36<br/>
<br/>
2902<br/>
பெடைவண்டும் ஆண்வண்டும் பீடிகை வண்ணக்<br/>
குடைகொண்ட பாசத்துக் கோலம் உண் டானும்<br/>
கடைவண்டு தான் உண்ணும் கண்கலந் திட்ட<br/>
பெடைவண்டு தான்பெற்றது இன்பமும் ஆமே.       37<br/>
<br/>
2903<br/>
கொல்லையில் மேயும் பசுக்களைச் செய்வதன்<br/>
எல்லை கடப்பித்து இறையடிக் கூட்டியே<br/>
வல்லசெய்து ஆற்றல் மதித்தபின் அல்லது<br/>
கொல்லசெய் நெஞ்சம் குறியறி யாதே.        38<br/>
<br/>
2904<br/>
தட்டத்து நீரிலே தாமரை பூத்தது<br/>
குட்டத்து நீரில் குவளை எழுந்தது<br/>
விட்டத்தின் உள்ளே விளங்கவல் லார்கட்குக்<br/>
குட்டத்தில் கிட்டதோர் கொம்மட்டி யாமே.       39<br/>
<br/>
2905<br/>
ஆறு பறவைகள் ஐந்தக்து உள்ளன<br/>
நூறு பறவை நுனிக்கொம்பின் மேலன<br/>
ஏறும் பெரும்பதி ஏழுங் கடந்தபின்<br/>
மாறுதல் இன்றி மனைபுக லாமே.         40<br/>
<br/>
2906<br/>
கொட்டனஞ் செய்து குளிக்கின்ற கூவலுள்<br/>
வட்டனப் பூமி மருவிவந் தூறிடுங்<br/>
கட்டனஞ் செய்து கயிற்றால் தொழுமியுள்<br/>
ஒட்டனஞ் செய்தொளி யாவர்க்கு மாமே.     41<br/>
<br/>
2707<br/>
ஏழு வளைகடல் எட்டுக் குலவரை<br/>
யாழும் விசும்பினில் அங்கி மழைவளி<br/>
தாழு மிருநிலந் தன்மை ய்துகண்டு<br/>
வாழ நினைக்கில தாலய மாமே.         42<br/>
<br/>
2908<br/>
ஆலிங் கனஞ்செய்து அகம்சுடச் சூலத்துச்<br/>
சால்இங்கு அமைத்துத் தலைமை தவிர்த்தனர்<br/>
கோல்இங்கு அமைத்தபின் கூபப் பறவைகள்<br/>
மால்இங்கன் வைத்துஅது முன்பின் வழியே.     43<br/>
<br/>
2909<br/>
கொட்டுக்கும் தாலி இரண்டே இரண்டுக்கும்<br/>
கொட்டுக்கும் தாலிக்கும் பாரை வலிதென்பர்<br/>
கொட்டுக்கும் தாலிக்கும் பாரைக்கும் மூன்றுக்கும்<br/>
இட்டம் வலிதென்பர் ஈசன் அருளே.       44<br/>
<br/>
2910<br/>
கயலொன்று கண்டவர் கண்டே இருப்பர்<br/>
முயலொன்று கண்டவர் மூவரும் உய்வர்<br/>
பறையொன்று பூசல் பிடிப்பான் ஒருவன்<br/>
மறையொன்று கண்ட துருவம் போ லாமே.        45<br/>
<br/>
2911<br/>
கோரை எழுந்து கிடந்த குளத்தினில்<br/>
ஆரை படர்ந்து தொடர்ந்து கிடந்தது<br/>
நாரை படுக்கின்றாற் போலல்ல நாதனார்<br/>
பாரை கிடக்கப் படிகின்ற வாறே.        46<br/>
<br/>
2912<br/>
கொல்லைமுக் காதமும் காடுஅரைக் காதமும்<br/>
எல்லை மயங்கிக் கிடந்த இருநெறி<br/>
எல்லை மயங்காது இயங்க வல் லார்கட்கு<br/>
ஒல்லை கடந்துசென்று ஊர்புக லாமே.         47<br/>
<br/>
2913<br/>
உழவொன்று வித்து ஒருங்கின காலத்து<br/>
எழுமழை பெய்யாது இருநிலச் செல்வி<br/>
தழுவி வினைசெய்து தான்பய வாது<br/>
வழுவாது போவன் வளர்சடை யோனே.       48<br/>
<br/>
2914<br/>
பதுங்கிலும் பாய்புலி பன்னிரு காதம்<br/>
ஒதுங்கிய தண்கடல் ஓதம் உலவ<br/>
மதுங்கிய வார்களி ஆரமுது ஊறப்<br/>
பொதுங்கிய ஐவரைப் போய்வளைத் தானே.      49<br/>
<br/>
2915<br/>
தோணியொன்று ஏறித் தொடர்ந்து கடல்புக்கு<br/>
வாணிபம் செய்து வழங்கி வளர்மகன்<br/>
நீலிக்கு இறையுமே நெஞ்சின் நிலைதளர்ந்து<br/>
ஆலிப் பழம்போல் அளிக்கின்ற அப்பே.         50<br/>
<br/>
2916<br/>
முக்காதம் ஆற்றிலே மூன்றுள வாழைகள்<br/>
செக்குப் பழுத்த திரிமலம் காய்த்தன<br/>
பக்கனார் மிக்கார் படங்கினார் கன்னியர்<br/>
நக்கு மலருண்டு நடுவுநின் றாரே.          51<br/>
<br/>
2917<br/>
அடியும் முடியும் அமைந்ததோர் ஆத்தி<br/>
முடியும் நுனியின் கண் முத்தலை மூங்கில்<br/>
கொடியும் படையும் கோட்சரன் ஐஐந்து<br/>
மடியும் வலம்புரி வாய்த்தது அவ் வாறே.        52<br/>
<br/>
2918<br/>
பன்றியும் பாம்பும் பசுமுசு வானரம்<br/>
தென்றிக் கிடந்த சிறுநரிக் கூட்டத்துக்<br/>
குன்றாமை கூடித் தராசின் நிறுத்தபின்<br/>
குன்றி நிறையைக் குறைக்கின்ற வாறே.        53<br/>
<br/>
2919<br/>
மொட்டித்து எழுந்ததோர் மொட்டுண்டு மொட்டினைக்<br/>
கட்டுவிட்டு ஓடின் மலர்தலும் காணலாம்<br/>
பற்றுவிட்டு அம்மனை பாழ்பட நோக்கினால்<br/>
கட்டுவிட் டார்க்கு அன்றிக் காணஒண் ணாதே.       54<br/>
<br/>
2920<br/>
நீரின்றிப் பாயும் நிலத்தினிற் பச்சையாம்<br/>
யாவரும் என்றும் அறியவல் லார்இல்லை<br/>
கூரும் மழைபொழி யாது பொழிபுனல்<br/>
தேரின் இந் நீர்மை திடரின்நில் லாதே.        55<br/>
<br/>
2921<br/>
கூகை குருந்தமது ஏறிக் குணம் பயில்<br/>
மோகம் உலகுக்கு உணர்கின்ற காலத்து<br/>
நாகமும் ஒன்று நடுவுரை செய்திடும்<br/>
பாகனும் ஆகின்ற பண்பனும் ஆமே.     56<br/>
<br/>
2922<br/>
வாழையும் சூரையும் வந்திடம் கொண்டன<br/>
வாழைக்குச் சூரை வலிது வலிதென்பர்<br/>
வாழையும் சூரையும் வன்துண்டம் செய்திட்டு<br/>
வாழை இடம்கொண்டு வாழ்கின்ற வாறே.        57<br/>
<br/>
2923<br/>
நிலத்தைப் பிளந்து நெடுங்கடல் ஓட்டிப்<br/>
புனத்துக் குறவன் புணர்ந்த கொழுமீன்<br/>
விளக்குமின் யாவர்க்கும் வேண்டிற் குறையாது<br/>
அருத்தமும் இன்றி அடுவதும் ஆமே.        58<br/>
<br/>
2924<br/>
தளிர்க்கும் ஒருபிள்ளை தட்டான் அகத்தில்<br/>
விளிப்பதோர் சங்குண்டு வேந்தணை நாடிக்<br/>
களிக்கும் குசவர்க்கும் காவிதி யார்க்கும்<br/>
அளிக்கும் பதத்தொன்று ஆய்ந்து கொள் வார்க்கே.      59<br/>
<br/>
2925<br/>
குடைவிட்டுப் போந்தது கோயில் எருமை<br/>
படைகண்டு மீண்டது பாதி வழியில்<br/>
உடையவன் மந்திரி உள்ளலும் ஊரார்<br/>
அடையா நெடுங்கடை ஐந்தொடு நான்கே.        60<br/>
<br/>
2926<br/>
போகின்ற எட்டும் புகுகின்ற பத்தெட்டும்<br/>
ஆகிப் படைத்தன ஒன்பது வாய்தலும்<br/>
நாகமும் எட்டொடு நாலு புரவியும்<br/>
பாகன் விடாவிடில் பன்றியும் ஆமே.      61<br/>
<br/>
2927<br/>
பாசி பாடர்ந்து கிடந்த குளத்திடைக்<br/>
கூசி யிருக்கும் குருகு இரைதேர்ந்துண்ணும்<br/>
தூசி மறவன் துணைவழி எய்திடப்<br/>
பாசங் கிடந்து பதைக்கின்ற வாறே.       62<br/>
<br/>
2928<br/>
கும்ப மலைமேல் எழுந்ததோர் கொம்புண்டு<br/>
கொம்புக்கும் அப்பால் அடிப்பதோர் காற்றுண்டு<br/>
வம்பாய் மலர்ந்ததோர் பூவுடைப் பூவக்குள்<br/>
வண்டாய்க் கிடந்து மணங்கொள்வன் ஈசனே.      63<br/>
<br/>
2929<br/>
வீணையும் தண்டும் விரவி இசைமுரல்<br/>
தாணுவும் மேவித் தருதலைப் பெய்தது<br/>
வாணிபம் சிக்கென்று அதுஅடை யாமுன்னம்<br/>
காணியும் அங்கே கலக்கின்ற வாறே.        64<br/>
<br/>
2930<br/>
கொங்குபுக் காரொடு வாணிபம் செய்தது<br/>
வங்குபுக் காலன்றி ஆய்ந்தறி வாரில்லை<br/>
திங்கள்புக்கால் இருளாவது அறிந்திலர்<br/>
தங்குபுக் கார்சிலர் தாபதர் தாமே.         65<br/>
<br/>
2931<br/>
போதும் புலர்fந்தது பொன்னிறங் கொண்டது<br/>
தாதவிழ் புன்னை தயங்கும் இருகரை<br/>
ஏதமில் ஈசன்இயங்கு நெறியிது<br/>
மாதர் இருந்ததோர் மண்டலம் தானே.        66<br/>
<br/>
2932<br/>
கோமுற்று அமரும் குடிகளும் தம்மிலே<br/>
காமுற்று அகத்தி இடுவர் கடைபொறும்<br/>
வீவற்ற எல்லை விடாது வழிகாட்டி<br/>
யாமுற்ற அதட்டினால் ஐந்துண்ண லாமே.      67<br/>
<br/>
2933<br/>
தோட்டத்தில் மாம்பழம் தோண்டி விழுந்தக்கால்<br/>
நாட்டின் புறத்தில் நரியழைத்து என்செயும்<br/>
மூட்டிக் கொடுத்து முதல்வனை முன்னிட்டு<br/>
காட்டிக் கொடுத்தவர் கைவிட்ட வாறே.       68<br/>
<br/>
2934<br/>
புலர்ந்தது போதென்று புட்கள் சிலம்பப்<br/>
புலர்ந்தது போதென்று பூங்கொடி புல்லிப்<br/>
புலம்பின் அவளொடும் போகம் நுகரும்<br/>
புலம்பனுக்கு என்றும் புலர்ந்திலை போதே.         69<br/>
<br/>
2935<br/>
தோணி ஒன்று உண்டு துறையில் விடுவது<br/>
வாணி மிதித்துநின்று ஐவர்கோல் ஊன்றலும்<br/>
வாணிபம் செய்வார் வழியிடை ஆற்றிடை<br/>
ஆணி கலங்கில் அதுஇது வாமே.           70<br/>
<br/>
18.  மோன சமாதி<br/>
<br/>
2936<br/>
நின்றார் இருந்தார் கிடந்தார் எனஇல்லை<br/>
சென்றார்தம் சித்தம் மோன சமாதியாம்<br/>
மன்றுஏயும் அங்கே மறைப்பொருள் ஒன்றுண்டு<br/>
சென்றாங்கு அணைந்தவர் சேர்கின்ற வாறே.       1<br/>
<br/>
2937<br/>
காட்டும் குறியும் கடந்த அக் காரணம்<br/>
ஏட்டின் புறத்தில் எழுதிவைத்து என்பயன்<br/>
கூட்டும் குருநந்தி கூட்டிடின் அல்லது<br/>
ஆட்டின் கழுத்தில் அதர்கிடந் தற்றே.         2<br/>
<br/>
2938<br/>
உணர்வுடை யார்கட்கு உலகமும் தோன்றும்<br/>
உணர்வுடை யார்கட்கு உறுதுயர் இல்லை<br/>
உணர்வுடை யார்கள் உணர்ந்த அக்காலம்<br/>
உணர்வுடை யார்கள் உணர்ந்து கண் டாரே.         3<br/>
<br/>
2939<br/>
மறப்பது வாய்நின்ற மாயநன் னாடன்<br/>
பிறப்பினை நீங்கிய பேரரு ளாளன்<br/>
சிறப்பிடை யான்திரு மங்கையும் தானும்<br/>
உறக்கமில் போகத்து உறங்கிடுந் தானே.         4<br/>
<br/>
2940<br/>
துரியங்கள் மூன்றும் கடந்தொளிர் சோதி<br/>
அரிய துரியம் அதன்மீது மூன்றாய்<br/>
விரிவு குவிவு விழுங்கி உமிழ்ந்தே<br/>
உரையில் அநுபூ திகத்தினுள் ளானே.        5<br/>
<br/>
2941<br/>
உருவிலி ஊனிலி ஊனம்ஒன்று இல்லி<br/>
திருவிலி தீதிலி தேவர்க்கும் தேவன்<br/>
பொருவிலி பூதப் படையுடை யாளி<br/>
மருவிலி வந்துஎன் மனம்புகுந் தானே.         6<br/>
<br/>
2942<br/>
கண்டறி வார்இல்லைக் காயத்தின் நந்தியை<br/>
எண்டிசை யோரும் இறைவன் என்று ஏத்துவர்<br/>
அண்டங் கடந்த அளவிலா ஆனந்தத் <br/>
தொண்டர் முகந்த துறையறி யோமே.       7<br/>
<br/>
2943<br/>
தற்பரம் அல்ல சதாசிவன் தான்அல்ல<br/>
நிட்களம் அல்ல சகள நிலையல்ல<br/>
அற்புத மாகி அனுபோகக் காமம்போல்<br/>
கற்பனை இன்றிக் கலந்துநின் றானே.         8<br/>
<br/>
2944<br/>
முகத்திற் கண்கொண்டு காண்கின்ற மூடர்கள்<br/>
அகத்திற் கண்கொண்டு காண்பதே ஆனந்தம்<br/>
மகட்குத் தாய்தன் மணாளனோடு ஆடிய<br/>
சுகத்தைச் சொல்லென்றால் சொல்லுமாறு எங்ஙனே.     9<br/>
<br/>
2945<br/>
அப்பினில் உப்பென அத்தன் அணைந்திட்டுச்<br/>
செப்பு பராபரம் சேர்பர மும்விட்டுக்<br/>
கப்புறு சொற்பதம் மாயக் கலந்தமை<br/>
எப்படி அப்படி என்னும் அவ்வாறே.          10<br/>
<br/>
2946<br/>
கண்டார்க்கு அழகிது காஞ்சிரத் தின்பழம்<br/>
தின்றார்க்கு அறியலாம் அப்பழத் தின்சுவை<br/>
பெண்தான் நிரம்பி மடவியள் ஆனால்<br/>
கொண்டான் அறிவன் குணம்பல தானே.        11<br/>
<br/>
2947<br/>
நந்தி யிருந்தான் நடுவுத் தெருவிலே<br/>
சந்தி சமாதிகள் தாமே ஒழிந்தன<br/>
உந்தியின் உள்ளே உதித்தெழும் சோதியைப்<br/>
புந்தியி னாலே புணர்ந்துகொண் டேனே.        12<br/>
<br/>
2948<br/>
விதறு படாவண்ணம் வேறிருந்து ஆய்ந்து<br/>
பதறு படாதே பழமறை பார்த்துக்<br/>
கதறிய பாழைக் கடந்ததக் கற்பனை<br/>
உதறிய பாழில் ஒடுங்குகின் றானே.      13<br/>
<br/>
2949<br/>
வாடா மலர்புனை சேவடி வானவர்<br/>
கூடார் அறநெறி நாடொறும் இன்புறச்<br/>
சேடார் கமலச் செழுஞ்சுடர் உட்சென்று<br/>
நாடார் அமுதுற நாடார் அமுதமே.        14<br/>
<br/>
2950<br/>
அதுக்கென்று இருவர் அமர்ந்த சொற் கேட்டும்<br/>
பொதுக்கெனக் காமம் புலப்படு மாபோல்<br/>
சதுக்கென்று வேறே சமைந்தாரைக் காண<br/>
மதுக்கொன்றைத் தாரான் வளந்தரும் அன்றே.       15<br/>
<br/>
2951<br/>
தானும் அழிந்து தனமும் அழிந்துநீடு<br/>
ஊனும் அழிந்து உயிரும் அழிந்துடன்<br/>
வானும் அழிந்து மனமும் அழிந்துபின்<br/>
நானும் அழிந்தமை நானறி யேனே.       16<br/>
<br/>
2952<br/>
இருளும் வெளியும் இரண்டையும் மாற்றிப்<br/>
பொருளிற் பொருளாய்ப் பொருந்தவுள் ளாகி<br/>
அருளால் அழிந்திடும் அத்தன் அடிக்கே<br/>
உருளாத கன்மனம் உற்றுநின் றேனே.       17<br/>
<br/>
2953<br/>
ஒன்றிநின் றுள்ளே உணர்ந்தேன் பராபரம்<br/>
ஒன்றிநின் றுள்ளே உணர்ந்தேன் சிவகதி<br/>
ஒன்றிநின் றுள்ளே உணர்ந்தேன் உணர்வினை<br/>
ஒன்றிநின் றேபல ஊழிகண்  டேனே.       18<br/>
<br/>
19.  வரையுரை மாட்சி<br/>
<br/>
2954<br/>
தான்வரைவு அற்றபின் ஆரை வரைவது<br/>
தான்அவ னானபின் ஆரை நினைவது<br/>
காமனை வென்றகண் ஆரை உகப்பது<br/>
தூமொழி வாசகம் சொல்லுமின் நீரே.        1<br/>
<br/>
2955<br/>
உரையற்றது ஒன்றை உரைசெய்யும் ஊமர்காள்<br/>
கரையற்றது ஒன்றைக் கரைகாண லாகுமோ<br/>
திரையற்ற நீர்போல் சிந்தை தெளிவார்க்குப்<br/>
புரையற்று இருந்தான் புரிசடை யோனே.         2<br/>
<br/>
2956<br/>
மனமாயை மாயைஇம் மாயை மயக்கம்<br/>
மனமாயை தான்மாய மற்றொன்றும் இல்லை<br/>
பினைமாய்வது இல்லை பிதற்றவும் வேண்டா<br/>
தனைஆய்ந்து இருப்பது தத்துவந் தானே.         3<br/>
<br/>
20.  அணைந்தோர் தன்மை<br/>
<br/>
2957<br/>
மலமில்லை மாசில்லை மானாபி மானம்<br/>
குலமில்லை கொள்ளும் குணங்களும் இல்லை<br/>
நலமில்லை நந்தியை ஞானத்தி னாலே<br/>
பலமன்னி அன்பில் பதித்துவைப் போர்க்கே.            1<br/>
<br/>
2958<br/>
ஒழிந்தேன் பிறவி உறவென்னும் பாசம்<br/>
கழிந்தேன் கடவுளும் நானும்ஒன் றானேன்<br/>
அழிந்தாங்கு இனிவரும் ஆக்கமும் வேண்டேன்<br/>
செழுஞ்சார் புடைய சிவனைக் கண் டேனே.          2<br/>
<br/>
2959<br/>
ஆலைக் கரும்பும் அமுதும்அக் காரமும்<br/>
சோலைத் தண்ணீரும் உடைத்தெங்கள் நாட்டிடைப்<br/>
பீலிக்கண் அன்ன வடிவுசெய் வாளொரு<br/>
கோலப்பெண் ணாட்குக் குறை யொன்றும் இல்லையே.     3<br/>
<br/>
2960<br/>
ஆராலும் என்னை அமட்டஒண் ணாதிதினிச்<br/>
சீரார் பிரான்வந்தென் சிந்தை புகுந்தனன்<br/>
சீராடி அங்கே திரிவதால் லால் இனி<br/>
யார்படுஞ் சாரா அறிவறிந் தேனே.           4<br/>
<br/>
2961<br/>
பிரிந்தேன் பிரமன் பிணித்ததோர் பாசம்<br/>
தெரிந்தேன் சிவகதி செல்லும் நிலையை<br/>
அரிந்தேன் வினையை அயில்மன வாளால்<br/>
முரிந்தேன் புரத்தினை முந்துகின் றேனே.        5<br/>
<br/>
2962<br/>
ஒன்றுகண் டீர்உல குக்கொரு தெய்வமும்<br/>
ஒன்றுகண் டீர்உல குக்குஉயி ராவது<br/>
நன்றுகண் டீர்இனி நமசிவா யப்பழம்<br/>
தின்றுகண் டேற்கிது தித்தித்த வாறே.      6<br/>
<br/>
2963<br/>
சந்திரன் பாம்பொடும் சூடும் சடாதரன்<br/>
வந்தென்னை யாண்ட மணிவிளக்கு ஆனவன்<br/>
அந்தமும் ஆதியும் இல்லா அரும்பொருள்<br/>
சிந்தையின் மேவித் தியக்கு அறுத் தானே.      7<br/>
<br/>
2964<br/>
பண்டுஎங்குள் ஈசன் நெடுமால் பிரமனைக்<br/>
கண்டுஅங்கு இருக்கும் கருத்தறி வாரில்லை<br/>
விண்டு அங்கே தோன்றி வெறுமனம் ஆயிடில்<br/>
துண்டு அங்கு இருந்ததோர் தூறுஅது வாமே.       8<br/>
<br/>
2965<br/>
அன்னையும் அத்தனும் அன்புற்றது அல்லது<br/>
அன்னையும் அத்தனும் ஆரறி வார்என்னை<br/>
அன்னையும் அத்தனும் யானும் உடனிருந்து<br/>
அன்னையும் அத்தனை யான்புரிந் தேனே.        9<br/>
<br/>
2966<br/>
கொண்ட சுழியும் குலவரை உச்சியும்<br/>
அண்டரும் அண்டத் தலைவரும் ஆதியும்<br/>
எண்டிசை யோரும்வந்து என்கைத் தலத்துளே<br/>
உண்டனர் நானினி உய்ந்தொழிந் தேனே.           10<br/>
<br/>
2967<br/>
தானே திசையொடு தேவருமாய் நிற்கும்<br/>
தானே வடவரை ஆதியுமாய நிற்கும்<br/>
தானே உடலுயிர் தத்துவமாய் நிற்கும்<br/>
தானே உலகில் தலைவனும் ஆமே.       11<br/>
<br/>
2968<br/>
நமன்வரின் ஞானவாள் கொண்டே எறிவன்<br/>
சிவன்வரின் நானுடன் போவது திண்ணம்<br/>
பவம்வரும் வல்வினை பண்டே யறுத்தேன்<br/>
தவம்வரும் சிந்தைத் தான்எதிராரே.        12<br/>
<br/>
2969<br/>
சித்தம் சிவமாய் மலமூன்றும் செற்றவர்<br/>
சுத்தச் சிவமாவர் தோயார் மலபந்தம்<br/>
சுத்தும் சிலகும் கலகமும் கைகாணார்<br/>
சத்தம் பரவிந்து தானாம்என்று எண்ணியே.     13<br/>
<br/>
2970<br/>
நினைப்பும் மறப்பும் இலாதவர் நெஞ்சம்<br/>
வினைப்பற்று அறுக்கும் விமலன் இருக்கும்<br/>
வினைப்பற்று அறுக்கும் விமலனைத் தேடி<br/>
நினைக்கப் பெறில்அவன் நீளியன் ஆமே.        14<br/>
<br/>
2971<br/>
சிவபெரு மான்என்று நான்அழைத்து ஏத்தத்<br/>
தவப்பெரு மான்என்று தான்வந்து நின்றான்<br/>
அவபெரு மான்என்னை யாளுடை நாதன்<br/>
பவபெரு மானைப் பணிந்துநின் றேனே.      15<br/>
<br/>
2972<br/>
பணிந்துநின் றேன்பர மாதி பதியைத்<br/>
துணிந்துநின் றேன்இனி மற்றொன்றும் வேண்டேன்<br/>
அணிந்துநின் றேன்உடல் ஆதிப் பிரானைத்<br/>
தணிந்துநின் றேன்சிவன் தன்மைகண் டேனே.    16<br/>
<br/>
2973<br/>
என்நெஞ்சம் ஈசன் இணையடி தாம் சேர்ந்து<br/>
முன்னம்செய்து ஏத்த முழுதும் பிறப்பறும்<br/>
தன்நெஞ்சம் இல்லாத் தலைவன் தலைவிதி<br/>
பின்னம்செய்து என்னைப் பிணக்கறுத் தானே.       17<br/>
<br/>
2974<br/>
பிணக்கறுத் தான்பிணி மூப்பறுத்து எண்ணும்<br/>
கணக்கறுத் தாண்டவன் காண்நந்தி என்னைப்<br/>
பிணக்கறுத்து என்னுடன் முன்வந்த துன்பம்<br/>
வணக்கலுற் றேன்சிவன் வந்தது தானே.       18<br/>
<br/>
2975<br/>
சிவன்வந்து தேவர் குழாமுடன் கூடப்<br/>
பவம்வந் திடநின்ற பாசம் அறுத்திட்டு<br/>
அவன்எந்தை ஆண்டருள் ஆதிப் பெருமான்<br/>
அவன்வந்தென் னுள்ளே அகப்பட்ட வாறே.       19<br/>
<br/>
2976<br/>
கரும்பும் தேனும் கலந்ததோர் காயத்தில்<br/>
அரும்பும் கந்தமும் ஆகிய ஆனந்தம்<br/>
விரும்பியே உள்ளம் வெளியுறக் கண்டபின்<br/>
கரும்பும் கைத்தது தேனும் புளித்ததே.       20<br/>
<br/>
2977<br/>
உள்ள சரியாதி ஒட்டியே மீட்டென்பால்<br/>
வள்ளல் அருத்தியே வைத்த வளம்பாடிச்<br/>
செய்வன எல்லாம் சிவமாகக் காண்டலால்<br/>
கைவளம் இன்றிக் கருக்கடந் தேனே.       21<br/>
<br/>
2978<br/>
மீண்டார் கமலத்துள் அங்கி மிகச்சென்று<br/>
தூண்டா விளக்கிக் தகளிசெய் சேர்தலும்<br/>
பூண்டாள் ஒருத்தி புவன சூடாமணி<br/>
மாண்டான் ஒருவன்கை வந்தது தானே.       22<br/>
<br/>
2979<br/>
ஆறே அருவி அகங்குளம் ஒன்றுண்டு<br/>
நூறே சிவகதி நுண்ணிது வண்ணமும்<br/>
கூறே குவிமுலை கொம்பனை யாளொடும்<br/>
வேறே யிருக்கும் விழுப்பொருள் தானே.       23<br/>
<br/>
2980<br/>
அன்புள் உருகி அழுவன் அரற்றுவன்<br/>
என்பும் உருக இராப்பகல் ஏத்துவன்<br/>
என்பொன் மணியை இறைவனை ஈசனைத்<br/>
தின்பன் கடிப்பன் திருத்துவன் தானே.      24<br/>
<br/>
2981<br/>
மனம்வி ரிந்து குவிந்தது மாதவம்<br/>
மனம்வி ரிந்து குவிந்தது வாயு<br/>
மனம்வி ரிந்து குவிந்தது மன்னுயிர்<br/>
மனம்வி ரிந்துரை மாண்டது முத்தியே.        25<br/>
<br/>
21  தோத்திரம்<br/>
<br/>
2982<br/>
மாயனை நாடி மனநெடும் தேரெறிப்<br/>
போயின நாடறி யாதே புலம்புவர்<br/>
தேயமும் நாடும் திரிந்தெங்கள் செல்வனைக்<br/>
காயம்மின் நாட்டிடைக் கண்டுகொண் டேனே.       1<br/>
<br/>
2983<br/>
மன்னு மலைபோல் மதவா ரணத்தின்மேல்<br/>
இன்னிசை பாட இருந்தவர் ஆரெனில்<br/>
முன்னியல் கால முதல்வனார் நாமத்தைப்<br/>
பன்னினர் என்றே பாடறி வீரே.        2<br/>
<br/>
2984<br/>
முத்தினின் முத்தை முகிழிள ஞாயிற்றை<br/>
எத்தனை வானோரும் ஏத்தும் இறைவனனை<br/>
அத்தனைக் காணாது அரற்றுகின் றேனையோர்<br/>
பித்தன் இவனென்று பேசுகின் றாரே.           3<br/>
<br/>
2985<br/>
புகுந்துநின் றான்எங்கள் புண்ணிய மூர்த்தி<br/>
புகுந்துநின் றான்எங்கள் போதறி வாளன்<br/>
புகுந்துநின் றானடி யார்தங்கள் நெஞ்சம்<br/>
புகுந்துநின் றானையே போற்றுகின் றேனே.     4<br/>
<br/>
2986<br/>
பூதக்கண் ணாடியில் புகுந்திலன் போதுளன்<br/>
வேதக்கண் ணாடியில் வேறே வெளிப்படு<br/>
நீதிக்கண் ணாடி நினைவார் மனத்துளன்<br/>
கீதக்கண் ணாடியில் கேட்டுநின் றேனே.     5<br/>
<br/>
2987<br/>
நாமம் ஓர் ஆயிரம் ஓதுமின் நாதனை<br/>
ஏமம் ஓர் ஆயிரத் துள்ளே இசைவீர்கள்<br/>
ஓமம்ஓர் ஆயிரம் ஓதவல் லார்அவர்<br/>
காமம் ஆயிரம் கண்டொழிந் தாரே.        6<br/>
<br/>
2988<br/>
போற்றுகின் றேன்புகழ்ந் தும்புகழ் ஞானத்தைத்<br/>
தேற்றுகின் றேன்சிந்தை நாயகன் சேவடி<br/>
சாற்றுகின் றேன்அறை யோசிவ யோகத்தைப்<br/>
போற்றுகின் றேன்எம் பிரானென்று நானே.        7<br/>
<br/>
2989<br/>
நானா விதஞ்செய்து நாடுமின் நந்தியை<br/>
ஊனார் கமலத்தின் ஊடுசென்று அப்புறம்<br/>
வானோர் உலகம் வழிபட மீண்டபின்<br/>
தேனார உண்டு தெவிட்டலும் ஆமே.        8<br/>
<br/>
2990<br/>
வந்துநின் றான்அடி யார்கட்கு அரும்பொருள்<br/>
இந்திரன் ஆதி இமையவர் வேண்டினும்<br/>
சுந்தர மாதர் துழனியொன்று அல்லது<br/>
அந்தர வானத்தின் அப்புறம் ஆமே.          9<br/>
<br/>
2991<br/>
மண்ணிற் கலங்கிய நீர்போல் மனிதர்கள்<br/>
எண்ணிற் கலங்கி இறைவன் இவன்என்னார்<br/>
உண்ணிற் குளத்தின் முகந்தொரு பால்வைத்துத்<br/>
தெண்ணீர்ப் படுத்த சிவன்அவன் ஆமே.      10<br/>
<br/>
2992<br/>
மெய்த்தவத் தானை விரும்பும் ஒருவர்க்குக்<br/>
கைத்தலம் சேர்தரு நெல்லிக் கனியொக்கும்<br/>
சுத்தனைத் தூய்நெறி யாய்நின்ற தேவர்கள்<br/>
அத்தனை நாடி அமைந் தொழிந் தேனே.       11<br/>
<br/>
2993<br/>
அமைந்தொழிந் தேன்அள வில்புகழ் ஞானம்<br/>
சமைந் தொழிந் தேன்தடு மாற்றம்ஒன் றில்லை<br/>
புகைந் தெழும் பூதலம் புண்ணியன் நண்ணி<br/>
வகைந்து கொடுக்கின்ற வள்ளலும் ஆமே.       12<br/>
<br/>
2994<br/>
வள்ளல் தலைவனை வானநன் னாடனை<br/>
வெள்ளப் புனற்சடை வேதமுதல்வனைக்<br/>
கள்ளப் பெருமக்கள் காண்பர்கொலோஎன்று<br/>
உள்ளத்தின் உள்ளே ஒளிந்திருந்து ஆளுமே.    13<br/>
<br/>
2995<br/>
ஆளும் மலர்ப்பதம் தந்த கடவுளை<br/>
நாளும் வழிபட்டு நன்மையுள் நின்றவர்<br/>
கோளும் வினையும் அறுக்கும் குரிசிலின்<br/>
வாளும் மனத்தொடும் வைத்தொழிந் தேனே.      14<br/>
<br/>
2996<br/>
விரும்பில் அவனடி வீர சுவர்க்கம்<br/>
பொருந்தில் அவனடி புண்ணிய லோகம்<br/>
திருந்தில் அவனடி தீர்த்தமும் ஆகும்<br/>
வருந்தி அவனடி வாழ்த்தவல் லார்க்கே.    15<br/>
<br/>
2997<br/>
வானகம் ஊடறுத் தான்இவ் வுலகினில்<br/>
தானகம் இல்லாத் தனியாகும் போதகன்<br/>
கானக வாழைக் கனிநுகர்ந்து உள்ளுறும்<br/>
பானகச் சோதியைப் பற்றிநின் றேனே.       16<br/>
<br/>
2998<br/>
விதியது மேலை அமரர் உறையும்<br/>
பதியது பாய்புனல் கங்கையும் உண்டு<br/>
துதியது தொல்வினைப் பற்றறு விக்கும்<br/>
பதியது வவ்விட்டது அந்தமும் ஆமே.         17<br/>
<br/>
2999<br/>
மேலது வானவர் கீழது மாதவர்<br/>
தானிடர் மானுடர் கீழது மாதுஅனங்<br/>
கானது கூவிள மாலை கமழ்சடை<br/>
ஆனது செய்யும்என் ஆருயிர் தானே.         18<br/>
<br/>
3000<br/>
சூழுங் கருங்கடல் நஞ்சுண்ட கண்டனை<br/>
ஏழும் இரண்டிலும் ஈசன் பிறப்பிலி<br/>
யாழுஞ் சுனையும் அடவியும் அங்குளன்<br/>
வாழும் எழுந்தைந்து மன்னனும் ஆமே.       19<br/>
<br/>
3001<br/>
உலகமது ஒத்துமண் ஒத்ததஉயர் காற்றை<br/>
அலர்கதிர் அங்கிஓத்து ஆதிப் பிரானும்<br/>
நிலவிய மாமுகில் நீர்ஒத்து மீண்டுஅச்<br/>
செலவுஒத்து அமர்திகைத் தேவர் பி ரானே.       20<br/>
<br/>
3002<br/>
பரிசறிந்து அங்குளன் அங்கி அருக்கன்<br/>
பரிசறிந்து அங்குளன் மாருதத்து ஈசன்<br/>
பரிசறிந்து அங்குளன் மாமதி ஞானப்<br/>
பரிசறிந்து அந்நிலம் பாரிக்கும் ஆறே.       21<br/>
<br/>
2903<br/>
அந்தம் கடந்தும் அதுஅது வாய்நிற்கும்<br/>
பந்த உலகினில் கீழோர் பெரும் பொருள்<br/>
தந்த உலகெங்கும் தானே பாராபரன்<br/>
வந்து படைக்கின்ற மாண்பது வாமே.        22<br/>
<br/>
2904<br/>
முத்தண்ண ஈரண்ட மேமுடி ஆயினும்<br/>
அத்தன் உருவம் உலகுஏ ழெனப்படும்<br/>
அத்தனின் பாதாளம் அளவுள்ள சேவடி<br/>
மத்தர் அதனை மகிழ்ந்துஉண ராரே.         23<br/>
<br/>
2905<br/>
ஆதிப் பிரான்நம் பிரான்அவ் அகலிடச்<br/>
சோதிப் பிரான்சுடர் மூன்றுஒளி யாய்நிற்கும்<br/>
ஆதிப் பிரான்அண்டத்து அப்புறம் கீழவன்<br/>
ஆதிப் பிரான்நடு வாகிநின் றானே.         24<br/>
<br/>
3006<br/>
அண்டம் கடந்துஉயர்ந்து ஓங்கும் பெருமையன்<br/>
பிண்டம் கடந்த பிறவிச் சிறுமையன்<br/>
தொண்டர் நடந்த கனைகழல் காண்டொறும்<br/>
தொண்டர்கள் தூய்நெறி தூங்கிநின் றானே.       25<br/>
<br/>
3007<br/>
உலவுசெய் நோக்கம் பெருங்கடல் சூழ<br/>
நிலம்முழுது எல்லாம் நிறைந்தனன் ஈசன்<br/>
பலம்முழுது எல்லாம் படைத்தனன் முன்னே<br/>
புலம்முழு பொன்னிற மாகிநின் றானே.           26<br/>
<br/>
3008<br/>
பராபர னாகிப் பல்லூழிகள் தோறும்<br/>
பராபர னாய்இவ் அகலிடம் தாங்கித்<br/>
தராபர னாய்நின்ற தன்மை யுணரார்<br/>
நிராபர னாகி நிறைந்துநின் றானே.           27<br/>
<br/>
3009<br/>
போற்றும் பெருந்தெய்வம் தானே பிறரில்லை<br/>
ஊற்றமும் ஓசையும் ஓசை ஒடுக்கமும்<br/>
வேற்றுடல் தானென்றும் அதுபெருந் தெய்வமாம்<br/>
காற்றது ஈசன் கலந்து நின்றானே.       28<br/>
<br/>
3010<br/>
திகையனைத் தும்சிவ னேஅவ னாகின்<br/>
மிகையனைத் தும்சொல்ல வேண்டா மனிதரே<br/>
புகையனைத் தும்புறம் அங்கியிற் கூடு<br/>
முகையனைத் தும்எங்கள் ஆதிப் பிரானே.       29<br/>
<br/>
3011<br/>
அகன்றான் அகலிடம் ஏழும்ஒன்றாகி<br/>
இவன்தான் எனநின்று எளயனும் அல்லன்<br/>
சிவன்தான் பலபல சீவனு மாகி<br/>
நவின்றான் உலகுறு நம்பனும் ஆமே.         30<br/>
<br/>
3012<br/>
கலையொரு மூன்றும் கடந்தப்பால் நின்ற<br/>
தலைவனனை நாடுமின் தத்துவ நாதன்<br/>
விலையில்லை விண்ணவ ரோடும் உரைப்ப<br/>
உரையில்லை உள்ளுறும் உள்ளவன் தானே.       31<br/>
<br/>
3013<br/>
படிகால் பிரமன்செய் பாசம் அறுத்து<br/>
நெடியான் குறுமைசெய் நேசம் அறுத்துச்<br/>
செடியார் தவத்தினில் செய்தொழில் நீக்கி<br/>
அடியேனை உய்யவைத்து அன்புகொண் டானே.      32<br/>
<br/>
3014<br/>
ஈசனென்று எட்டுத் திசையும் இயங்கின<br/>
ஓசையில் நின்றெழு சத்தம் உலப்பிலி<br/>
தேசமொன்று ஆங்கே செழுங்கண்டம் ஒன்பதும்<br/>
வாச மலர்போல் மருவி நின் றானே.         33<br/>
<br/>
3015<br/>
இல்லனும் அல்லன் உளன் அல்லன் எம்இறை<br/>
நல்லது நெஞ்சம் பிளந்திடும் காட்சியன்<br/>
தொல்லையன் தூயன் துளக்கிலன் தூய்மணி<br/>
சொல்லரும் சோதி தொடர்ந்துநின் றானே.      34<br/>
<br/>
3016<br/>
உள்ளத் தொடுங்கும் புறத்துளும் நானெனும்<br/>
கள்ளத் தலைவன் கமழ்சடை நந்தியும்<br/>
வள்ளற்பெருமை வழக்கஞ்செய் வார்கள்தம்<br/>
அள்ளற் கடலை அறுத்துநின் றானே.           35<br/>
<br/>
3017<br/>
மாறெதிர் வானவர் தானவர் நாடொறும்<br/>
கூறுதல் செய்து குரைகழல் நாடுவர்<br/>
ஊறுவர் உள்ளத்து அகத்தும் புறுத்துளும்<br/>
வேறுசெய்து ஆங்கே விளக்கொளி யாமே.      36<br/>
<br/>
3018<br/>
விண்ணிலும் வந்த வெளியிலன் மேனியன்<br/>
கண்ணிலும் வந்த புலனல்லன் காட்சியன்<br/>
பண்ணினில் வந்த பயனல்லன் பான்மையன்<br/>
எண்ணில் ஆ னந்தமும் எங்கள் பிரானே.      37<br/>
<br/>
3219<br/>
உத்தமன் எங்கும் உகக்கும் பெருங்கடல்<br/>
நித்திலச் சோதியன் நீலக் கருமையன்<br/>
எத்தனை காலமும் எண்ணுவர் ஈசனைச்<br/>
சித்தர் அமரர்கள் தேர்ந்தறி யாரே.        38<br/>
<br/>
3020<br/>
நிறம்பல எவ்வண்ணம் அவ்வண்ணம் ஈசன்<br/>
அறம்பல எவ்வண்ணம் அவ்வண்ணம் இன்பம்<br/>
மறம்பல எவ்வண்ணம் அவ்வண்ணம் பாவம்<br/>
புறம்பல காணினும் போற்றகி லாரே.        38<br/>
<br/>
3021<br/>
இங்குநின் றான்அங்கு நின்றனன் எங்குளன்<br/>
பொங்கிநின் றான்புவ னாபதி புண்ணியன்<br/>
கங்குல்நின் றான்கதிர் மாமதி ஞாயிறு<br/>
எங்குநின் றான்மழை போல்இறை தானே.       40<br/>
<br/>
3022<br/>
உணர்வது வாயுவே உத்தம மாயும்<br/>
உணர்வது நுண்ணறிவு எம்பெரு மானைப்<br/>
புணர்வது வாயும் புல்லிய தாயும்<br/>
உணர்வுடல் அண்டமும் ஆகிநின் றானே.      41<br/>
<br/>
3023<br/>
தன்வலி யால்உல கேழும் தரித்தவன்<br/>
தன்வலி யாலே அணுவினும் தான்நொய்யன்<br/>
தன்வலி யால்மலை எட்டினும் தான்சாரான்<br/>
தன்வலி யாலே தடம்கட லாமே.        42<br/>
<br/>
3024<br/>
ஏனோர் பெருமையன் ஆகிலும் எம்இறை<br/>
ஊனே சிறுமையும் உட்கலந்து அங்குளன்<br/>
வானோர் அறியும் அளவல்லன் மாதேவன்<br/>
தானே அறியும் தவத்தின் அளவே.         43<br/>
<br/>
3025<br/>
பிண்டாலம் வித்தில் எழுந்த பெருமுளைக்<br/>
குண்டாலம் காயத்துக் குதிரை பழுத்தது<br/>
உண்டனர் உண்டார் உணர்விலா மூடர்கள்<br/>
பிண்டத்துஉட் பட்டுப் பிணங்குகின்றார்களே.    44<br/>
<br/>
22.  சர்வ வியாபி<br/>
<br/>
3026<br/>
ஏயும் சிவபோகம் ஈதன்றி ஓரொளி<br/>
ஆயும் அறிவையும் மாயா உபாதியால்<br/>
ஏய பரிய புரியும் தனதுஎய்தும்<br/>
சாயும் தனது வியாபகம் தானே.          1<br/>
<br/>
3027<br/>
நான்அறிந்து அப்பொருள் நாடஇடம் இல்லை<br/>
நான்அறிந்து அங்கே வழியுற விம்மிடும்<br/>
ஊன்அறிந்து உள்ளே உயிர்க்கின்ற ஒண்சுடர்<br/>
தான்அறிந்து அங்கும் தலைப்பட லாமே        2<br/>
<br/>
3028<br/>
கடலிடை வாழ்கின்ற கௌவை உலகத்து<br/>
உடலிடை வாழ்வுகொண்டு உள்ளொளி நாடி<br/>
உடலிடை வைகின்ற உள்ளுறு தேவனைக்<br/>
கடலின் மலிதிரைக் காணலும் ஆமே.        3<br/>
<br/>
3029<br/>
பெருஞ்சுடர் மூன்றினும் உள்ளொளி யாகித்<br/>
தெரிந்துட லாய் நிற்கும் தேவர் பிரானும்<br/>
இருஞ்சுடர் விட்டிட்டு இகலிடம் எல்லாம்<br/>
பரிந்துடன் போகின்ற பல்கோரை யாமே.        4<br/>
<br/>
3030<br/>
உறுதியின் உள்வந்த உள்வினைப் பட்டு<br/>
இறுதியின் வீழ்ந்தார் இரணமது ஆகும்<br/>
சிறுதியின் உள்ளொளி திப்பிய மூர்த்தி<br/>
பெறுதியின் மேலோர் பெருஞ்சுட ராமே.       5<br/>
<br/>
3031<br/>
பற்றி னுள்ளே பரமாய பரஞ்சுடர்<br/>
முற்றினும் முற்றி முளைக்கின்ற மூன்றொளி<br/>
நெற்றியின் உள்ளே நினைவாய் நிலைதரு<br/>
மற்றவ னாய்னி ன்ற மாதவன் தானே.       6<br/>
<br/>
3032<br/>
தேவனும் ஆகும் திசைதிசை பத்துளும்<br/>
ஏவனும் ஆம்விரி நீருலகு ஏழையும்<br/>
ஆவனு மாம் அமர்ந்து எங்கும் உலகினும்<br/>
நாவனும் ஆகி நவிற்றுகின் றானே.     7<br/>
<br/>
3033<br/>
நோக்கும் கருடன் நொடிஏழ் உலகையும்<br/>
காக்கும் அவனித் தலைவனும் அங்குள<br/>
நீக்கும் வினைஎன் நிமலன் பிறப்பிலி<br/>
போக்கும் வரவும் புணரல் லானே.     8<br/>
<br/>
3034<br/>
செழுஞ்சடை யன் செம்பொ னேயொக்கும் மேனி<br/>
ஒழிந்தன னாயும் ஒருங்குடன் கூடும்<br/>
கழிந்திலன் எங்கும் பிறப்பிலன் ஈசன்<br/>
ஒழிந்திலகு ஏழுலகு ஒத்துநின் றானே.        9<br/>
<br/>
3035<br/>
உணர்வும் அவனே உயிரும் அவனே<br/>
புணர்வும் அவனே புலனும் அவனே<br/>
இணரும் அவன்தன்னை எண்ணலும் ஆகான்<br/>
துணரின் மலர்க்கந்தம் துன்னிநின் றானே.      10<br/>
<br/>
3036<br/>
புலமையின் நாற்றமில் புண்ணியன் எந்தை<br/>
நலமையின் ஞான வழக்கமும் ஆகும்<br/>
விலமையில் வைத்துள் வேதியர் கூறும்<br/>
பலமையில் எங்கும் பரந்துநின் றானே.     11<br/>
<br/>
3037<br/>
விண்ணவ னாய்உலகு ஏழுக்கு மேலுளன்<br/>
மண்ணவ னாய்வலம் சூழ்கடல் ஏழுக்கும்<br/>
தண்ணவன் ஆயது தன்மையின் நிற்பதோர்<br/>
கண்ணவ னாகிக் கலந்துநின் றானே.     12<br/>
<br/>
3038<br/>
நின்றனன் மாலொடு நான்முகன் தானாகி<br/>
நின்றனன் தான்நிலம் கீழொடு மேலென<br/>
நின்றனன் தான்நெடு மால்வரை ஏழ்கடல்<br/>
நின்றனன் தானே வளங்கனி யாயே.   13<br/>
<br/>
3039<br/>
புவனா பதிமிகு புண்ணியன் எந்தை<br/>
அவனே உலகில் அடர்பெரும் பாகன்<br/>
அவனே அரும்பல சீவனும் ஆகும்<br/>
அவனே இறையென மாலுற்ற வாறே.    14<br/>
<br/>
3040<br/>
உண்ணின்று ஒளிரும் உலவாப் பிராணனும்<br/>
விண்ணின்று இயங்கும் விரிகதிர்ச் செல்வனும்<br/>
மண்ணின்று இயங்கும் வாயுவு மாய் நிற்கும்<br/>
கண்ணின்று இயங்கும் கருத்தவன் தானே.     15<br/>
<br/>
3041<br/>
எண்ணும் எழுத்தும் இனஞ்செயல் அவ்வழிப்<br/>
பண்ணும் திறனும் படைத்த பரமனைக்<br/>
கண்ணிற் கவரும் கருத்தில் அதுஇது<br/>
உண்ணின்று உருக்கியோர் ஆயமும் ஆமே.      16<br/>
<br/>
3042<br/>
இருக்கின்ற எண்டிசை அண்டம்பா தாளம்<br/>
உருக்கொடு தன்னடு ஒங்கஇவ்வண்ணம்<br/>
கருக்கொடு எங்கும் கலந்திருந் தானே<br/>
திருக்கொன்றை வைத்த செழுஞ்சடை யானே.  17<br/>
<br/>
3043<br/>
பலவுடன் சென்றஅப் பார்முழுது ஈசன்<br/>
செலவுஅறி வார்இல்லை சேயன் அணியன்<br/>
அலைவிலன் சங்கரன் ஆதிஎம் ஆதி<br/>
பலவில தாய் நிற்கும் பான்மைவல் லானே.       18<br/>
<br/>
3044<br/>
அதுஅறி வானவன் ஆதிப் புராணன்<br/>
எதுஅறி யாவகை நின்றவன் ஈசன்<br/>
பொதுஅது வான புவனங்கள் எட்டும்<br/>
இதுஅறி வானநந்தி எங்கள் பிரானே.       19<br/>
<br/>
3045<br/>
நீரும் நிலனும் விசும்புஅங்கி மாருதம்<br/>
தூரும் உடம்புறு சோதியு மாய் உளன்<br/>
பேரும் பராபரன் பிஞ்ஞகன் எம்இறை<br/>
ஊரும் சகலன் உலப்பிலி தானே.       20<br/>
<br/>
3046<br/>
மூலன் உரைசெய்த மூவா யிரந்தமிழ்<br/>
மூலன் உரைசெய்த முன்னூறு மந்திரம்<br/>
மூலன் உரைசெய்த முப்பது உபதேசம்<br/>
மூலன் உரைசெய்த மூன்றும் ஒன்றாமே.         21<br/>
<br/>
23. வாழ்த்து<br/>
<br/>
3047<br/>
வாழ்கவே வாழ்கஎன் நந்தி திருவடி<br/>
வாழ்கவே வாழ்க மலமறுத் தான்பதம்<br/>
வாழ்கவே வாழ்கமெய்ஞ் ஞானத் தவன்தாள்<br/>
வாழ்கவே வாழ்க மலமிலான் பாதமே.        1.<br/>
<br/>
ஒன்பதாம் தந்திரம் முற்றிற்று.<br/>
திருமூலர் திருமந்திரம் முற்றிற்று<br/>
<br/>
திருச்சிற்றம்பலம்<br/>
<br/>
</dd></body></body></html>