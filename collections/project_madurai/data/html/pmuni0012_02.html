<!DOCTYPE HTML PUBLIC "-//W3C//DTD HTML 4.01 Transitional//EN"
  "http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2018 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>cuppiramaNiya pAratiyAr pATalkaL -teivap pATalkaL (in unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body bgcolor="white" text="#800000">
</body><br/>
<center><img src="pmdr0.gif"/></center>
<hr noshade="" width="50%"/><br/>
<center><h3>cuppiramaNiya pAratiyAr pATalkaL <br/>
teivap pATalkaL <br/>
(in tamil script, Unicode/UTF-8 format)<br/><br/>
சி. சுப்ரமணிய பாரதியார் பாடல்கள்  <br/>
2. தெய்வப் பாடல்கள்<p>
</p></h3></center>
<hr noshade="" width="50%"/><br/>
<hr/><ul>
<strong>Acknowledgment:</strong> <br/>
We thank Mr. Govardhanan for his assistance in the preparation of the e-version of this work. <br/>
Etext preparation in HTML and PDF format: Dr. K. Kalyanasundaram, Lausanne, Switzerland <br/>
This webpage presents teivap pATalkaL of pArati in Tamil script  in Unicode encoding.<br/>
<br/>
<strong> © Project Madurai, 1998.</strong><br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<b><a href="http://www.projectmadurai.org/">https://www.projectmadurai.org/</a></b>
<br/>You are welcome to freely distribute this file, provided this header page is kept intact. </ul>
<hr noshade=""/><ul>
<center><h3>
சி. சுப்ரமணிய பாரதியார் பாடல்கள் : தெய்வப் பாடல்கள் </h3></center>
<br/><ul>
<center> <strong> 1. தோத்திரப் பாடல்கள் </strong></center><br/>
<br/>
<strong> 1. விநாயகர் நான்மணி மாலை </strong><br/>
<br/>
வெண்பா <br/>
<br/>
(சக்திபெறும்) பாவாணர் சாற்றுபொருள் யாதெனினும் <br/>
சித்(திபெறச் செய்வாக்கு வல்லமைக்கா) - அத்தனே <br/>
(நின்)றனக்குக் காப்புரைப் பார், நின்மீது செய்யும் நூல் <br/>
இன்றிதற்கும் காப்புநீ யே.            1 <br/>
<br/>
கலித்துறை <br/>
<br/>
நீயே சரணம் நினதரு ளேசர ணஞ்சரணம் <br/>
நாயேன் பலபிழை செய்து களைத்துனை நாடிவந்தேன், <br/>
வாயே திறவாத மௌனத் திருந்துன் மலரடிக்குத் <br/>
தீயே நிகர்த்தொளி வீசுந் தமிழ்க்கவி செய்குவனே.      2 <br/>
<br/>
விருத்தம் <br/>
<br/>
செய்யுந் தொழிலே காண் <br/>
          சீர்பெற் றிடநீ அருள்செய்வாய், <br/>
வையந் தனையும் வெளியினையும் <br/>
          வானத் தையுமுன் படைத்தவனே, <br/>
ஐயா, நான்முகப் பிரமாவே <br/>
          யானை முகனே,  வாணிதனைக் <br/>
கையா லணைத்துக் காப்பவனே, <br/>
          கமலா சனத்துக் கற்பகமே          3 <br/>
<br/>
அகவல் <br/>
<br/>
கற்பக விநாயகக் கடவுளே, போற்றி <br/>
சிற்பர மோனத் தேவன் வாழ்க <br/>
வாரண முகத்தான் மலர்த்தாள் வெல்க <br/>
ஆரண முகத்தான் அருட்பதம் வெல்க <br/>
படைப்புக் கிறையவன்; பண்ணவர் நாயகன், <br/>
<br/>
இந்திர குரு.எனது இதயத் தொளிர்வான் <br/>
சந்திர மவுலித் தலைவன் மைந்தன் <br/>
கணபதி தாளைக் கருத்திடை வைப்போம், <br/>
குணமதிற் பலவாம்; கூறக் கேளீர் <br/>
உட்செவி திறக்கும்; அகக்கண் ஒளிதரும், <br/>
<br/>
அக்கினி தோன்றும், ஆண்மை வலியுறும்? <br/>
திக்கெலாம் வென்று ஜயக்கொடி நாட்டலாம், <br/>
கட்செவி தன்னைக் கையிலே எடுக்கலாம், <br/>
விடத்தையும் நோவையும் வெம்பகை யதனையும் <br/>
துச்சமென் றெண்ணித் துயரிலா திங்கு <br/>
<br/>
நிச்சலும் வாழ்ந்து நிலைபெற் றோங்கலாம், <br/>
அச்சந் தீரும். அமுதம் விளையும்,  <br/>
வித்தை வளரும், வேள்வி ஓங்கும் <br/>
அமரத் தன்மை எய்தவும் <br/>
இங்குநாம் பெறலாம், இஃதுணர் வீரே             4 <br/>
<br/>
வெண்பா <br/>
<br/>
(உண)ர்வீர் உணர்வீர் உலகத்தீர், இங்குப் <br/>
(புண)ர்வீர் அமர(ரு)ம் போக(ம்) - கண(ப)தியைப் <br/>
(போத வடிவாகப் போற்றிப் பணிந்திடுமின் <br/>
காதலுடன் கஞ்சமலர் கால்)              5 <br/>
<br/>
கலித்துறை <br/>
<br/>
காலைப் பிடித்தேன் கணபதி, நின்பதங் கண்ணிலொற்றி <br/>
நூலைப் பலபல வாகச் சமைத்து நொடிப்பொழு(தும்) <br/>
வேலைத் தவறு நிகழாது நல்ல வினைகள் செய்துன் <br/>
கோலை மனமென்னும் நாட்டின் நிறுத்த குறியெனக்கே.         6 <br/>
<br/>
விருத்தம் <br/>
<br/>
எனக்கு வேண்டும் வரங்களை <br/>
          இசைப்பேன் கேளாய் கணபதி <br/>
மனத்திற் சலன மில்லாமல் <br/>
          மதியில் இருளே தோன்றாமல், <br/>
நினைக்கும் பொழுது நின்மவுன <br/>
          நிலைவந் திடநீ செயல்வேண்டும், <br/>
கனக்குஞ் செல்வம் நூறுவயது, <br/>
          இவையும் தர நீ கடவாயே.             7 <br/>
<br/>
அகவல் <br/>
<br/>
கடமை யாவன, தன்னைக் கட்டுதல் <br/>
பிறர்துயர் தீர்த்தல் பிறர்நலம் வேண்டுதல் <br/>
விநாயகத் தேவனாய் வேலுடைக் குமரனாய், <br/>
நாரா யணனாய் நதிச்சடை முடியனாய் <br/>
பிறநாட் டிருப்போர் பெயர்பல கூறி, <br/>
<br/>
அல்லா, யெஹோவா எனத்தொழு தன்புறும் <br/>
தேவருந் தானாய், திருமகள், பாரதி. <br/>
உமையெனுத் தேவியர் உகந்தவான் பொருளாய், <br/>
உலகெலாங் காக்கும் ஒருவனைப் போற்றுதல், <br/>
இந்நான் கேயிப் பூமியி லெவர்க்கும்  <br/>
<br/>
கடமை யெனப்படும,  பயனிதில் நான்காம், <br/>
அறம், பொருள், இன்பம், வீடெனு முறையே. <br/>
தன்னை யாளுஞ் சமர்த்தெனக் கருள்வாய் <br/>
மணக்குள விநாயகா! வான்மறைத் தலைவா! <br/>
தனைத்தான் ஆளுந் தன்மைநான் பெற்றிடில் <br/>
<br/>
எல்லாப் பயன்களும் தாமே எய்தும், <br/>
அசையா நெஞ்சம் அருள்வாய், உயிரெலாம் <br/>
இன்புற் றிருக்க வேண்டி, நின் இருதாள் <br/>
பணிவதே தொழிலெனக் கொண்ட <br/>
கணபதி தேவா! வாழ்வேன் களித்தே.           8 <br/>
<br/>
வெண்பா <br/>
<br/>
களியுற்று நின்று, கடவுளே! இங்குப் <br/>
பழியற்று வாழ்ந்திடக்கண் பார்ப்பாய் - ஒளிபெற்றுக் <br/>
கல்விபல தேர்ந்து கடமையெலாம் நன்காற்றித் <br/>
தொல்வினைக்கட் டெல்லாம் துறந்து.        9 <br/>
<br/>
கலித்துறை <br/>
<br/>
துறந்தார் திறமை பெரிததி னும்பெரி தாகுமிங்குக் <br/>
குறைந்தா ரைக்காத் தெளியார்க்குண வீந்து குலமகளும் <br/>
அறந்தாங்கு மக்கள்ம் நீடுழி வாழ்கென அண்டமெலாம் <br/>
சிறந்தாளும் நாதனைப் போற்றிடுந் தொண்டர் செயுந்தவமே.  10 <br/>
<br/>
விருத்தம் <br/>
<br/>
தவமே புரியும் வகையறியேன், <br/>
          சலியா துறநெஞ் சறியாது <br/>
சிவமே, நாடிப் பொழு தனைத்தும் <br/>
          தியங்கித் தியங்கி நிற்பேனை, <br/>
நவமா மணிகள் புனைந்தமுடி <br/>
          நாதா!  கருணா லயனே! தத் <br/>
துவமாகி யதோர் பிரணவமே <br/>
          அஞ்சேல் என்று சொல்லுதியே.        12 <br/>
<br/>
அகவல் <br/>
<br/>
சொல்லினுக் கரியனாய் சூழ்ச்சிக் கரியனாய்ப் <br/>
பல்லுரு வாகிப் படர்ந்தவான் பொருளை, <br/>
உள்ளுயி ராகி உலகங் காக்கும் <br/>
சக்தியே தானாந் தனிச்சுடர் பொருளை, <br/>
சக்தி குமாரனைச் சந்திர மவுலியைப் <br/>
<br/>
பணிந்தவ னுருவிலே பாவனை நாட்டி, <br/>
ஓமெனும் பொருளை உளத்திலே நிறுத்தி, <br/>
சக்தியைக் காக்கும் தந்திரம் பயின்று <br/>
யார்க்கும் எளியனாய், யார்க்கும் வலியவனாய், <br/>
யார்க்கும் அன்பனாய், யார்க்கும் இனியனாய் <br/>
<br/>
வாழ்ந்திட விரும்பினேன், மனமே! நீயிதை <br/>
ஆழ்ந்து கருதி ஆய்ந்தாய்ந்து பலமுறை <br/>
சூழ்ந்து, தெளிந்து பின் சூழ்ந்தார்க் கெல்லாம் <br/>
கூறிக் கூறிக் குறைவறத் தேர்ந்து <br/>
தேறித் தேறிநான் சித்திபெற் றிடவே, <br/>
<br/>
நின்னா லியன்ற துணைபுரி வாயேல் <br/>
பொன்னால் உனக்கொரு கோயில் புனைவேன்; <br/>
மனமே! எனை நீ வாழ்வித் திடுவாய்! <br/>
வீணே யுழலுதல் வேண்டா, <br/>
சக்தி குமாரன் சரண்புகழ் வாயே        12 <br/>
<br/>
வெண்பா <br/>
<br/>
புகழ்வோம் கணபதியின் பொற்கழலை நாளும் <br/>
திகழ்வோம் பெருங்கீர்த்தி சேர்ந்தே - இகழ்வோமே <br/>
புல்லரக்கப் பாதகரின் பொய்யெலாம, ஈங்கிது காண் <br/>
வல்லபைகோன் தந்த வரம்.        13 <br/>
<br/>
கலித்துறை <br/>
<br/>
வரமே நமக்கிது கண்டீர் கவலையும் வஞ்சனையும் <br/>
கரவும் புலைமை விருப்பமும் ஐயமும் காய்ந்தெறிந்து <br/>
சிரமீது எங்கள் கணபதி தாள்மலர் சேர்த்தெமக்குத் <br/>
தரமேகொல் வானவர்  என்றுளத் தேகளி சார்ந்ததுவே    14 <br/>
<br/>
விருத்தம் <br/>
<br/>
சார்ந்து நிற்பாய் எனதுளமே <br/>
          சலமும் கரமும் சஞ்சலமும் <br/>
பேர்ந்து பரம சிவாநந்தப் <br/>
          பேற்றை நாடி, நாள்தோறும் <br/>
ஆர்ந்த வேதப் பொருள்காட்டும் <br/>
          ஐயன், சக்தி தலைப்பிள்ளை, <br/>
கூர்ந்த இடங்கள் போக்கிடுநங் <br/>
          கோமான் பாதக் குளிர்நிழலே.         15 <br/>
<br/>
அகவல். <br/>
<br/>
நிழலினும் வெயிலினும் நேர்ந்தநற் றுணையாய்த் <br/>
தழலினும் புனலினும் அபாயந் தவிர்த்து <br/>
மண்ணினும் காற்றினும் வானினும் எனக்குப் <br/>
பகைமை யொன்றின்றிப் பயந்தவிர்த் தாள்வான் <br/>
உள்ளத் தோங்க நோக்குறும் விழியும், <br/>
<br/>
மௌன வாயும், வரந்தரு கையும், <br/>
உடையநம் பெருமான் உணர்விலே நிற்பான், <br/>
ஓமெனும் நிலையில் ஒளியாத் திகழ்வான் <br/>
வேத முனிவர் விரிவாப் புகழ்ந்த <br/>
பிருஹஸ் பதியும் பிரமனும் யாவும் <br/>
<br/>
தானே யாகிய தனிமுதற் கடவுள், <br/>
யானென தற்றார் ஞானமே தானய் <br/>
முக்தி நிலைக்கு மூலவித் தாவான் <br/>
சத்தெனத் தத்தெனச் சதுர்மறை யாளர் <br/>
நித்தமும் போற்றும் நிர்மலக் கடவுள் <br/>
<br/>
ஏழையர்க் கெல்லாம் இரங்கும் பிள்ளை <br/>
வாழும் பிள்ளை, மணக்குளப் பிள்ளை, <br/>
வெள்ளாடை தரித்த விட்டுணு வென்று <br/>
செப்பிய மந்திரத் தேவனை <br/>
முப்பொழு தேத்திப் பணிவது முறையே.        16 <br/>
<br/>
வெண்பா. <br/>
<br/>
முறையே நடப்பாய் முழுமூட நெஞ்சே! <br/>
இறையேனும் வாடாய் இனிமேல் - கறையுண்ட <br/>
கண்டன் மகன்வேத காரணன் சக்திமகன் <br/>
தொண்டருக் குண்டு துணை.         17 <br/>
<br/>
கலித்துறை <br/>
<br/>
துணையே! எனதுயி ருள்ளே யிருந்து சுடர்விடுக்கும் <br/>
மணியே! எனதுயிர் மன்னவ னே!என்றன் வாழ்வினுக்கோர் <br/>
அணியே! எனுள்ளத்தி லார முதே! என தற்புதமே!  <br/>
இணையே துனக்குரைப்பேன் கடைவானில் எழுஞ்சுடரே!    18 <br/>
<br/>
விருத்தம் <br/>
<br/>
சுடரே போற்றி! கணத்தேவர் <br/>
           துரையே போற்றி! எனக்கென்றும் <br/>
இடரே யின்றிக் காத்திடுவாய்.  <br/>
          எண்ணாயிரங்கால் முறையிட்டேன், <br/>
படர்வான் வெளியிற் பலகோடி <br/>
           கோடி கோடிப் பலகோடி <br/>
இடறா தோடும் அண்டங்கள் <br/>
          இசைத்தாய், வாழி இறையவனே!        19 <br/>
<br/>
அகவல் <br/>
<br/>
இறைவி இறைவன் இரண்டும்ஒன் றாகித் <br/>
தாயாய்த் தந்தையாய்ச் சக்தியும் சிவனுமாய் <br/>
உள்ளொளி யாகி உலகெலாந் திகழும் <br/>
பரம்பொரு ளேயோ? பரம்பொரு ளேயோ? <br/>
ஆதி மூலமே! அனைத்தையும் காக்கும் <br/>
<br/>
தேவ தேவா! சிவனே கண்ணா!  <br/>
வேலா! சாத்தா! விநாயகா! மாடா! <br/>
இருளா! சூரியா! இந்துவே! சக்தியே! <br/>
வாணீ! காளீ! மாமக ளேயோ! <br/>
ஆணாய்ப் பெண்ணாய் அலியாய், உள்ளது <br/>
<br/>
யாதுமாய் விளங்கும் இயற்கைத் தெய்வமே <br/>
வேதச் சுடரே! மெய்யாங் கடவுளே! <br/>
அபயம் அபயம் அபயம்நான் கேட்டேன், <br/>
நோவு வேண்டேன் நூற்றாண்டு வேண்டினேன், <br/>
அச்சம் வேண்டேன் அமைதி வேண்டினேன், <br/>
<br/>
உடைமை வேண்டேன் உன்துணை வேண்டினேன், <br/>
வேண்டா தனைத்தையும் நீக்கி <br/>
வேண்டிய தனைத்தும் அருள்வதுன் கடனே.     20  <br/>
<br/>
வெண்பா <br/>
<br/>
கடமைதா னேது? கரிமுகனே! வையத் <br/>
திடம்நீ யருள்செய்தாய், எங்கள் - உடைமைகளும் <br/>
இன்பங் களுமெல்லாபம் ஈந்தாய் நீ யாங்களுனக் (கு) <br/>
என்புரிவோம் கைம்மா றியம்பு?         21 <br/>
<br/>
கலித்துறை <br/>
<br/>
இயம்பு மொழிகள் புகழ்மறை யாகும், எடுத்தவினை <br/>
பயன்படும்; தேவர் இருபோதும் வந்து பதந்தருவர் <br/>
அயன்பதி முன்னோன் கணபதி சூரியன் ஆனைமுகன் <br/>
வியன்புகழ் பாடிப் பணிவார் தமக்குறும் மேன்மைகளே    22 <br/>
<br/>
விருத்தம் <br/>
<br/>
மேன்மைப் படுவாய்!  மனமே! கேள் <br/>
          விண்ணின் இடிமுன் விழுந்தாலும், <br/>
பான்மை தவறி நடுங்காதே, <br/>
          பயத்தால் ஏதும் பயனில்லை, <br/>
யான்முன் உரைத்தேன் கோடிமுறை <br/>
          இன்னுங் கோடி முறைசொல்வேன், <br/>
ஆன்மா வான கணபதியின் <br/>
          அருளுண்டு அச்சம் இல்லையே.    23 <br/>
<br/>
அகவல் <br/>
<br/>
அச்ச மில்லை அமுங்குத லில்லை, <br/>
நடுங்குதலில்லை நாணுத லில்லை <br/>
பாவ மில்லை பதுங்குத லில்லை <br/>
ஏது நேரினும் இடர்ப்பட மாட்டோம், <br/>
அண்டஞ் சிதறினால் அஞ்ச மாட்டோம் <br/>
<br/>
கடல் பொங்கி எழுந்தால் கலங்க மாட்டோம், <br/>
யார்க்கும் அஞ்சோம், எதற்கும் அஞ்சோம், <br/>
எங்கும் அஞ்சோம், எப்பொழுதும் அஞ்சோம், <br/>
வான முண்டு மாரி யுண்டு <br/>
ஞாயிறும் காற்றும் நல்ல நீரும் <br/>
<br/>
தீயும் மண்ணும் திங்களும் மீன்களும் <br/>
உடலும் அறிவும் உயிரும் உளவே, <br/>
தின்னப் பொருளும் சேர்ந்திடப் பெண்டும், <br/>

கேட்கப் பாட்டும் காணநல் லுலகமும் <br/>
களித்துரை செய்யக் கணபதி பெயரும் <br/>
<br/>
என்றுமிங் குளவாம்! சலித்திடாய், ஏழை <br/>
நெஞ்சே!  வாழி! நேர்மை யுடன் வாழி! <br/>
வஞ்சகக் கவலைக் கிடங்கொடேல் மன்னோ! <br/>
தஞ்ச முண்டு சொன்னேன், <br/>
செஞ்சுடர்த் தேவன் சேவடி நமக்கே.    24 <br/>
<br/>
வெண்பா <br/>
<br/>
நமக்குத் தொழில் கவிதை, நாட்டிற் குழைத்தல் <br/>
இமைப்பொழுதுஞ் சோரா திருத்தல் - உமைக்கினிய <br/>
மைந்தன் கண நாதன் நங்குடியை வாழ்விப்பான்! <br/>
சிந்தையே! இம்மூன்றும் செய்.       25 <br/>
<br/>
கலித்துறை <br/>
<br/>
செய்யுங் கவிதை பராசக்தி யாலே செயப்படுங்காண், <br/>
வையத்தைக் காப்பவள் அன்னை சிவசக்தி வண்மையெல்லாம் <br/>
ஐயத்தி லுந்துரி தத்திலுஞ் சிந்தி யழிவதென்னே! <br/>
பையத் தொழில்புரி நெஞ்சே! கணாதிபன் பக்திகொண்டே!   26 <br/>
<br/>
விருத்தம் <br/>
<br/>
பக்தி யுடையார் காரியத்திற் <br/>
          பதறார்! மிகுந்த பொறுமையுடன் <br/>
வித்து முளைக்குந் தன்மைபோல் <br/>
          மெல்லச் செய்து பயனடைவார் <br/>
சக்தி தொழிலே அனைத்துமெனிற் <br/>
          சார்ந்த நமக்குச் சஞ்சலமேன்? <br/>
விந்தைக் கிறைவா! கணநாதா!  <br/>
         மேன்மைத் தொழிலிற் பணியெனையே!     27 <br/>
<br/>
அகவல் <br/>
<br/>
எனை நீ காப்பாய், யாவுமாந் தெய்வமே! <br/>
பொறுத்தா ரன்றே பூமி யாள்வார்? <br/>
யாவும் நீ யாயின் அனைத்தையும் பொறுத்தல் <br/>
செவ்விய நெறி, அதிற் சிவநிலை பெறலாம், <br/>
பொங்குதல் போக்கிற் பொறையெனக் கீவாய் <br/>
<br/>
மங்கள குணபதி, மணக்குள கணபதி! <br/>
நெஞ்சக் கமலத்து நிறைந்தருள் புரிவாய், <br/>
அகல்விழி உமையாள் ஆசைமகனே! <br/>
நாட்டினைத் துயரின்றி நன்கமைத் திடுவதும், <br/>
உளமெனும் நாட்டை ஒருபிழை யின்றி <br/>
<br/>
ஆள்வதும், பேரொளி ஞாயிறே யனைய <br/>
சுடர்தரு மதியொடு துயரின்றி வாழ்தலும் <br/>
நோக்கமாக் கொண்டு நின்பதம் நோக்கினேன். <br/>
<br/>
காத்தருள் புரிக கற்பக விநாயகா! <br/>
காத்தருள் புரிக கடவுளே! உலகெலாம் <br/>
கோத்தருள் புரிந்த குறிப்பரும் பொருளே! <br/>
<br/>
அங்குச பாசமும் கொம்பும் தரித்தாய் <br/>
எங்குல தேவா போற்றி! <br/>
சங்கரன் மகனே! தாளிணை போற்றி!        28 <br/>
<br/>
வெண்பா <br/>
<br/>
போற்றி! கலி யாணிபுதல்வனே! பாட்டினிலே <br/>
ஆற்ற லருளி அடியேனைத் - தேற்றமுடன் <br/>
வாணிபதம் போற்றுவித்து வாழ்விப்பாய்! வாணியருள் <br/>
வீணையொலி என்நாவில் விண்டு.       29 <br/>
<br/>
கலித்துறை <br/>
<br/>
விண்டுரை செய்குவன் கேளாய் புதுவை விநாயகனே! <br/>
தொண்டுன தன்னை பராசக்திக் கென்றும் தொடர்ந்திடுவேன்! <br/>
பண்டைச் சிறுமைகள் போக்கி, என்னாவிற் பழுத்தசுவைத் <br/>
தெண்டமிழ்ப்பாடல் ஒருகோடி மேவிடச் செய்குவையே.    30 <br/>
<br/>
விருத்தம் <br/>
<br/>
செய்யாள் இனியாள் ஸ்ரீதேவி  <br/>
         செந்தா மரையிற் சேர்ந்திருப்பாள், <br/>
கையா ளெனநின் றடியேன்செய் <br/>
          தொழில்கள் யாவும் கைகலந்து <br/>
செய்வாள் புகழ்சேர் வாணியுமென் <br/>
                  னுள்ளே நின்று தீங் கவிதை <br/>
பெய்வாள்! சக்தி துணைபுரிவாள் <br/>
  பிள்ளாய்! நின்னைப் பேசிடிலே.     31 <br/>
<br/>
பேசாப் பொருளைப் பேசநான் துணிந்தேன், <br/>
கேட்கா வரத்தைக் கேட்கநான் துணிந்தேன், <br/>
மண்மீ துள்ள மக்கள், பறவைகள். <br/>
விலங்குகள் பூச்சிகள் புற்பூண்டு, மரங்கள், <br/>
யாவுமென் வினையால் இடும்பை தீர்ந்தே, <br/>
<br/>
இன்பமுற் றன்புடன் இணங்கிவாழ்ந்த் திடவே <br/>
செய்தல் வேண்டும், தேவ தேவா! <br/>
ஞானா காசத்து நடுவே நின்றுநான் <br/>
'பூமண்ட லத்தில் அன்பும் பொறையும் <br/>
விளங்குக; துன்பமும், மிடிமையும் நோவும், <br/>
<br/>
சாவும் நீங்கிச் சார்ந்தபல் லுயிரெலாம் <br/>
இன்புற்று வாழ்க', என்பேன்!  இதனை நீ <br/>
திருச்செவி கொண்டு திருவுளம் இரங்கி <br/>
'அங்ஙனே யாகுக'  என்பாய் ஐயனே <br/>
இந்நாள் இப்பொழுது தெனக்கிவ் வரத்தினை <br/>
<br/>
அருள்வாய்; ஆதிமூலமே! அநந்த <br/>
சக்தி குமாரனே! சந்திர மவுலீ <br/>
நித்தியப் பொருளே! சரணம் <br/>
சரணம் சரணம் சரணமிங் குனக்கே.     32 <br/>
<br/>
வெண்பா <br/>
<br/>
உனக்கேஎன் ஆவியும் உள்ளமும் தந்தேன், <br/>
மனக்கேதம் யாவினையும் மாற்றி- (எனக்கே நீ) <br/>
நீண்டபுகழ் வாணாள் நிறைச் செல்வம் பேரழகு <br/>
வேண்டுமட்டும் ஈவாய் விரைந்து.        33 <br/>
<br/>
கலித்துறை <br/>
<br/>
விரைந்துன் திருவுள மென்மீ திரங்கிட வேண்டுமையா! <br/>
குரங்கை விடுத்துப் பகைவரின் தீவைக் கொளுத்தியவன் <br/>
அரங்கத் திலேடிரு மாதுடன் பள்ளிகொண் டான் மருகா! <br/>
வரங்கள் பொழியும் முகிலே, என்னுளத்து வாழ்பவனே!    34 <br/>
<br/>
விருத்தம் <br/>
<br/>
வாழ்க புதுவை மணக்குளத்து <br/>
          வள்ளல் பாத மணிமலரே! <br/>
ஆழ்க உள்ளம் சலனமிலாது! <br/>
          அகண்ட வெளிக்கண் அன்பினையே <br/>
சூழ்க! துயர்கள் தொலைந்திடுக! <br/>
          தொலையா (இன்பம் விளைந்திடுக!) <br/>
வீழ்க கலியின் வலியெல்லாம்  <br/>
          கிருத யுகந்தான் மேவுகவே.       35 <br/>
<br/>
அகவல் <br/>
<br/>
மேவி மேவித் துயரில் வீழ்வாய். <br/>
எத்தனை கூறியும் விடுதலைக் கிசையாய். <br/>
பாவி நெஞ்சே! பார்மிசை நின்னை <br/>
இன்புறச் செய்வேன், எதற்குமினி அஞ்சேல், <br/>
ஐயன் பிள்ளை (யார்) அருளால் உனக்குநான் <br/>
<br/>
அபயமிங் களித்தேன்.... நெஞ்(சே) <br/>
நினக்குநான் உரைத்தன நிலை நிறுத்தி(டவே) <br/>
தீயிடைங் குதிப்பேன் கடலுள் வீழ்வேன், <br/>
வெவ்விட முண்பேன், மேதினி யழிப்பேன். <br/>
ஏதுஞ் செய்துனை இடரின்றிக் காப்பேன் <br/>
<br/>
மூட நெஞ்சே முப்பது கோடி <br/>
முறையுனக் குரைத்தேன, இன்னும் மொழிவேன், <br/>
தலையிலிடி விழுந்தால் சஞ்சலப் படாதே, <br/>
எது நிகழினும் நமக்கென்?  என்றிரு, <br/>
பராசக்தி யுளத்தின் படியுலகம் நிகழும் <br/>
<br/>
நமக்கேன் பொறுப்பு?  'நான் என்றோர் தனிப்பொருள் <br/>
இல்லை, நானெனும் எண்ணமே வெறும்பொய்' <br/>
என்றான் புத்தன் இறைஞ்சுவோம் அவன்பதம் <br/>
இனியெப் பொழுதும் உரைத்திடேன், இதை நீ <br/>
மறவாதிருப்பாய், மடமை நெஞ்சே! <br/>
<br/>
கவலைப் படுதலே கருநரகு அம்மா! <br/>
கவலையற் றிருத்தலே முக்தி, <br/>
சிவனொரு மகனிதை நினக்கருள் செய்கவே.   36 <br/>
<br/>
வெண்பா. <br/>
<br/>
செய்கதவம்! செய்கதவம்! நெஞ்சே! தவம்செய்தால்,  <br/>
எய்த விரும்பியதை எய்தலாம் - வையகத்தில் <br/>
அன்பிற் சிறந்த தவமில்லை. அன்புடையார் <br/>
இன்புற்று வாழ்தல் இயல்பு.     37	 <br/>
<br/>
கலித்துறை. <br/>
<br/>
இயல்பு தவறி விருப்பம் விளைதல் இயல்வதென்றாம். <br/>
செயலிங்கு சித்த விருப்பினைப் பின்பற்றும், சீர்மிகவே <br/>
பயிலு நல்லன்பை இயல்பெனக் கொள்ளுதிர் பாரிலுள்ளீர் <br/>
முயலும் வினைகள் செழிக்கும் விநாயகன் மொய்ம்பினிலே. 38 <br/>
<br/>
விருத்தம் <br/>
<br/>
மொய்க்குங் கவலைப் பகைபோக்கி <br/>
          முன்னோன் அருளைத் துணையாக்கி, <br/>
எய்க்கும் நெஞ்சை வலியுறுத்தி <br/>
          உடலை இரும்புக் கிணையாக்கிப் <br/>
பொய்க்குங் கலியை நான்கொன்று <br/>
          பூலோ கத்தார் கண்முன்னே, <br/>
மெய்க்குங் கிருத யுகத்தினையே <br/>
          கொணர்வேன், தெய்வ விதியிஃதே.    39 <br/>
<br/>
அகவல் <br/>
<br/>
விதியே வாழி! விநாயகா வாழி! <br/>
பதியே வாழி! பரமா வாழி! <br/>
சிதைவினை நீக்கும் தெய்வமே, போற்றி! <br/>
புதுவினை காட்டும் புண்ணியா, போற்றி! <br/>
மதியினை வளர்க்கும் மன்னே, போற்றி! <br/>
<br/>
இச்சையும் கிரியையும் ஞானமும் என்றாக்கு <br/>
மூல சக்தியின் முதல்வா போற்றி! <br/>
பிறைமதி சூடிய பெருமான் வாழி! <br/>
நிறைவினைச் சேர்க்கும் நிர்மலன் வாழி! <br/>
காலம் மூன்றையும் கடந்தான் வாழி! <br/>
<br/>
சக்தி தேவி சரணம் வாழி! <br/>
வெற்றி வாழி! வீரம் வாழி! <br/>
பக்தி வாழி! பலபல காலமும் <br/>
உண்மை வாழி, ஊக்கம் வாழி! <br/>
நல்ல குணங்களை நம்மிடை யமரர் <br/>
<br/>
பதங்களாம், கண்டீர்! பாரிடை மக்களே! <br/>
கிருத யுகத்தினைக் கேடின்றி நிறுத்த <br/>
விரதம் நான் கொண்டனன், வெற்றி <br/>
தருஞ்சுடர் விநாயகன் தாளிணை வாழியே!       40 <br/>
<br/>
----------- <br/>
<br/>
<strong>2.  முருகன் பாட்டு </strong><br/>
<br/>
ராகம் -நாட்டைக் குறிஞ்சி      தாளம் - ஆதி <br/>
<br/>
பல்லவி <br/>
<br/>
முருகா! முருகா! முருகா! <br/>
<br/>
சரணங்கள் <br/>
<br/>
வருவாய் மயில் மீதினிலே <br/>
          வடிவே லுடனே வருவாய்! <br/>
தருவாய் நலமும் தகவும் புகழும் <br/>
          தவமும் திறமும் தனமும் கனமும்      (முருகா) <br/>
<br/>
அடியார் பலரிங் குளரே, <br/>
          அவரை விடுவித் தருள்வாய்! <br/>
முடியா மறையின்  முடிவே! அசுரர் <br/>
          முடிவே கருதும் வடிவே லவனே!         (முருகா) <br/>
<br/>
சுருதிப் பொருளே, வருக! <br/>
          துணிவே, கனலே, வருக! <br/>
சுருதிக் கருதிக் கவலைப் படுவார் <br/>
          கவலைக் கடலைக் கடியும் வடிவேல்.   (முருகா) <br/>
<br/>
அமரா வதிவாழ் வுறவே <br/>
          அருள்வாய்! சரணம்! சரணம்! <br/>
குமரா பிணியா வையுமே சிதறக் <br/>
          குமுறும் சுடர்வே லவனே சரணம்!       (முருகா) <br/>
<br/>
அறிவா கியகோ யிலிலே <br/>
          அருளா கியதாய் மடிமேல் <br/>
பொறிவே லுடனே வளர்வாய்! அடியார் <br/>
          புதுவாழ் வுறவே புவிமீ தருள்வாய்!    (முருகா) <br/>
<br/>
குருவே! பரமன் மகனே! <br/>
          குகையில் வளருங் கனலே! <br/>
தருவாய் தொழிலும் பயனும் அமரர் <br/>
          சமரா திபனே! சரணம்!  சரணம்!   (முருகா) <br/>
<br/>
<strong> 3.  வேலன் பாட்டு</strong> <br/>
<br/>
ராகம் - புன்னாகவராளி   தாளம் - திஸ்ர ஏகம் <br/>
<br/>
வில்லினை யொத்த புருவம் வளர்த்தனை <br/>
           வேலவா! - அங்கோ <br/>
வெற்பு நொறுங்கிப் பொடிப்பொடி <br/>
          யானது வேலவா! <br/>
சொல்லினைத் தேனிற் குழைத்துரைப் பாள்சிறு <br/>
           வள்ளியைக் - கண்டு <br/>
சொக்கி மரமென நின்றனை <br/>
          தென்மலைக் காட்டிலே <br/>
கல்லினை யொத்த வலிய மனங்கொண்ட <br/>
          பாதகன் - சிங்கன் <br/>
கண்ணிரண் டாயிரங் காக்கைக் <br/>
          கிரையிட்ட வேலவா! <br/>
பல்லினைக் காட்டிவெண் முத்தைப் பழித்திடும்  <br/>
         வள்ளியை - ஒரு <br/>
பார்ப்பனக் கோலம் தரித்துக் <br/>
          கரந்தொட்ட வேலவா! <br/>
<br/>
வெள்ளலைக் கைகளைக் கொட்டி முழங்குங் <br/>
          கடலினை - உடல்வெம்பி மறுகிக் கருகிப் <br/>
          புகைய வெருட்டினாய். <br/>
கிள்ளை மொழிச்சிறு வள்ளியெனும் பெயர்ச் <br/>
          செல்வத்தை - என்றும்<br/>
கேடற்ற வாழ்வினை, இன்ப <br/>
  விளக்கை மருவினாய். <br/>
கொள்ளை கொண்டே அமராவதி வாழ்வு <br/>
          குலைத்தவன் - பானு <br/>
கோபன் தலைபத்துக் கோடி <br/>
          துணுக்குறக் கோபித்தாய் <br/>
துள்ளிக் குலாவித் திரியுஞ் சிறுவன் <br/>
          மானைப்போல் - தினைத் <br/>
தோட்டத்தி லேயொரு பெண்ணை <br/>
          மணங்கொண்ட வேலவா! <br/>
<br/>
ஆறு சுடர்முகங் கண்டு விழிக்கின்ப <br/>
          மாகுதே, -  கையில் <br/>
அஞ்ச லெனுங்குறி கண்டு <br/>
          மகிழ்ச்சியுண் டாகுதே. <br/>
நீறு படக்கொடும் பாவம் பிணிபசி <br/>
          யாவையும் © இங்கு <br/>
நீங்கி அடியரை நித்தமுங்  <br/>
         காத்திடும் வேலவா! <br/>
<br/>
கூறு படப்பல கோடி யவுணரின் <br/>
          கூட்டத்தைக் - கண்டு <br/>
கொக்கரித் தண்டங் குலுஙக <br/>
          நகைத்திடுஞ் சேவலாய் <br/>
மாறு படப்பல வேறு வடிவொடு <br/>
          தோன்றுவாள் - எங்கள் <br/>
வைரவி பெற்ற பெருங்கன <br/>
          லே,  வடி வேலவா!  <br/>
<br/>
<strong> 4.  கிளி விடு தூது </strong> <br/>
<br/>
பல்லவி <br/>
<br/>
சொல்ல வல்லாயோ? - கிளியே! <br/>
சொல்ல நீ வல்லாயோ? <br/>
<br/>
அனுபல்லவி <br/>
<br/>
வல்ல வேல்முரு கன்தனை -இங்கு <br/>
வந்து கலந்து மகிழ்ந்து குலாவென்று      (சொல்ல) <br/>
<br/>
சரணங்கள் <br/>
<br/>
தில்லை யம்பலத்தே - நடனம் <br/>
          செய்யும் அமரர்பிரான்  -அவன் <br/>
செல்வத் திருமகனை - இங்கு வந்து <br/>
          சேர்ந்து கலந்து மகிழ்ந்திடு வாயென்று    (சொல்ல) <br/>
<br/>
அல்லிக் குளத்தருகே - ஒருநாள் <br/>
          அந்திப் பொழுதினிலே - அங்கோர் <br/>
முல்லைச் செடியதன்பாற் -செய்தவினை <br/>
          முற்றும் மறந்திடக் கற்றதென்னேயன்று   (சொல்ல) <br/>
<br/>
பாலை வனத்திடையே - தனைக் கைப் <br/>
          பற்றி நடக்கையிலே - தன் கை <br/>
வேலின் மிசையாணை - வைத்துச் சொன்ன <br/>
          விந்தை மொழிகளைச் சிந்தை செய்வாயென்று   (சொல்ல) <br/>
<br/>
<strong> 5. முருகன் பாட்டு </strong> <br/>
<br/>
வீரத் திருவிழிப் பார்வையும் - வெற்றி <br/>
          வேலும் மயிலும்என் முன்னின்றே - எந்த <br/>
நேரத் திலும்என்னைக் காக்குமே- அனை <br/>
          நீலி பராசக்தி தண்ணருட் - கரை <br/>
ஓரத்திலே புணை கூடுதே! - கந்தன் <br/>
          ஊக்கத்தை என்னுளம் நாடுதே- மலை <br/>
வாரத் திலேவிளை யாடுவான் -என்றும் <br/>
          வானவர் துன்பத்தைச் சாடுவான். <br/>
<br/>
வேடர் கனியை விரும்பியே- தவ <br/>
          வேடம் புனைந்து திரிகுவான்- தமிழ் <br/>
நாடு பெரும்புகழ் சேரவே -முனி <br/>
          நாதனுக் கிம்மொழி கூறுவான்- சுரர் <br/>
பாடு விடிந்து மகிழ்ந்திட - இருட் <br/>
          பார மலைகளைச் சீறுவான்-மறை <br/>
யேடு தரித்த முதல்வனும் - குரு <br/>
          வென்றிட மெய்ப்புகழ் ஏறுவான். <br/>
<br/>
தேவர் மகளை மணந்திடத் -தெற்குத்  <br/>
         தீவில சுரனை மாய்த்திட்டான், - மக்கள் <br/>
யாவருக் குந்தலை யாயினான், - மறை <br/>
          அர்த்த முணர்ந்துநல் வாயினன், - தமிழ்ப் <br/>
பாவலர்க் கின்னருள் செய்குவான், - இந்தப்  <br/>
         பாரில் அறமழை பெய்குவான், -நெஞ்சின் <br/>
ஆவ லறிந்தருள் கூட்டுவான், - நித்தம் <br/>
          ஆண்மையும் வீரமும் ஊட்டுவான். <br/>
<br/>
தீவளர்த் தேபழ வேதியர் - நின்றன் <br/>
          சேவகத் தின்புகழ் காட்டினார், - ஒளி <br/>
மீவள ருஞ்செம்பொன் நாட்டினார், - நின்றன் <br/>
          மேன்மையி னாலறம் நாட்டினார், -  ஜய! <br/>
நீவள ருங்குரு வெற்பிலே - வந்து <br/>
          நின்றுநின் சேவகம் பாடுவோம் - வரம் <br/>
ஈவள் பராசக்தி யன்னை தான் - உங்கள்  <br/>
         இன்னருளே யென்று நாடுவோம் -நின்றன்    (வீரத்) <br/>
<br/>
<strong> 6. எமக்கு வேலை </strong> <br/>
<br/>
தோகைமேல் உலவுங் கந்தன் <br/>
சுடர்க்கரத் திருக்கும் வெற்றி <br/>
வாகையே சுமக்கும் வேலை <br/>
வணங்குவது எமக்கு வேலை. <br/>
<br/>
<strong> 7. வள்ளிப்பாட்டு - 1 </strong><br/>
<br/>
பல்லவி <br/>
<br/>
எந்த நேரமும் நின் மையல் ஏறுதடீ <br/>
குறவள்ளீ, சிறு கள்ளி!  <br/>
<br/>
சரணங்கள் <br/>
<br/>
(இந்த) நேரத்தி லேமலை வாரத்தி லேநதி <br/>
                  யோரத்தி லேயுனைக் கூடி -நின்றன் <br/>
வீரத் தமிழ்ச் சொல்லின் சாரத்தி லேமனம் <br/>
  மிக்க மகிழ்ச்சிகொண் டாடி - குழல் <br/>
பாரத்தி லேஇத ழீரத்தி லேமுலை <br/>
          யோரத்திலே அன்பு சூடி - நெஞ்சம் <br/>
ஆரத் தழுவி அமர நிலை பெற்றதன் <br/>
          பயனை யின்று காண்பேன்.      (எந்த நேரமும்) <br/>
<br/>
வெள்ளை நிலாவிங்கு வானத்தை மூடி <br/>
          விரிந்து மொழிவது கண்டாய் - ஒளிக் <br/>
கொள்ளை யிலேயுனைக் கூடி முயங்கிக் <br/>
          குறிப்பிணி லேயொன்று பட்டு - நின்றன் <br/>
பிள்ளைக் கிளிமென் குதலியி லேமனம் <br/>
          பின்ன மறச் செல்லவிட்டு - அடி <br/>
தெள்ளிய ஞானப் பெருஞ்செல்வ மே! .  நினைச் <br/>
          சேர விரும்பினன் கண்டாய்.      (எந்த நேரமும்) <br/>
<br/>
வட்டங்க ளிட்டுங் குளமக லாத <br/>
          மணங்ப்பெருந் தெப்பத்தைப் போல - நினை <br/>
விட்டு விட்டுப்பல லீலைகள் செய்து நின் <br/>
          மேனி தனைவிட லின்றி - அடி <br/>
எட்டுத் திசையும் ஒளிர்ந்திடுங் காலை <br/>
          இரவியைப் போன்ற முகத்தாய்! - முத்தம் <br/>
இட்டுப் பலமுத்த மிட்டுப் பலமுத்தம் <br/>
          இட்டுனைச் சேர்ந்திட வந்தேன்.      (எந்த நேரமும்) <br/>
<br/>
<strong> 8. வள்ளிப் பாட்டு - 2</strong> <br/>
<br/>
ராகம் -கரஹரப்ரியை      தாளம்-ஆதி <br/>
<br/>
பல்லவி <br/>
<br/>
உனையே மயல் கொண்டேன் -வள்ளீ! <br/>
உவமையில் அரியாய், உயிரினும் இனியாய்!     (உனையே) <br/>
<br/>
சரணம் <br/>
<br/>
எனை யாள்வாய், வள்ளீ! வள்ளீ <br/>
இளமயி லே! என் இதயமலர் வாழ்வே! <br/>
கனியே! சுவையுறு தேனே <br/>
கலவியி லேஅமு தனையாய், - (கலவியிலே) <br/>
தனியே, ஞான விழியாய்! - நிலவினில் <br/>
நினமருவி, வள்ளீ, வள்ளீ!  <br/>
நீயா கிடவே வந்தேன்.         (உனையே) <br/>
<br/>
<strong>  9. இறைவா!  இறைவா!  </strong> <br/>
<br/>
பல்லவி <br/>
<br/>
எத்தனை கோடி இன்பம் வைத்தாய் - எங்கள்  <br/>
இறைவா! இறைவா! இறைவா!       (ஓ - எத்தனை) <br/>
<br/>
சரணங்கள் <br/>
<br/>
சித்தினை அசித்துடன் இணைத்தாய் -அங்கு <br/>
          சேரும்ஐம் பூதத்து வியனுல கமைத்தாய். <br/>
அத்தனை  யுலகமும் வர்ணக் களஞ்சிய <br/>
          மாகப் பலபலநல் லழகுகள் சமைத்தாய்.   (ஓ- எத்தனை) <br/>
<br/>
முக்தியென்  றொருநிலை சமைத்தாய் - அங்கு <br/>
          முழுதினையு முணரும் உணர் வமைத்தாய் <br/>
பக்தியென் றொரு நிலை வகுத்தாய் - எங்கள  <br/>
         பரமா! பரமா! பரமா!         (ஓ - எத்தனை) <br/>
<br/>
<strong> 10.  போற்றி </strong> <br/>
<br/>
அகவல் <br/>
<br/>
போற்றி உலகொரு மூன்றையும் புணர்ப்பாய்! <br/>
மாற்றுவாய், துடைப்பாய், வளர்ப்பாய், காப்பாய்! <br/>
கனியிலே சுவையும், காற்றிலே இயக்கமும் <br/>
கலந்தாற் போலநீ, அனைத்திலும் கலந்தாய், <br/>
உலகெலாந் தானாய் ஒளிர்வாய், போற்றி! <br/>
<br/>
அன்னை போற்றி! அமுதமே போற்றி! <br/>
புதியதிற் புதுமையாய், முதியதில் முதுமையாய் <br/>
உயிரிலே உயிராய் இறப்பிலும் உயிராய், <br/>
உண்டெனும் பொருளில் உண்மையாய் என்னுளே <br/>
நானெனும் பொருளாய் நானையே பெருக்கித் <br/>
<br/>
தானென மாற்றுஞ் சாகாச் சுடராய், <br/>
கவலைநோய் தீர்க்கும் மருந்தின் கடலாய், <br/>
பிணியிருள் கெடுக்கும் பேரொளி ஞாயிறாய், <br/>
யானென தின்றி யிருக்குநல் யோகியர் <br/>
ஞானமா மகுட நடுத்திகழ் மணியாய், <br/>
<br/>
செய்கையாய் ஊக்கமாய், சித்தமாய் அறிவாய் <br/>
நின்றிடும் தாயே, நித்தமும் போற்றி! <br/>
இன்பங் கேட்டேன், ஈவாய் போற்றி! <br/>
துன்பம் வேண்டேன், துடைப்பாய் போற்றி! <br/>
அமுதங் கேட்டேன், அளிப்பாய் போற்றி! <br/>
<br/>
சக்தி, போற்றி! தாயே, போற்றி! <br/>
முக்தி, போற்றி!  மோனமே, போற்றி! <br/>
சாவினை வேண்டேன், தவிர்ப்பாய் போற்றி! <br/>
<br/>
<strong> 11.  சிவசக்தி </strong> <br/>
<br/>
இயற்கை யென்றுரைப்பார் - சிலர் <br/>
          இணங்கும்ஐம் பூதங்கள் என்றிசைப்பார், <br/>
செயற்கையின் சக்தியென்பார் - உயிர்த்  <br/>
         தீயென்பர் அறிவென்பர், ஈசனென்பர், <br/>
வியப்புறு தாய்நினக்கே - இங்கு <br/>
          வேள்விசெய் திடுமெங்கள்  ஓம் என்னும் <br/>
நயப்படு மதுவுண்டே? - சிவ <br/>
          நாட்டியங் காட்டிநல் லருள் புரிவாய். <br/>
<br/>
அன்புறு சோதியென்பார் - சிலர் <br/>
          ஆரிருட் காளியென் றுனைப்புகழ்வார், <br/>
இன்பமென் றுரைத்திடுவார் - சிலர் <br/>
          எண்ணருந் துன்பமென் றுனைஇசைப்பார், <br/>
புன்பலி கொண்டுவந்தோம் - அருள் <br/>
          பூண்டெமைத் தேவர்தங் குலத்திடுவாய் <br/>
மின்படு சிவசக்தி - எங்கள் <br/>
          வீரைநின் திருவடி சரண்புகுந்தோம். <br/>
<br/>
உண்மையில் அமுதாவாய் - புண்கள் <br/>
          ஒழித்திடு வாய்களி, உதவிடுவாய், <br/>
வண்மைகொள் உயிர்ச்சுடராய் - இங்கு <br/>
          வளர்ந்திடு வாய்என்றும் மாய்வதிலாய், <br/>
ஒண்மையும் ஊக்கமுந்தான் - என்றும் <br/>
          ஊறிடுந் திருவருட் சுனையாவாய் <br/>
அண்மையில் என்றும் நின்றே - எம்மை  <br/>
         ஆதரித் தருள்செய்யும் விரதமுற்றாய். <br/>
<br/>
தெளிவுறும் அறிவினை நாம் - கொண்டு <br/>
          சேர்த்தனம், நினக்கது சோமரசம், <br/>
ஒளியுறும் உயிர்ச்செடியில் - இதை <br/>
          ஓங்கிடு மதிவலி தனிற்பிழிந்தோம், <br/>
களியுறக் குடித்திடுவாய் - நின்றன் <br/>
          களிநடங் காண்பதற் குளங்கனிந்தோம், <br/>
குளிர்சுவைப் பாட்டிசைத்தே - சுரர் <br/>
          குலத்தினிற் சேர்ந்திடல் விரும்புகின்றோம். <br/>
<br/>
அச்சமும் துயரும் என்றே - இரண்டு <br/>
          அசுரர்வந் தெமையிங்கு சூழ்ந்துநின்றார், <br/>
துச்சமிங் கிவர்படைகள் - பல <br/>
         தொல்லைகள் கவலைகள் சாவுகளாம், <br/>
இச்சையுற் றிவரடைந்தார் -எங்கள் <br/>
          இன்னமு தைக்கவர்ந் தேகிடவே, <br/>
பிச்சையிங் கெமக்களித்தாய் - ஒரு   <br/>
        பெருநகர் உடலெனும் பெயரினதாம். <br/>
<br/>
கோடிமண் டபந்திகழும் - திறற் <br/>
          கோட்டையிங் கிதையவர் பொழுதனைந்தும் <br/>
நாடிநின் றிடர்புரிவார் - உயிர்  <br/>
         நதியினைத் தடுத்தெமை நலித்திடுவார், <br/>
சாடுபல் குண்டுகளால் - ஒளி  <br/>
         சார்மதிக் கூட்டங்கள் தகர்த்திடுவார் <br/>
பாடிநின் றுனைப்புகழ்வோம் - எங்கள் <br/>
        பகைவரை அழித்தெமைக் காத்திடுவாய். <br/>
<br/>
நின்னருள் வேண்டுகின்றோம் - எங்கள் <br/>
        நீதியுந் தர்மமும் நிலைப்பதற்கே, <br/>
 பொன்னவிர் கோயில்களும் - எங்கள் <br/>
        பொற்புடை மாதரும் மதலையரும், <br/>
அன்னநல் லணிவயல்கள் - எங்கள் <br/>
        ஆடுகள் மாடுகள் குதிரைகளும், <br/>
இன்னவை காத்திடவே - அன்னை <br/>
        இணைமலர்த் திருவடி துணைபுகுந்தோம். <br/>
<br/>
எம்முயி ராசைகளும் - எங்கள் <br/>
        இசைகளும் செயல்களும் துணிவுகளும் <br/>
செம்மையுற் றிடஅருள்வாய் - நின்றன் <br/>
        சேவடி அடைக்கலம் புகுந்துவிட்டோம். <br/>
மும்மையின் உடைமைகளும் - திரு <br/>
        முன்னரிட் டஞ்சலி செய்து நிற்போம்,  <br/>
அம்மைநற் சிவசக்தி - எமை <br/>
        அமரர்தம் நிலையினில் ஆக்கிடுவாய். <br/>
<br/>
<strong> 12. காணி நிலம் வேண்டும் </strong> <br/>
<br/>
காணி நிலம் வேண்டும் - பராசக்தி <br/>
காணி நிலம் வேண்டும்,  - அங்கு <br/>
தூணில் அழகியதாய் - நன்மாடங்கள் <br/>
துய்ய நிறத்தினதாய் - அந்தக் <br/>
காணி நிலத்தினிடையே - ஓர்மாளிகை <br/>
கட்டித் தரவேண்டும் - அங்கு <br/>
கேணியருகினிலே - தென்னைமரம் <br/>
கீற்று மிளநீரும். <br/>
<br/>
பத்துப் பன்னிரண்டு - தென்னைமரம் <br/>
பக்கத்திலே வேணும் - நல்ல <br/>
முத்துச் சுடர்போலே - நிலாவொளி <br/>
முன்பு வரவேணும்,  அங்கு <br/>
கத்துங் குயிலோசை - சற்றே வந்து <br/>
காதிற் படவேணும்,  - என்றன் <br/>
சித்தம் மகிழ்ந்திடவே - நன்றாயிளந் <br/>
தென்றல் வரவேணும். <br/>
<br/>
பாட்டுக் கலந்திடவே - அங்கேயொரு <br/>
பத்தினிப் பெண்வேணும் - எங்கள் <br/>
கூட்டுக் களியினிலே - கவிதைகள் <br/>
கொண்டுதர வேணும் - அந்தக் <br/>
காட்டு வெளியினிலே - அம்மா! நின்றன் <br/>
காவலுற வேணும்,  - என்றன் <br/>
பாட்டுத் திறத்தாலே - இவ்வையத்தைப் <br/>
பாலித்திட வேணும். <br/>
<br/>
<strong> 13 நல்லதோர் வீணை </strong> <br/>
<br/>
நல்லதோர் வீணை செய்தே - அதை <br/>
நலங்கெடப் புழுதியில் எறிவதுண்டோ? <br/>
சொல்லடி சிவசக்தி - எனைச் <br/>
சுடர்மிகும் அறிவுடன் படைத்துவிட்டாய். <br/>
வல்லமை தாராயோ, - இந்த <br/>
மாநிலம் பயனுற வாழ்வதற்கே? <br/>
சொல்லடி, சிவசக்தி - நிலச் <br/>
சுமையென வாழ்ந்திடப் புரிகுவையோ? <br/>
<br/>
விசையுறு பந்தினைப்போல் - உள்ளம் <br/>
வேண்டிய படிசெலும் உடல்கேட்டேன்,  <br/>
நசையறு மனங்கேட்டேன் - நித்தம் <br/>
நவமெனச் சுடர்தரும் உயிர்கேட்டேன், <br/>
தசையினைத் தீசுடினும் - சிவ <br/>
சக்தியைப் பாடும்நல் அகங்கேட்டேன், <br/>
அசைவறு மதிகேட்டேன் - இவை <br/>
அருள்வதில் உனக்கெதுந் தடையுளதோ? <br/>
<br/>
<strong> 14. மஹாசக்திக்கு விண்ணப்பம் </strong> <br/>
<br/>
மோகத்தைக் கொன்றுவிடு - அல்லா லென்றன் <br/>
மூச்சை நிறுத்திவிடு,  <br/>
தேகத்தைச் சாய்த்துவிடு - அல்லா லதில் <br/>
சிந்தனை மாய்த்துவிடு,  <br/>
யோகத் திருத்திவிடு - அல்லாலென்றன் <br/>
ஊனைச் சிதைத்துவிடு,  <br/>
ஏகத் திருந்துலகம் - இங்குள்ள <br/>
யாவையும் செய்பவளே! <br/>
<br/>
பந்தத்தை நீக்கிவிடு - அல்லா லுயிர்ப் <br/>
பாரத்தைப் போக்கிவிடு,  <br/>
சிந்தை தெளிவாக்கு - அல்லா லிதைச் <br/>
செத்த உடலாக்கு,  <br/>
இந்தப் பதர்களையே - நெல்லா மென <br/>
எண்ணி இருப்பேனோ? <br/>
எந்தப் பொருளிலுமே - உள்ளே நின்று <br/>
இயங்கி யிருப்பவளே! <br/>
<br/>
உள்ளம் குளிராதோ? பொய்யாணவ <br/>
ஊனம் ஒழியாதோ? <br/>
கள்ளம் உருகாதோ? - அம்மா! பக்திக் <br/>
கண்ணீர் பெருகாதோ? <br/>
வெள்ளக் கருணையிலே - இந்நாய் சிறு <br/>
வேட்கை தவிராதோ? <br/>
விள்ளற் கரியவளே - அனைத்திலும் <br/>
மேவி யிருப்பவளே!  <br/>
<br/>
<strong> 15. அன்னையை வேண்டுதல் </strong> <br/>
<br/>
எண்ணிய முடிதல் வேண்டும்,  <br/>
நல்லவே எண்ணல் வேண்டும்,  <br/>
திண்ணிய நெஞ்சம் வேண்டும்,  <br/>
தெளிந்த நல்லறிவு வேண்டும்,  <br/>
பண்ணிய பாவமெல்லாம் <br/>
பரிதிமுன் பனியே போலே, <br/>
நண்ணிய நின்முன் இங்கு <br/>
நசித்திட வேண்டும் அன்னாய்! <br/>
<br/>
<strong> 16. பூலோக குமாரி </strong> <br/>
<br/>
பல்லவி <br/>
<br/>
பூலோக குமாரி ஹே அம்ருத நாரி! <br/>
<br/>
அனுபல்லவி <br/>
<br/>
ஆலோக ஸ்ருங்காரி, அம்ருத கலச குச பாரே <br/>
கால பய குடாரி காம வாரி, கன லதா ரூப கர்வ திமிராரே. <br/>
<br/>
சரணம் <br/>
<br/>
பாலே ரஸ ஜாலே, பகவதி ப்ரஸீத காலே, <br/>
நீல ரத்ன மய நேக்ர விசாலே நித்ய யுவதி பத நீரஜ மாலே <br/>
லீலா ஜ்வாலா நிர்மிதவாணீ, நிரந்தரே நிகில, லோகேசாநி <br/>
நிருபம ஸுந்தரி நித்யகல்யாணி, நிஜம் மாம் குருஹே மன்மத ராணி. <br/>
<br/>
<strong> 17. மஹா சக்தி வெண்பா </strong> <br/>
<br/>
தன்னை மறந்து சகல உலகினையும் <br/>
மன்ன நிதங்காக்கும் மஹாசக்தி - அன்னை <br/>
அவளே துணையென்று அனவரதம் நெஞ்சம் <br/>
துவளா திருத்தல் சுகம். <br/>
<br/>
நெஞ்சிற் கவலை நிதமும் பயிராக்கி, <br/>
அஞ்சிஉயிர் வாழ்தல் அறியாமை,  - தஞ்சமென்றே <br/>
வையமெலாங் காக்கும் மஹாசக்தி நல்லருளை <br/>
ஐயமறப் பற்றல் அறிவு. <br/>
<br/>
வையகத்துக் கில்லை! மனமே! நினைக்குநலஞ் <br/>
செய்யக் கருதியிவை செப்புவேன் - பொய்யில்லை <br/>
எல்லாம் புரக்கும் இறைநமையுங் காக்குமென்ற <br/>
சொல்லால் அழியும் துயர். <br/>
<br/>
எண்ணிற் கடங்காமல் எங்கும் பரந்தனவாய் <br/>
விண்ணிற் சுடர்கின்ற மீனையெல்லாம் பண்ணியதோர் <br/>
சக்தியே நம்மை சமைத்ததுகாண், நூறாண்டு <br/>
பக்தியுடன் வாழும் படிக்கு. <br/>
<br/>
<strong> 18. ஓம் சக்தி </strong> <br/>
<br/>
நெஞ்சுக்கு நீதியும் தோளுக்கு வாளும் <br/>
        நிறைந்த சுடர்மணிப் பூண். <br/>
பஞ்சுக்கு நேர்பல துன்பங்களாம், இவள் <br/>
        பார்வைக்கு நேர் பெருந்தீ. <br/>
வஞ்சனை யின்றிப் பகையின்றிச் சூதின்றி <br/>
        வையக மாந்த ரெல்லாம், <br/>
தஞ்சமென் றேயுரைப்பீர் அவள் பேர், சக்தி <br/>
        ஓம் சக்தி, ஓம் சக்தி, ஓம். <br/>
<br/>
நல்லதுந் தீயதுஞ் செய்திடும் சக்தி <br/>
        நலத்தை நமக்கிழைப் பாள்,  <br/>
அல்லது நீங்கும் என்றே யுலகேழும் <br/>
        அறைந்திடுவாய் முரசே! <br/>
சொல்லத் தகுந்த பொருளன்று காண்! இங்கு <br/>
        சொல்லு மவர் தமையே! <br/>
அல்லல் கெடுத்தம ரர்க்கிணை யாக்கிடும் <br/>
        ஓம் சக்தி, ஓம் சக்தி, ஓம். <br/>
<br/>
நம்புவ தேவழி யென்ற மறைதன்னை <br/>
        நாமின்று நம்பி விட்டோம் <br/>
கும்பிட்டெந் நேரமும்  சக்தி யென் றாலுனைக் <br/>
        கும்பிடுவேன் மனமே! <br/>
அம்புக்கும் தீக்கும் விடத்துக்கும் நோவுக்கும் <br/>
        அச்சமில் லாதபடி <br/>
உம்பர்க்கும் இம்பர்க்கும் வாழ்வு தரும்பதம் <br/>
         ஓம் சக்தி, ஓம் சக்தி, ஓம். <br/>
<br/>
பொன்னைப் பொழிந்திடு மின்னை வளர்த்திடு, <br/>
        போற்றி உனக்கிசைத் தோம், <br/>
 அன்னை பராசக்தி என்றுரைத் தோம், தளை <br/>
        அத்தனையுங் களைந்தோம்,  <br/>
சொன்ன படிக்கு நடந்திடு வாய், மன <br/>
        மே தொழில் வேறில்லை, காண்,  <br/>
இன்னு மதே யுரைப்போம், சக்தி ஓம் சக்தி <br/>
        ஓம் சக்தி, ஓம் சக்தி, ஓம். <br/>
<br/>
வெள்ளை மலர்மிசை வேதக் கருப்பொரு <br/>
        ளாக விளங்கிடு வாய்! <br/>
தெள்ளு கலைத் தமிழ் வாணி!  நினக்கொரு <br/>
        விண்ணப்பஞ் செய்திடுவேன்,  <br/>
எள்ளத் தனைபொழுதும் பயனின்றி <br/>
        இரா தென்றன் நாவினிலே <br/>
வெள்ள மெனப்பொழி வாய்சக்தி வேல், சக்தி <br/>
        வேல், சக்தி வேல், சக்தி வேல்!  <br/>
<br/>
<strong> 19. பராசக்தி</strong> <br/>
<br/>
கதைகள் சொல்லிக் கவிதை எழுதென்பார்,  <br/>
        காவி யம்பல நீண்டன கட்டென்பார்,  <br/>
விதவி தப்படு மக்களின் சித்திரம் <br/>
        மேவி நாடகச் செய்யுளை வேவென்பார்,  <br/>
இதயமோ எனிற் காலையும் மாலையும் <br/>
        எந்த நேரமும் வாணியைக் கூவுங்கால், <br/>
எதையும் வேண்டில தன்னை பராசக்தி <br/>
        இன்ப மொன்றினைப் பாடுதல் அன்றியே. <br/>
<br/>
நாட்டு மக்கள் பிணியும் வறுமையும் <br/>
        நையப் பாடன் றொரு தெய்வங் கூறுமே,  <br/>
கூட்டி மானுடச் சாதியை ஒன்றெனக் <br/>
         கொண்டு வையம் முழுதும் பயனுறப் <br/>
பாட்டிலே யறங் காட்டெனு மோர்தெய்வம், <br/>
        பண்ணில் இன்பமுங் கற்பனை விந்தையும் <br/>
ஊட்டி எங்கும் உவகை பெருகிட <br/>
        ஓங்கும் இன்கவி ஓதெனும் வேறொன்றே. <br/>
<br/>
நாட்டு மக்கள் நலமுற்று வாழவும் <br/>
        நானி லத்தவர் மேனிலை எய்தவும் <br/>
பாட்டி லேதனி யின்பத்தை நாட்டவும் <br/>
        பண்ணிலே களி கூட்டவும் வேண்டி, நான்Y <br/>
முட்டும் அன்புக் கனலொடு வாணியை <br/>
         முன்னு கின்ற பொழிதி லெலாங்குரல் <br/>
காட்டி அன்னை பராசக்தி ஏழையேன் <br/>
        கவிதை யாவுந் தனக்கெனக் கேட்கின்றாள். <br/>
<br/>
மழைபொ ழிந்திடும் வண்ணத்தைக் கண்டு நான் <br/>
        வானி ருண்டு கரும்புயல் கூடியே <br/>
இழையு மின்னல் சரேலென்று பாயவும் <br/>
        ஈரவாடை இரைந்தொலி செய்யவும் <br/>
உழைய லாம்இடையின் றிஇவ் வானநீர் <br/>
        ஊற்றுஞ் செய்தி உரைத்திட வேண்டுங்கால் <br/>
"மழையுங் காற்றும் பராசக்தி செய்கைகாண்! <br/>
         வாழ்க தாய்!" என்று பாடுமென் வாணியே. <br/>
<br/>
சொல்லி னுக்கெளி தாகவும் நின்றிடாள் <br/>
        சொல்லை வேறிடஞ் செல்ல வழிவிடாள்,  <br/>
அல்லி னுக்குட் பெருஞ்சுடர் காண்பவர் <br/>
        அன்னை சக்தியின் மேனி நலங்கண்டார், <br/>
கல்லி னுக்குள் அறிவொளி காணுங்கால் <br/>
        கால வெள்ளத் திலேநிலை காணுங்கால், <br/>
புல்லி னில்வயி ரப்படை காணுங்கால் <br/>
        பூத லத்தில் பராசக்தி தோன்றுமே! <br/>
<br/>
<strong> 20. சக்திக் கூத்து </strong> <br/>
<br/>
ராகம் - பியாக் <br/>
<br/>
பல்லவி <br/>
<br/>
தகத் தகத் தகத் தகதகவென் றோடோமோ? - சிவ <br/>
சக்தி சக்தி சக்தி சக்தியென்று பாடோமோ?  (தகத்) <br/>
<br/>
சரணங்கள் <br/>
<br/>
அகத்தகத் தகத்தினிலே உள்நின்றாள் - அவள் <br/>
அம்மை யம்மை எம்மைநாடு பொய்வென்றாள் <br/>
தகத்தக நமக் கருள் புரிவாள் தாளொன்றே <br/>
சரண மென்று வாழ்த்திடுவோம் நாமென்றே.   (தகத்) <br/>
<br/>
புகப்புகப் புக வின்பமடா போதெல்லாம் <br/>
புறத்தினிலே தள்ளிடுவாய் சூதெல்லாம் <br/>
குகைக்கு ளங்கே யிருக்குதடா தீபோலே - அது <br/>
குழந்தையதன் தாயடிக்கீழ் சேய்போலே.    (தகத்) <br/>
<br/>
மிகத்தகைப்படு களியினிலே மெய்சோர - உன் <br/>
வீரம்வந்து சோர்வை வென்று கைதேர <br/>
சகத்தினிலுள்ளே மனிதரெல்லாம் நன்றுநன்றென -நாம் <br/>
சதிருடனே தாளம் இசை இரண்டு மொன்றொன  (தகத்) <br/>
<br/>
<strong> 21. சக்தி </strong> <br/>
<br/>
துன்ப மங்லாத நிலையே சக்தி, <br/>
        தூக்க மிலாக்கண் விழிப்பே சக்தி,  <br/>
அன்பு கனிந்த கனிவே சக்தி, <br/>
        ஆண்மை நிறைந்த நிறைவே சக்தி,  <br/>
இன்ப முதிர்ந்த முதிர்வே சக்தி, <br/>
        எண்ணத் திருக்கும் எரியே சக்தி,  <br/>
முன்புநிற் கின்ற தொழிலே சக்தி, <br/>
        முக்தி நிலையின் முடிவே சக்தி. <br/>
<br/>
சோம்பர் கெடுக்கும் துணிவே சக்தி, <br/>
        சொல்லில் விளங்கும் சுடரே சக்தி,  <br/>
தீம்பழந் தன்னில் சுவையே சக்தி, <br/>
        தெயவத்தை எண்ணும் நினைவே சக்தி,  <br/>
பாம்பை அடிக்கும் படையே சக்தி, <br/>
        பாட்டினில் வந்த களியே சக்தி,  <br/>
சாம்பரைப் பூசி மலைமிசை வாழும் <br/>
        சங்கரன் அன்புத் தழலே சக்தி. <br/>
<br/>
வாழ்வு பெருக்கும் மதியே சக்தி, <br/>
        மாநிலங் காக்கும் மதியே சக்தி,  <br/>
தாழ்வு தடுக்குஞ் சதிரே சக்தி, <br/>
        சஞ்சலம் நீக்குந் தவமே சக்தி,  <br/>
வீழ்வு தடுக்கும் விறலே சக்தி, <br/>
        விண்ணை யளக்கும் விரிவே சக்தி,  <br/>
ஊழ்வினை நீக்கும் உயர்வே சக்தி, <br/>
        உள்ளத் தொளிரும் உயர்வே சக்தி. <br/>
<br/>
<strong>  22. வையம் முழுதும்</strong> <br/>
<br/>
கண்ணிகள் <br/>
<br/>
வையம் முழுதும் படைத்தளிக் கின்ற <br/>
மஹாசக்தி தன்புகழ் வாழ்த்து கின்றோம், <br/>
செய்யும் வினைகள் அனைத்திலுமே வெற்றி <br/>
சேர்ந்திட நல்லருள் செய்க வென்றே. <br/>
<br/>
பூதங்கள் ஐந்தில் இருந்தெங்குங் கண்ணிற் <br/>
புலப்படும் சக்தியைப் போற்று கின்றோம், <br/>
வேதங்கள் சொன்ன படிக்கு மனிதரை <br/>
மேன்மையுறச் செய்தல் வேண்டுமென்றே. <br/>
<br/>
வேகம் கவர்ச்சி முதலிய பல்வினை <br/>
மேவிடும் சக்தியை மேவு கின்றோம், <br/>
ஏக நிலையில் இருக்கும் அமிர்தத்தை <br/>
யாங்கள் அறிந்திட வேண்டு மென்றே. <br/>
<br/>
உயிரெனத் தோன்றி உணவுகொண் டேவளர்ந் <br/>
தோங்கிடும் சக்தியை ஓது கின்றோம், <br/>
பயிரினைக் காக்கும் மழையென எங்களைப் <br/>
பாலித்து நித்தம் வளர்க்க வென்றே. <br/>
<br/>
சித்தத்தி லே நின்று சேர்வ துணரும் <br/>
சிவசக்தி தன்புகழ் செப்பு கின்றோம், <br/>
இத்தரை மீதினில் இன்பங்கள் யாவும் <br/>
எமக்குத் தெரிந்திடல் வேண்டு மென்றே. <br/>
<br/>
மாறுத லின்றிப் பராசக்தி தன்புகழ் <br/>
வையமிசை நித்தம் பாடு கின்றோம், <br/>
நூறு வயது புகழுடன் வாழ்ந்துயர் <br/>
நோக்கங்கள் பெற்றிட வேண்டு மென்றே. <br/>
<br/>
ஓம்சக்தி ஓம்சக்தி ஓம்சக்தி ஓம்சக்தி <br/>
ஓம்சக்தி என்றுரை செய்திடு வோம், <br/>
ஓம்சக்தி என்பவர் உண்மை கண்டார், சுடர் <br/>
ஒண்மை கொண்டார், உயிர் வண்மை கொண்டார். <br/>
<br/>
<strong> 23. சக்தி விளக்கம் </strong> <br/>
<br/>
ஆதிப் பரம்பொருளின் ஊக்கம் - அதை <br/>
அன்னை எனப்பணிதல் ஆக்கம், <br/>
சூதில்லை காணுமிந்த நாட்டீர்!  - மற்றத் <br/>
தொல்லை மதங்கள் செய்யும் தூக்கம். <br/>
<br/>
மூலப் பழம்பொருளின் நாட்டம் - இந்த <br/>
மூன்று புவியுமதன் ஆட்டம்!  <br/>
காலப் பெருங்களத்தின் மீதே - எங்கள் <br/>
காளி நடமுலகக் கூட்டம். <br/>
<br/>
காலை இளவெயிலின் காட்சி - அவள் <br/>
கண்ணொளி காட்டுகின்ற மாட்சி,  <br/>
நீல விசும்பினிடை இரவில் - சுடர் <br/>
நேமி யனைத்துமவள் ஆட்சி. <br/>
<br/>
நாரண னென்று பழவேதம் - சொல்லும் <br/>
நாயகன் சக்திதிருப் பாதம்,  <br/>
சேரத் தவம் புரிந்து பெறுவார் - இங்கு <br/>
செல்வம் அறிவு சிவபோதம். <br/>
<br/>
ஆதி சிவனுடைய சக்தி - எங்கள் <br/>
அன்னை யருள் பெறுதல் முக்தி, <br/>
மீதி உயிரிருக்கும்போதே - அதை <br/>
வெல்லல் சுகத்தினுக்கு யுக்தி. <br/>
<br/>
பண்டை விதியுடைய தேவி - வெள்ளைப் <br/>
பாரதி யன்னையருள் மேவி <br/>
கண்ட பொருள் விளக்கும் நூல்கள் - பல <br/>
 கற்றலில் லாதவனோர் பாவி. <br/>
<br/>
மூர்த்திகள் மூன்று பொருள் ஒன்று - அந்த <br/>
மூலப் பொருள் ஒளியின் குன்று <br/>
நேர்த்தி திகழும் அந்த ஒளியை - எந்த <br/>
நேரமும் போற்று சக்தி என்று. <br/>
<br/>
<strong> 24. சக்திக்கு ஆத்ம சமர்ப்பணம் </strong><br/>
<br/>
ராகம் - பூபாளம்          தாளம் - சதுஸ்ர ஏகம் <br/>
<br/>
கையைச்,     சக்தி தனக்கே கருவி யாக்கு - அது <br/>
   சாதனைகள் யாவினையுங் கூடும் - கையைச் <br/>
 சக்தி தனக்கே கருவியாக்கு - அது <br/>
 சக்தியுற்றுக் கல்லினையுஞ் சாடும். <br/>
<br/>
கண்ணைச், சக்தி தனக்கே கருவி யாக்கு - அது <br/>
 சக்தி வழியதனைக் காணும் - கண்ணைச் <br/>
 சக்தி தனக்கே கருவி யாக்கு - அது <br/>
 சத்தியமும் நல்லருளும் பூணும். <br/>
<br/>
செவி,  சக்தி தனக்கே கருவியாக்கு - சிவ <br/>
 சக்தி சொலும் மொழியது கேட்கும் - செவி <br/>
 சக்தி தனக்கே கருவியாக்கு - அது <br/>
 சக்திதிருப் பாடலினை வேட்கும். <br/>
<br/>
வாய், சக்தி தனக்கே கருவியாக்கு - சிவ <br/>
 சக்தி புகழினையது முழங்கும் - வாய் <br/>
 சக்தி தனக்கே கருவியாக்கு - அது <br/>
 சக்தி நெறி யாவினையும் வழங்கும். <br/>
<br/>
சிவ, சக்திதனை நாசி நித்தம் முகரும் - அதச் <br/>
 சக்தி தனக்கே கருவியாக்கு - சிவ <br/>
 சக்தி தங்ருச் சுவையினை நுகரும் - சிவ <br/>
 சக்தி தாக்கே எமது நாக்கு. <br/>
<br/>
மெய்யைச்,  சக்தி தனக்கே கருவியாக்கு - சிவ <br/>
சக்தி தருந் திறனதி லேரும் - மெய்யைச் <br/>
 சக்தி தனக்கே கருவியாக்கு - அது <br/>
 சாதலற்ற வழியினை தேறும். <br/>
<br/>
கண்டம்,   சக்தி தனக்கே கருவியாக்கு - அது <br/>
 சந்ததமும் நல்லமுதைப் பாடும் - கண்டம் <br/>
 சக்தி தனக்கே கருவியாக்கு - அது <br/>
 சக்தியுடன் என்றும் உறவாடும். <br/>
<br/>
தோள், சக்தி தனக்கே கருவியாக்கு - அது <br/>
 தாரணியும் மேலுலகுந் தாங்கும் - தோள் <br/>
 சக்தி தனக்கே கருவியாக்கு - அது <br/>
 சக்தி பெற்று மேருவென ஓங்கும். <br/>
<br/>
நெஞ்சம், சக்தி தனக்கே கருவியாக்கு - அது <br/>
 சக்தியுற நித்தம் விரிவாகும் - நெஞ்சம் <br/>
 சக்தி தனக்கே கருவியாக்கு - அதைத் <br/>
 தாக்க வரும் வாளொதுங்கிப் போகும். <br/>
<br/>
சிவ, சக்தி தனக்கே எமது வயிறு - அது <br/>
 சாம்பரையும் நல்லவுண வாகும் - சிவ <br/>
 சக்தி தனக்கே எமது வயிறு - அது <br/>
 சக்தி பெற உடலினைக் காக்கும். <br/>
<br/>
இடை, சக்தி தனக்கே கருவியாக்கு - நல்ல <br/>
 சக்தியுள்ள சந்ததிகள் தோன்றும் - இடை <br/>
 சக்தி தனக்கே கருவியாக்கு - நின்றன் <br/>
 சாதிமுற்றும் நல்லறத்தில் ஊன்றும். <br/>
<br/>
கால், சக்தி தனக்கே கருவியாக்கு - அது <br/>
 சாடியெழு கடலையுந் தாவும் - கால் <br/>
 சக்தி தனக்கே கருவி யாக்கு - அது <br/>
 சஞ்சலமில் லாமலெங்கும் மேவும். <br/>
<br/>
மனம், சக்தி தனக்கே கருவியாக்கு - அது <br/>
 சஞ்சலங்கள் தீர்ந்தொருமை கூடும் - மனம் <br/>
 சக்தி தனக்கே கருவி யாக்கு - அதில் <br/>
 சாத்துவீகத் தன்மையங்னைச் சூடும். <br/>
<br/>
மனம், சக்தி தனக்கே கருவியாக்கு - அது <br/>
 சக்தங்யற்ற சங்ந்தனைகள் தீரும் - மனம் <br/>
சக்தி தனக்கே கருவியாக்கு - அதங்ல் <br/>
 சாரும் நல்ல உறுதங்யும் சீரும். <br/>
<br/>
மனம், சக்தி தனக்கே கருவியாக்கு - அது <br/>
 சக்தி சக்தி சக்தியென்று பேசும் - மனம் <br/>
 சக்தி தனக்கே கருவியாக்கு - அதங்ல் <br/>
சார்ந்தங்ருக்கும் நல்லுறவும் தேசும். <br/>
<br/>
மனம், சக்தி தனக்கே கருவியாக்கு - அது <br/>
 சக்தி நுட்பம் யாவினையும் நாடும் - மனம் <br/>
 சக்தி தனக்கே கருவியாக்கு - அது <br/>
 சக்தி சக்தி யென்று குதித் தாடும். <br/>
<br/>
மனம், சக்தி தனக்கே கருவியாக்கு - அது <br/>
 சக்தியினை எத்திசையும் சேர்க்கும் - மனம் <br/>
 சக்தி தனக்கே கருவியாக்கு - அது <br/>
 தான் விரும்பில் மாமலையைப் பேர்க்கும். <br/>
<br/>
மனம், சக்தி தனக்கே கருவியாக்கு - அது <br/>
 சந்தமும் சக்திதனைச் சூழும் - மனம் <br/>
 சக்தி தனக்கே கருவியாக்கு - அதில் <br/>
 சாவுபெறும் தீவினையும் ஊழும். <br/>
<br/>
மனம், சக்தி தனக்கே உரிமையாக்கு - எதைத் <br/>
 தான் விரும்பி னாலும்வந்து சாரும் - மனம் <br/>
 சக்தி தனக்கே உரிமையாக்கு - உடல் <br/>
 தன்னிலுயர் சக்திவந்து சேரும். <br/>
<br/>
மனம், சக்தி தனக்கே கருவியாக்கு - இந்தத் <br/>
 தாரணியில் நூறுவய தாகும் - மனம் <br/>
 சக்தி தனக்கே கருவியாக்கு - உன்னைச் <br/>
 சாரவந்த நோயழிந்து போகும். <br/>
<br/>
மனம், சக்தி தனக்கே கருவியாக்கு - தோள் <br/>
 சக்தி பெற்றுநல்ல தொழில்செய்யும் - மனம் <br/>
 சக்தி தனக்கே கருவியாக்கு - எங்கும் <br/>
 சக்தியருள் மாரிவந்து பெய்யும். <br/>
<br/>
மனம், சக்தி தனக்கே கருவியாக்கு - சிவ <br/>
 சக்தி நடையாவும் நன்கு பழகும் - மனம் <br/>
 சக்தி தனக்கே கருவியாக்கு - முகம் <br/>
 சார்ந்திருக்கும் நல்லருளும் அழகும். <br/>
<br/>
மனம், சக்தி தனக்கே கருவியாக்கு - உயர் <br/>
 சாத்திரங்கள் யாவும் நன்குதெரியும் - மனம் <br/>
 சக்தி தனக்கே கருவியாக்கு - நல்ல <br/>
 சத்திய விளக்கு நித்தம் எரியும். <br/>
<br/>
சித்தம், சக்தி தனக்கே உரிமையாக்கு - நல்ல <br/>
 தாளவகை சந்தவகை காட்டும் - சித்தம் <br/>
 சக்தி தனக்கே உரிமையாக்கு - அதில் <br/>
  சாரும் நல்ல வார்த்தைகளும் பாட்டும். <br/>
<br/>
சித்தம், சக்தி தனக்கே உரிமை யாக்கு - அறு <br/>
  சக்தியை யெல்லோர்க்கு முணர் வுறுத்தும் - சித்தம் <br/>
   சக்தி தனக்கே உரிமை யாக்கு <br/>
 சக்திபுகழ் திக்கனைக்கும் நிறுத்தும். <br/>
<br/>
மனம்,  சக்தி தனக்கே உரிமையாக்கு - அது <br/>
  சக்தி சக்தி என்று குழலூதும் - சித்தம்  <br/>
  சக்தி தனக்கே உரிமையாக்கு - அதில் <br/>
  சார்வதில்லை அச்சமுடன் சூதும். <br/>
<br/>
சித்தம், சக்தி தனக்கே உரிமையாக்கு - அது <br/>
 சக்தி யென்று வீணைதனில் பேசும் - சித்தம் <br/>
 சக்தி தனக்கே உரிமையாக்கு - அது <br/>
 சக்திபரி மளமிங்கு வீசும். <br/>
<br/>
சித்தம், சக்தி தனக்கே உரிமையாக்கு - அது <br/>
 சக்தி யென்று தாளமிட்டு முழக்கும் - சித்தம் <br/>
 சக்தி தனக்கே உரிமையாக்கு - அது <br/>
 சஞ்சலங்கள் யாவினையும் அழிக்கும். <br/>
<br/>
சித்தம், சக்தி தனக்கே உரிமையாக்கு - அது <br/>
 சக்திவந்து கோட்டை கட்டி வாழும் - சித்தம் <br/>
 சக்தி தனக்கே உரிமையாக்கு - அது <br/>
 சக்தியருட் சித்திரத்தில் ஆழும். <br/>
<br/>
மதி,  சக்தி தனக்கே உடைமையாக்கு - அது <br/>
 சங்கடங்கள் யாவினையும் உடைக்கும் - மதி <br/>
 சக்தி தனக்கே உடைமையாக்கு - அங்கு <br/>
 சத்தியமும் நல்லறமும் கிடைக்கும். <br/>
<br/>
மதி, சக்தி தனக்கே உடைமையாக்கு - அது <br/>
 சாரவருந் தீமைகளை விலக்கும் - மதி <br/>
 சக்தி தனக்கே உடைமையாக்கு - அது <br/>
 சஞ்சலப் பிசாசுகளைக் கலக்கும்.  <br/>
<br/>
மதி, சக்தி தனக்கே உடைமையாக்கு - அது <br/>
 சக்தி செய்யும் விந்தைகளைத் தேடும் - மதி <br/>
 சக்தி தனக்கே உடைமையாக்கு - அது <br/>
 சக்தியுறை விடங்களை நாடும். <br/>
<br/>
மதி, சக்தி தனக்கே உடைமையாக்கு - அது <br/>
 தர்க்கமெனுங் காட்டிலச்சம் நீக்கும் - மதி <br/>
 சக்தி தனக்கே உடைமையாக்கு - அதில் <br/>
 தள்ளிவிடும் பொய்ந்நெறியும் தீங்கும். <br/>
<br/>
மதி, சக்தி தனக்கே உடைமையாக்கு - அதில் <br/>
 சஞ்சலத்தின் தீயவிருள் விலகும் - மதி <br/>
 சக்தி தனக்கே உடைமையாக்கு - அதில் <br/>
 சக்தியொளி நித்தமுநின் றிலகும். <br/>
<br/>
மதி, சக்தி தனக்கே உடைமையாக்கு - அதில் <br/>
 சார்வதில்லை ஐயமெனும் பாம்பு - மதி <br/>
 சக்தி தனக்கே உடைமையாக்கு - அதில் <br/>
 தான் முளைக்கும் முக்திவிதைக் காம்பு. <br/>
<br/>
மதி, சக்தி தனக்கே உடைமையாக்கு - அது <br/>
 தாரணியில் அன்புநிலை நாட்டும் - மதி <br/>
 சக்தி தனக்கே உடைமையாக்கு - அது <br/>
சர்வசிவ சக்தியினைக் காட்டும். <br/>
<br/>
மதி, சக்தி தனக்கே அடிமையாக்கு - அது <br/>
 சக்திதிரு வருளினைச் சேர்க்கும் - மதி <br/>
 சக்தி தனக்கே அடிமையாக்கு - அது <br/>
 தாமதப் பொய்த் தீமைகளைப் போக்கும். <br/>
<br/>
மதி, சக்தி தனக்கே அடிமையாக்கு - அது <br/>
 சத்தியத்தின் வெல்கொடியை நாட்டும் - மதி <br/>
 சக்தி தனக்கே அடிமையாக்கு - அது <br/>
 தாக்கவரும் பொய்ப்புலியை ஓட்டும். <br/>
<br/>
மதி, சக்தி தனக்கே அடிமையாக்கு - அது <br/>
சத்தியநல் லிரவியைக் காட்டும் - மதி <br/>
 சக்தி தனக்கே அடிமையாக்கு - அதில் <br/>
 சாரவரும் புயல்களை வாட்டும். <br/>
<br/>
மதி, சக்தி தனக்கே அடிமையாக்கு - அது <br/>
 சக்திவிர தத்தை யென்றும் பூணும் - மதி <br/>
 சக்தி விரதத்தை யென்றுங் காத்தால் - சிவ <br/>
 சக்திதரும் இன்பமும்நல் லூணும். <br/>
<br/>
மதி, சக்தி தனக்கே அடிமையாக்கு - தெளி <br/>
 தந்தமுதம் பொய்கையென ஒளிரும் - மதி <br/>
 சக்தி தனக்கே அடிமையாக்கு - அது <br/>
 சந்ததமும் இன்பமுற மிளிரும். <br/>
<br/>
அகம்,  சக்தி தனக்கே உடைமையாக்கு - அது <br/>
 தன்னையொரு சக்தியென்று தேரும் - அகம் <br/>
 சக்தி தனக்கே உடைமையாக்கு - அது <br/>
 தாமதமும் ஆணவமும் தீரும். <br/>
<br/>
அகம், சக்தி தனக்கே உடைமையாக்கு - அது <br/>
 தன்னையவள் கோயிலென்று காணும் - அகம் <br/>
 சக்தி தனக்கே உடைமையாக்கு - அது <br/>
தன்னை யெண்ணித் துன்பமுற நாணும். <br/>
<br/>
அகம்,  சக்தி தனக்கே உடைமையாக்கு - அது <br/>
 சக்தியெனும் கடலிலோர் திவலை - அகம் <br/>
 சக்தி தனக்கே உடைமையாக்கு - சிவ <br/>

 சக்தி யுண்டு நமக்கில்லை கவலை. <br/>
<br/>
அகம், சக்தி தனக்கே உடைமையாக்கு - அதில் <br/>
 சக்திசிவ நாதநித்தம் ஒலிக்கும் - அகம் <br/>
 சக்தி தனக்கே உடைமையாக்கு - அது <br/>
 சக்தி திரு மேனியொளி ஜ்வலிக்கும். <br/>
<br/>
சிவ, சக்தி என்றும் வாழி! என்றுபாடு - சிவ <br/>
 சக்திசக்தி யென்று குதித்தாடு - சிவ <br/>
 சக்தி என்றும் வாழி! என்றுபாடு - சிவ <br/>
 சக்திசக்தி என்றுவிளை யாடு. <br/>
<br/>
<br/>
<strong> 25. சக்தி திருப்புகழ் </strong> <br/>
<br/>
சக்திசக்தி சக்தீ சக்தீ சக்தி சக்தி என்றோது,  <br/>
சக்திசக்தி சக்தீ என்பார் - சாகார் என்றே நின்றோது. <br/>
<br/>
சக்திசக்தி என்றே வாழ்தல் - சால்பாம் நம்மைச் சார்ந்தீரே! <br/>
சக்திசக்தி என்றீ ராகில் - சாகா உண்மை சேர்ந்தீரே! <br/>
<br/>
சக்திசக்தி என்றால் சக்தி - தானே சேரும் கண்டீரே! <br/>
சக்திசக்தி என்றால் வெற்றி - தானே நேரும் கண்டீரே! <br/>
<br/>
சக்திசக்தி என்றே செய்தால் - தானே செய்கை நேராகும்,  <br/>
சக்திசக்தி என்றால் அஃது -தானே முத்தி வேராகும். <br/>
<br/>
சக்திசக்தி சக்தீ சக்தீ என்றே ஆடோமோ? <br/>
சக்திசக்தி சக்தீ யென்றே - தாளங்கொட்டிப் பாடோமோ? <br/>
<br/>
சக்திசக்தி என்றால் துன்பம் - தானே தீரும் கண்டீரே! <br/>
சக்திசக்தி என்றால் இன்பம் - தானே சேரும் கண்டீரே! <br/>
<br/>
சக்திசக்தி என்றால் செல்வம் - தானே ஊறும் கண்டீரோ? <br/>
சக்திசக்தி என்றால் கல்வி - தானே தேறும் கண்டீரோ? <br/>
<br/>
சக்திசக்தி சக்தீ சக்தீ சக்தீ சக்தீ வாழீ நீ! <br/>
சக்திசக்தி சக்தீ சக்தீ சக்தீ சக்தீ வாழீ நீ! <br/>
<br/>
சக்திசக்தி வாழீ என்றால் சம்பத் தெல்லாம் நேராகும்,  <br/>
சக்திசக்தி என்றால் சக்தி தாசன் என்றே பேராகும். <br/>
<br/>
<strong> 26. சிவசக்தி புகழ்</strong> <br/>
<br/>
ராகம் - தன்யாசி     தாளம் - சதுஸ்ர ஏகம் <br/>
<br/>
ஓம், சக்திசக்தி சக்தியென்று சொல்லு - கெட்ட <br/>
சஞ்சலங்கள் யாவினையும் கொல்லு ,  <br/>
சக்திசக்தி சக்தியென்று சொல்லி - அவள் <br/>
சந்நிதியி லேதொழுது நில்லு. <br/>
<br/>
ஓம், சக்திமிசை பாடல்பல பாடு - ஓம் <br/>
சக்திசக்தி என்று தாளம் போடு. <br/>
சக்திதருஞ் செய்கைநிலந் தனிலே - சிவ <br/>
சக்திவெறி கொண்டுகளித் தாடு. <br/>
<br/>
ஓம், சக்திதனையே சரணங் கொள்ளு - என்றும் <br/>
சாவினுக்கோ ரச்சமில்லை தள்ளு. <br/>
சக்திபுக ழாமமுதை அள்ளு - மது <br/>
தன்னிலினிப் பாகுமந்தக் கள்ளு. <br/>
<br/>
ஓம் சக்திசெய்யும் புதுமைகள் பேசு - நல்ல <br/>
சக்தியற்ற பேடிகளை ஏசு. <br/>
சக்திதிருக் கோயிலுள்ள மாக்கி - அவள் <br/>
தந்திடுநற் குங்குமத்தைப் பூசு. <br/>
<br/>
ஓம் சக்தியினைச் சேர்ந்ததிந்தச் செய்கை - இதைச் <br/>
சார்ந்து நிற்ப தேநமக்கொ ருய்கை,  <br/>
சக்தியெனும் இன்பமுள்ள பொய்கை - அதில் <br/>
தன்னமுத மாரிநித்தம் பெய்கை. <br/>
<br/>
ஓம் சக்திசக்தி சக்தியென்று நாட்டு - சிவ <br/>
சக்தியருள் பூமிதனில் காட்டு,  <br/>
சக்திபெற்ற நல்லநிலை நிற்பார் - புவிச் <br/>
சாதிகளெல் லமதனைக் கேட்டு. <br/>
<br/>
ஓம் சக்திசக்தி சக்தியென்று முழங்கு - அவள் <br/>
தந்திரமெல் லாமுலகில் வழங்கு. <br/>
சக்தியருள் கூடிவிடு மாயின் உயிர் <br/>
சந்ததமும் வாழுநல்ல கிழங்கு. <br/>
<br/>
ஓம் சக்திசெய்யுந் தொழில்கலை எண்ணு - நித்தம் <br/>
சக்தியுள்ள தொழில்பல பண்ணு,  <br/>
சக்திகளை யேஇழந்துவிட்டால் - இங்கு <br/>
சாவினையும் நோவினையும் உண்ணு. <br/>
<br/>
ஓம் சக்தியரு ளாலுலகில் ஏறு - ஒரு <br/>
சங்கடம்வந் தாலிரண்டு கூறு,  <br/>
சக்திசில சோதனைகள் செய்தால் - அவள் <br/>
தண்ணருளென் றேமனது தேறு. <br/>
<br/>
ஓம் சக்திதுணை என்றுநம்பி வாழ்த்து - சிவ <br/>
சக்திதனையே அகத்தில் ஆழ்த்து,  <br/>
சக்தியும் சிறப்பும்மி கப்பெறுவாய் - சிவ <br/>
சக்தியருள் வாழ்கவென்று வாழ்த்து! <br/>
<br/>
<strong> 27. பேதை நெஞ்சே </strong> <br/>
<br/>
இன்னுமொரு முறைசொல்வேன், பேதை நெஞ்சே!  <br/>
        எதற்குமினி உளைவதிலே பயனொன் றில்லை,  <br/>
முன்னர்நம திச்சையினாற் பிறந்தோமில்லை,  <br/>
        முதலிறுதி இடைநமது வசத்தில் இல்லை,  <br/>
மன்னுமொரு தெய்வத்தின் சக்தி யாலே <br/>
        வையகத்தில் பொருளெல்லாம் சலித்தல் கண்டாய்! <br/>
பின்னையொரு கவலையுமிங்கில்லை, நாளும் <br/>
        பிரியாதே விடுதலையைப் பிடித்துக் கொள்வாய்! <br/>
<br/>
நினையாத விளைவெல்லாம் விளைந்து கூடி, <br/>
        நினைத்தப் பயன் காண்பதவள் செய்கை யன்றோ? <br/>
மனமார உண்மையினைப் புரட்ட லாமோ? <br/>
        மஹாசக்தி செய்தநன்றி மறக்க லாமோ? <br/>
எனையாளும் மாதேவி, வீரர் தேவி <br/>
        இமையவருந் தொழுந்தேவி, எல்லைத்தேவி, <br/>
மனைவாழ்வு பொருளெல்லாம் வகுக்குந் தேவி <br/>
        மலரடியே துணையென்று வாழ்த்தாய் நெஞ்சே! <br/>
<br/>
சக்தியென்று புகழ்ந்திடுவோம் முருகன் என்போம்,  <br/>
        சங்கர னென்றுரைத்திடுவோம், கண்ணன் என்போம்,  <br/>
நித்தியமிங் கவள்சரணே நிலையென் றெண்ணி <br/>
        நினக்குள்ள குறைகளெல்லாந் தீர்க்கச் சொல்லி, <br/>
பக்தியினாற் பெருமையெல்லாம் கொடுக்கச் சொல்லி, <br/>
        பசிபிணிக ளிலாமற் காக்கச் சொல்லி <br/>
உத்தமநன் னெறிகளிலே சேர்க்கச் சொல்லி, <br/>
        உலகளந்த நாயகிதாள் உரைப்பாய் நெஞ்சே! <br/>
<br/>
செல்வங்கள் கேட்டால் நீ கொடுக்க வேண்டும்,  <br/>
        சிறுமைகளென் னிடமிருந்தால் விடுக்க வேண்டும்,  <br/>
கல்வியிலே மதியினை நீ தொடுக்க னொன் றில்லை,  <br/>
        கருணையினாaல் ஐயங்கள் கெடுக்க வேண்டும், <br/>
தொல்லைதரும் அகப்பேயைத் தொலைக்க வேண்டும், <br/>
          துணையென்று நின்னருளைத் தொடரச் செய்தே <br/>
 நல்லவழி சேர்ப்பித்துக் காக்க வேண்டும் <br/>
          நமோ நமஓம் சக்தி யென நவிலாய் நெஞ்சே! <br/>
<br/>
பாட்டினிலே சொல்வதும் அவள்சொல் லாகும்!  <br/>
        பயனின்றி உரைப்பாளோ? பாராய், நெஞ்சே! <br/>
கேட்டது நீ பெற்றிடுவாய், ஐய மில்லை, <br/>
        கேடில்லை, தெய்வமுண்டு வெற்றியுண்டு,  <br/>
மீட்டுமுனக் குரைத்திடுவேன், ஆதி சக்தி, <br/>
        வேதத்தின் முடியினிலே விளங்கும் சக்தி, <br/>
நாட்டினிலே சனகனைப்போல் நமையும் செய்தாள், <br/>
         நமோ நமஓம் சக்தி யென நவிலாய் நெஞ்சே! <br/>
<br/>
<strong> 28.  மஹாசக்தி </strong> <br/>
<br/>
சந்திர னொளியில் அவளைக் கண்டேன், <br/>
சரண மென்று புகுந்து கொண்டேன், <br/>
இந்திரி யங்களை வென்று விட்டேன், <br/>
எனதென் ஆசையைக் கொன்று விட்டேன். <br/>
<br/>
பயனெண் ணாமல் உழைக்கச் சொன்னாள், <br/>
பக்தி செய்து பிழைக்கச் சொன்னாள், <br/>
துயரி லாதெனைச் செய்து விட்டாள், <br/>
துன்ப மென்பதைக் கொய்து விட்டாள். <br/>
<br/>
மீன்கள் செய்யும் ஒளியைச் செய்தாள், <br/>
வீசி நிற்கும் வளியைச் செய்தாள், <br/>
வான்க ணுள்ள வெளியைச் செய்தாள், <br/>
வாழி நெஞ்சிற் களியைச் செய்தாள். <br/>
<br/>
<strong> 29.   நவராத்திரிப் பாட்டு   </strong> <br/>
 (உஜ்ஜயினி) <br/>
<br/>
உஜ்ஜயினீ நித்ய கல்யாணி! <br/>
ஓம்சக்தி ஓம்சக்தி ஓம்சக்தி ஓம்சக்தி  (உஜ்ஜயினீ) <br/>
<br/>
உஜ்ஜய காரண சங்கர தேவீ <br/>
உமாஸரஸ்வதி ஸ்ரீ மாதா ஸா.   (உஜ்ஜயினீ) <br/>
<br/>
வாழி புனைந்து மஹேசுவர தேவன் <br/>
தோழி, பதங்கள் பணிந்து துணிந்தனம். (உஜ்ஜயினீ) <br/>
<br/>
சத்ய யுகத்தை அகத்தி லிருத்தி, <br/>
திறத்தை நமக்கருளிச் செய்யும் உத்தமி.   (உஜ்ஜயினீ) <br/>
<br/>
<strong> 30. காளிப்பாட்டு </strong> <br/>
<br/>
யாதுமாகி நின்றாய் - காளி!  எங்கும் நீநி றைந்தாய்,  <br/>
தீது நன்மை யெல்லாம் - காளி! தெய்வ லீலை யன்றோ? <br/>
பூத மைந்தும் ஆனாய் - காளி! பொறிக ளைந்தும் ஆனாய் <br/>
போத மாகி நின்றாய் - காளி! பொறியை விஞ்சி நின்றாய். <br/>
<br/>
இன்பமாகி விட்டாய் - காளி! என்னுளே புகுந்தாய்? <br/>
பின்பு நின்னை யல்லால் - காளி! பிறிது நானும் உண்டோ? <br/>
அன்ப ளித்து விட்டாய் - காளி! ஆண்மை தந்துவிட்டாய், <br/>
துன்பம் நீக்கி விட்டாய் - காளி! தொல்லை போக்கிவிட்டாய். <br/>
<br/>
<strong> 31. காளி ஸ்தோத்திரம் </strong> <br/>
<br/>
யாது மாகி நின்றய் - காளி! எங்கும் நீநி றைந்தாய், <br/>
தீது நன்மை யெல்லாம் - நின்றன் செயல்க ளன்றி யில்லை. <br/>
போதும் இங்கு மாந்தர் - வாழும் - பொய்ம்மை வாழ்க்கையெல்லாம்! <br/>
ஆதி சக்தி, தாயே! - என்மீது - அருள் புரிந்து காப்பாய். <br/>
<br/>
எந்த நாளும் நின்மேல் - தாயே! இசைகள் பாடி வாழ்வேன்; <br/>
கந்தனைப்ப யந்தாய் - தாயே! கருணை வெள்ளமானாய் <br/>
மந்த மாரு தத்தில் - வானில் - மலையி னுச்சி மீதில் <br/>
சிந்தை யெங்கு செல்லும் - அங்குன் - செம்மை தோன்றும் அன்றே! <br/>
<br/>
கர்ம யோகமென்றே - உலகில் - காக்கு மென்னும் வேதம், <br/>
தர்ம நீதி சிறிதும் - இங்கே - தவற லென்ப தின்றி, <br/>
மர்ம மான பொருளாம் - நின்றன் - மலர டிக்கண் நெஞ்சம், <br/>
செம்மை யுற்று நாளும் - சேர்ந்தே - தேசு கூட வேண்டும். <br/>
<br/>
என்ற னுள்ள வெளியில் - ஞானத் - திரவி யேற வேண்டும்,  <br/>
குன்ற மொத்த தோளும் - மேருக் - கோல மொத்த வடிவும், <br/>
நன்றை நாடு மனமும் - நீயெந் - நாளு மீதல் வேண்டும், <br/>
ஒன்றை விட்டு மற்றோர் - உழலும் நெஞ்சம் வேண்டா. <br/>
<br/>
வான கத்தி னொளியைக் - கண்டே - மனம கிழ்ச்சி பொங்கி, <br/>
யானெ தற்கும் அஞ்சேன் - ஆகி - எந்த நாளும் வாழ்வேன்,  <br/>
ஞான மொத்த தம்மா!  - உவமை நானு ரைகொ ணாதாம். <br/>
வான கத்தி னொளியின் - அழகை வாழ்த்து மாறி யாதோ? <br/>
<br/>
ஞாயி றென்ற கோளம் - தருமோர் - நல்ல பேரொ ளிக்கே <br/>
தேய மீதோர் உவமை - எவரே - தேடி யோத வல்லார்? <br/>
வாயி னிக்கும் அம்மா! - அழகாம் - மதியின் இன்ப ஒளியை <br/>
நேயமோ டுரைத்தால் - அங்கே - நெஞ்சி ளக்க மெய்தும். <br/>
<br/>
காளி மீது நெஞ்சம் என்றும் - கலந்து நிற்க வேண்டும்,  <br/>
வேளை யொத்த விறலும் - பாரில் - வெந்த ரேத்து புகழும், <br/>
யாளி யொத்த வலியும் - என்றும் - இன்பம் நிற்கும் மனமும், <br/>
வாழி யீதல் வேண்டும் அன்னாய் - வாழ்க நின்றன் அருளே! <br/>
<br/>
-------- <br/>
<br/>
<strong> 32. யோக சக்தி </strong> <br/>
<br/>
வரங் கேட்டல் <br/>
<br/>
விண்ணும் மண்ணும் தனியாளும் - எங்கள் <br/>
        வீரை சக்தி நினதருளே - என்றன் <br/>
கண்ணும் கருத்தும் எனக்கொண்டு - அன்பு <br/>
        கசிந்து கசிந்து கசிந்துருகி - நான் <br/>
பண்ணும் பூசனை கள்எல்லாம் - வெறும் <br/>
        பாலை வனத்தில் இட்ட நீரோ,  - உனக் <br/>
கெண்ணுஞ் சிந்தை யொன்றிலையோ? - அறி <br/>
        வில்லா தகிலம் அளிப்பாயோ? <br/>
<br/>
நீயே சரணமென்று கூவி - என்றன் <br/>
        நெஞ்சிற் பேருறுதி கொண்டு - அடி <br/>
தாயே! எனக்கு மிக நிதியும் -அறந் <br/>
        தன்னைக் காக்கு மொருதிறனும் - தரு <br/>
வாயே என்றுபணிந் தேத்திப் - பல <br/>
        வாறா நினது புகழ்பாடி - வாய்  <br/>
ஓயே னாவதுண ராயோ? - நின <br/>
        துண்மை தவறுவதோ அழகோ? <br/>
<br/>
காளீ வலியசா முண்டி - ஓங் <br/>
        காரத் தலைவியென் னிராணி - பல <br/>
நாளிங் கெனையலைக்க லாமோ,  - உள்ளம் <br/>
        நாடும் பொருளடைதற் கன்றோ? - மலர்த் <br/>
தாளில் விழுந்தபயங் கேட்டேன் - அது <br/>
        தாரா யெனிலுயிரைத் தீராய் - துன்பம் <br/>
நீளில் உயிர்தரிக்க மாட்டேன் கரு <br/>
        நீலியென் னியல்பறி யாயோ? <br/>
<br/>
தேடிச் சோறுநிதந் தின்று - பல <br/>
        சின்னஞ் சிறுகதைகள் பேசி - மனம் <br/>
வாடித் துன்பமிக உழன்று - பிறர் <br/>
        வாடப் பலசெயல்கள் செய்து - நரை <br/>
கூடிக் கிழப்பருவ மெய்தி - கொடுங் <br/>
        கூற்றுக் கிரையெனப்பின் மாயும் - பல  <br/>
வேடிக்கை மனிதரைப் போலே - நான் <br/>
        வீழ்வே னென்று நினைத் தாயோ? <br/>
<br/>
நின்னைச் சிலவரங்கள் கேட்பேன் - அவை <br/>
        நேரே இன்றெனக்குத் தருவாய்? - என்றன் <br/>
முன்னைத் தீயவினைப் பயன்கள் - இன்னும் <br/>
        மூளா தழிந்திடுதல் வேண்டும் - இனி <br/>
என்னைப் புதியவுயி ராக்கி - எனக் <br/>
        கேதுங் கவலையறச் செய்து - மதி <br/>
தன்னை மிகத்தெளிவு செய்து - என்றும் <br/>
        சந்தோஷங் கொண்டிருக்கச் செய்வாய் <br/>
<br/>
தோளை வலியுடைய தாக்கி - உடற் <br/>
        சோர்வும் பிணிபலவும் போக்கி - அரி <br/>
வாளைக் கொண்டுபிளந் தாலும் - கட்டு <br/>
        மாறா வுடலுறுதி தந்து - சுடர் <br/>
நாளைக் கண்டதோர் மலர்போல் - ஒளி <br/>
        நண்ணித் திகழுமுகந் தந்து - மத <br/>
வேளை வெல்லுமுறைகூறித் - தவ <br/>
        மேன்மை கொடுத்தருளல் வேண்டும். <br/>
<br/>
எண்ணுங் காரியங்க ளெல்லாம் - வெற்றி <br/>
        யேறப் புரிந்தருளல் வேண்டும் - தொழில் <br/>
பண்ணப் பெருநிதியம் வேண்டும் - அதில் <br/>
        பல்லோர் துணைபுரிதல் வேண்டும் - சுவை <br/>
நண்ணும் பாட்டினொடு தாளம் - மிக <br/>
        நன்றாவுளத் தழுந்தல் வேண்டும் - பல <br/>
பண்ணிற் கோடிவகை இன்பம் - நான் <br/>
        பாடத் திறனடைதல் வேண்டும். <br/>
<br/>
கல்லை வயிரமணி யாக்கல் - செம்பைக் <br/>
        கட்டித் தங்கமெனச் செய்தல் - வெறும் <br/>
புல்லை நெல்லெனப் புரிதல் - பன்றிப் <br/>
        போத்தைச் சிங்கவே றாக்கல் - மண்ணை <br/>
வெல்லத் தினிப்புவரச் செய்தல் - என <br/>
        விந்தை தோன்றிட இந்நாட்டை - நான் <br/>
தொல்லை தீர்த்துயர்வு கல்வி - வெற்றி <br/>
        சூழும் வீரமறி வாண்மை. <br/>
<br/>
கூடுந் திரவியத்தின் குவைகள் - திறல் <br/>
        கொள்ளுங் கோடிவகைத் தொழில்கள் - இவை <br/>
நாடும் படிக்குவினை செய்து - இந்த <br/>
        நாட்டோர் கீர்த்தியெங்கு மோங்கக் - கலி <br/>
சாடுந் திறனெனக்குத் தருவாய் - அடி <br/>
        தாயே! உனக்கரிய துண்டோ? - மதி <br/>
மூடும் பொய்மையிரு ளெல்லாம் - எனை <br/>
        முற்றும் விட்டகல வேண்டும். <br/>
<br/>
ஐயம் தீர்ந்துவிடல் வேண்டும் - புலை <br/>
        அச்சம் போயொழிதல் வேண்டும் - பல <br/>
பையச் சொல்லுவதிங் கென்னே! - முன்னைப் <br/>
        பார்த்தன் கண்ணனிவர் நேரா - எனை <br/>
உய்யக் கொண்டருள வேண்டும் - அடி <br/>
        உன்னைக் கோடிமுறை தொழுதேன் - இனி <br/>
வையத் தலைமையெனக் கருள்வாய் - அன்னை <br/>
        வாழி! நின்ன தருள் வாழி! <br/>
<br/>
ஓம் காளி!  வலிய சாமுண்டீ! <br/>
ஓங்காரத் தலைவி! என் இராணி! <br/>
<br/>
<br/>
<strong> 33. மஹாசக்தி பஞ்சகம் </strong> <br/>
<br/>
கரணமுந் தனுவும் நினக்கெனத் தந்தேன், <br/>
        காளி நீ காத்தருள் செய்யே, <br/>
 மரணமும் அஞ்சேன்,  நோய்களை அஞ்சேன், <br/>
        மாரவெம் பேயினை அஞ்சேன், <br/>
இரணமுஞ் சுகமும், பழியுநற் புகழும் <br/>
         யாவுமோர் பொருளெனக் கொள்ளேன், <br/>
 சரணமென் றுனது பதமலர் பணிந்தேன்,  <br/>
        தாயெனைக் காத்தலுன் கடனே. <br/>
<br/>
எண்ணிலாப் பொருளும், எல்லையில் வெளியும், <br/>
        யாவுமாம் நின்றனைப் போற்றி <br/>
மண்ணிலார் வந்து வாழ்த்தினுஞ் செறினும் <br/>
        மயங்கிலேன், மனமெனும் பெயர்கொள் <br/>
கண்ணிலாப் பேயை எள்ளுவேன்,  இனியெக் <br/>
        காலுமே அமைதியி லிருப்பேன், <br/>
தண்ணிலா முடியிற் புனைந்துநின் றிலகும் <br/>
        தாயுனைச் சரண்புகுந் தேனால். <br/>
<br/>
நீசருக் கினிதாந் தனத்தினும், மாதர் <br/>
        நினைப்பினும், நெறியிலா மாக்கள் <br/>
மாசுறு பொய்ந்நட் பதனினும், பன்னாள் <br/>
        மயங்கினே அவையினி மதியேன்,  <br/>
தேசுறு நீல நிறத்தினாள், அறிவாய்ச் <br/>
        சிந்தையிற் குலவிடு திறத்தாள், <br/>
வீசுறுங் காற்றில் நெருப்பினில் வெளியில் <br/>
        விளங்குவாள் தனைச்சரண் புகுந்தேன். <br/>
<br/>
ஐயமுந் திகைப்புந் தொலைந்தன, ஆங்கே <br/>
        அச்சமுந் தொலைந்தது, சினமும் <br/>
பொய்யுமென றினைய புன்மைக ளெல்லாம் <br/>
          போயின உறுதிநான் கண்டேன். <br/>
வையமிங் கனைத்தும் ஆக்கியும் காத்தும் <br/>
         மாய்த்துமே மகிழ்ந்திடு தாயைத் <br/>
துய்யவெண் ணிறத்தாள் தனைக்கரி யவளைத் <br/>
        துணையெனத் தொடர்ந்து கொண்டே. <br/>
<br/>
தவத்தினை எளிதாப் புரிந்தனள், போகத் <br/>
        தனிநிலை ஒளியெனப் புரிந்தாள்,  <br/>
 சிவத்தினை , இனிதாப் புரிந்தனள், மூடச் <br/>
        சித்தமும் தெளிவுறச் செய்தாள்,  <br/>
பவத்தினை வெறுப்ப அருளினள் நானாம் <br/>
        பான்மை கொன்றவள் மயம் புரிந்தாள்,  <br/>
  அவத்தினைக் களைந்தாள் அறிவென விளைந்தாள்,  <br/>
        அநந்தமா வாழ்க யிங்கவளே! <br/>
<br/>
<strong> 34. மஹா சக்தி வாழ்த்து</strong> <br/>
<br/>
விண்டு ரைக்க அறிய அரியதாய் <br/>
        விரிந்த வான் வெளியென - நின்றனை, <br/>
அண்ட கோடிகள்வானில் அமைத்தனை,  <br/>
        அவற்றில் எண்ணற்ற வேகஞ் சமைத்தனை,  <br/>
மண்ட லத்தை அணுவணு வாக்கினால், <br/>
        வருவ தெத்தனை அத்தனை யோசனை, <br/>
கொண்ட தூரம் அவற்றிடை வைத்தனை, <br/>
        கோலமே! நினைக் காளியென் றேத்துவேன். <br/>
<br/>
நாடு காக்கும் அரசன் தனையந்த <br/>
        நாட்டு ளோர்அர சென்றறி வார்எனில், <br/>
பாடு தண்டைக் குழந்தை தனக்கிதம் <br/>
        பண்ணும் அப்பன் இவனென் றறிந்திடும், <br/>
 கோடி யண்டம் இயக்கி யளிக்கும்நின் <br/>
        கோலம் ஏழை குறித்திட லாகுமோ? <br/>
நாடி யிச்சிறு பூமியிற் காணுநின் <br/>
        நலங்கள் ஏத்திட நல்லருள் செய்கவே! <br/>
<br/>
பரிதியென்னும் பொருளிடை யேய்ந்தனை, <br/>
        பரவும்வெய்ய கதிரெனக் காய்ந்தனை, <br/>
கரிய மேகத் திரளெனச் செல்லுவை,  <br/>
        காலு மின்னென வந்துயிர் கொல்லுவை, <br/>
 சொரியும் நீரெனப் பல்லுயிர் போற்றுவை,  <br/>
        சூழும் வெள்ள மெனவுயிர் மாற்றுவை, <br/>
 விரியும் நீள்கட லென்ன நிறைந்தனை, <br/>
        வெல்க காளி யெனதம்மை வெல்கவே. <br/>
<br/>
வாயு வாகி வெளியை அளந்தனை, <br/>
        வாழ்வெ தற்கும் உயிர்நிலை ஆயினை, <br/>
தேயு வாகி ஒளியருள் செய்குவை, <br/>
        செத்த வற்றைக் கருப்பொருள் ஆக்குவை, <br/>
 பாயு மாயிரஞ் சக்திக ளாகியே <br/>
        பாரிலுள்ள தொழில்கள் இயற்றுவை, <br/>
 சாயும் பல்லுயிர் கொல்லுவை, நிற்பன <br/>
        தம்மைக் காத்துச் சுகம்பல நல்குவை. <br/>
<br/>
நிலத்தின் கீழ்பல் லுலோகங்கள் ஆயினை,  <br/>
        நீரின் கீழெண் ணிலாநிதி வைத்தனை <br/>
இதலத்தின் மீது மலையும் நதிகளும் <br/>
         சாருங் காடுஞ் சுனைகளும் ஆயினை,  <br/>
குலத்தி லெண்ணற்ற பூண்டு பயிரினம் <br/>
        கூட்டி வைத்துப் பலநலந் துய்த்தனை! <br/>
புலத்தை யிட்டிங் குயிர்கள் செய்தாய்,  அன்னே! <br/>
        போற்றி! போற்றி! நினதருள் போற்றியே! <br/>
<br/>
சித்த சாகரஞ் செய்தனை ஆங்கதிற் <br/>
        செய்த கர்மபயனெனப் பல்கினை,  <br/>
தத்து கின்ற திரையுஞ் சுழிகளும் <br/>
        தாக்கி யெற்றிடுங் காற்றுமுள் ளோட்டமுஞ் <br/>
சுத்த மோனப் பகுதியும் வெண்பனி <br/>
        சூழ்ந்த பாகமும் கட்டவெந் நீருமென்று <br/>
ஒத்த நீர்க்கடல் போலப் பலவகை <br/>
        உள்ளமென்னும் கடலில் அமைந்தனை. <br/>
<br/>
<strong>         35. ஊழிக்கூத்து </strong> <br/>
<br/>
வெடிபடு மண்டத் திடிபல தாளம் போட - வெறும் <br/>
வெளியி லிரத்தக் களியொடு பூதம் பாடப் - பாட்டின் <br/>
அடிபடு பொருளின் அடிபடு மொலியிற் கூடக் - களித் <br/>
தாடுங் காளீ,  சாமுண் டீ! கங் காளீ! <br/>
அன்னை! அன்னை! ஆடுங் கூத்தை <br/>
நாடச் செய்தாய் என்னை! <br/>
<br/>
ஐந்துறு பூதம் சிந்திப் போயென் றாகப் - பின்னர் <br/>
அதுவும் சக்திக் கதியில் மூழ்கிப் போக - அங்கே <br/>
முந்துறும் ஒளியிற் சிந்தை நழுவும் வேகத் - தோடே <br/>
முடியா நடனம் புரிவாய் அடுதீ சொரிவாய்! <br/>
அன்னை! அன்னை! ஆடுங் கூத்தை <br/>
நாடச் செய்தாய் என்னை! <br/>
<br/>
பாழாய் வெளியும் பதறிப் போய்மெய் குலையச் - சலனம் <br/>
பயிலும் சக்திக் குலமும் வழிகள் கலைய - அங்கே <br/>
ஊழாம் பேய்தான்  ஓஹோஹோ வென் றலைய - வெறித் <br/>
துறுமித் திரிவாய் செருவெங் கூத்தே புரிவாய்! <br/>
அன்னை! அன்னை! ஆடுங் கூத்தை <br/>
நாடச் செய்தாய் என்னை! <br/>
<br/>
சக்திப் பேய்தான் தலையொடு தலைகள் முட்டிச் - சட்டச் <br/>
சடசட சட்டென் றுடைபடு தாளங்கொட்டி - அங்கே <br/>
எத்திக் கினிலும் நின்விழி யனல்போய் எட்டித் - தானே <br/>
எரியுங் கோலங் கண்டே சாகும் காலம் <br/>
அன்னை! அன்னை! ஆடுங் கூத்தை <br/>
நாடச் செய்தாய் என்னை! <br/>
<br/>
காலத் தொடுநிர் மூலம் படிமூ வுலகும் - அங்கே <br/>
கடவுள் மோனத் தொளியே தனியா யிலகும் - சிவன் <br/>
கோலங் கண்டுன் கனல்செய் சினமும் விலகும் - கையைக் <br/>
 கொஞ்சித் தொடுவாய் ஆனந்தக்கூத் திடுவாய்! <br/>
அன்னை! அன்னை! ஆடுங் கூத்தை <br/>
நாடச் செய்தாய் என்னை! <br/>
<br/>
<strong> 36. காளிக்குச் சமர்ப்பணம்</strong> <br/>
<br/>
இந்த மெய்யும் கரணமும் பொறியும் <br/>
இருபத் தேழு வருடங்கள் காத்தனன், <br/>
 வந்தனம்,  அடி பேரருள் அன்னாய், <br/>
வைர வீ! திறற் சாமுண்டி! காளி! <br/>
<br/>
சிந்த னைதெளிந் தேனினி யுன்றன் <br/>
திருவ ருட்கெனை அர்ப்பணஞ் செய்தேன் <br/>
வந்தி ருந்து பலபய னாகும் <br/>
வகைதெ ரிந்துகொள் வாழி யடி நீ! <br/>
<br/>
<strong> 37. ஹே காளீ! (காளி தருவாள்) </strong> <br/>
<br/>
எண்ணி லாத பொருட்குவை தானும், <br/>
        ஏற்றமும் புவி யாட்சியும் ஆங்கே <br/>
விண்ணில் ஆதவன் நேர்ந்திடும் ஒளியும் <br/>
        வெம்மை யும்பெருந் திண்மையும் அறிவும், <br/>
தண்ணி லாவின் அமைதியும் அருளும், <br/>
        தருவள் இன்றென தன்னை யென் காளி, <br/>
 மண்ணிலார்க்குந் துயறின்றிச் செய்வேன், <br/>
        வறுமை யென்பதை வண்மிசை மாய்ப்பேன். <br/>
<br/>
தானம் வேள்வி தவங்கல்வி யாவும் <br/>
        தரணி மீதில் நிலைபெறச் செய்வேன்,  <br/>
வானம் மூன்று மழைதரச் செய்வேன், <br/>
        மாறி லாத வளங்கள் கொடுப்பேன்,  <br/>
மானம் வீரியம் ஆண்மை நன்னேர்மை <br/>
        வண்மை யாவும் வழங்குறச் செய்வேன், <br/>
ஞான மோங்கி வளர்ந்திடச் செய்வேன்,  <br/>
        நான்வி ரும்பிய காளி தருவாள். <br/>
<br/>
<strong> 38. மஹா காளியின் புகழ் </strong> <br/>
<br/>
காவடிச் சிந்துராகம் - ஆனந்த பைரவி   தாளம் - ஆதி <br/>
<br/>
காலமாம் வனத்திலண்டக் கோலமா மரத்தின் மீது <br/>
காளிசக்தி யென்றபெயர் கொண்டு - ரீங் <br/>
காரமிட் டுலவுமொரு வண்டு - தழல் <br/>
 காலும் விழி நீலவண்ண மூலஅத்து வாக்களெனும் <br/>
கால்களா றுடைய தெனக் கண்டு - மறை <br/>
 காணுமுனி வோருரைத்தார் பண்டு. <br/>
மேலுமாகி கீழுமாகி வேறுள திசையுமாகி <br/>
 விண்ணும் மண்ணு மானசக்தி வெள்ளம் - இந்த <br/>
விந்தையெல்லா மாங்கதுசெய் கள்ளம் - பழ <br/>
வேதமா யதன்முனுள்ள நாதமாய் விளங்குமிந்த <br/>
வீரசக்தி வெள்ளம் விழும்பள்ளம் - ஆக <br/>
வேண்டும் நித்த மென்றனேழை யுள்ளம். <br/>
<br/>
அன்புவடி வாகிநிற்பள் துன்பெலா மவளிழைப்பாள் <br/>
ஆக்கநீக்கம் யாவுமவள் செய்கை - இதை <br/>
ஆர்ந்துணர்ந்த வர்களுக்குண் டுய்கை - அவள் <br/>
ஆதியா யநாதியா யகண்டறி வாவளுன்றன் <br/>
 அறிவுமவள் மேனியிலோர் சைகை - அவள் <br/>
ஆனந்தத்தி னெல்லை யற்ற பொய்கை. <br/>
இன்பவடி வாகிநிற்பள் துன்பெலா மவளிழைப்பாள் <br/>
இஃதெலா மவள்புரியும் மாயை - அவள் <br/>
ஏதுமற்ற மெய்ப்பொருளின் சாயை - எனில் <br/>
எண்ணியேஓம் சக்தியெனும் புண்ணிய முனிவர்நித்தம் <br/>
எய்துவார் மெய்ஞ் ஞானமெனுந் தீயை - எரித்து <br/>
எற்றுவாரிந் நானெனும் பொய்ப் - பேயை. <br/>
<br/>
ஆதியாஞ் சிவனுமவன் சோதியான சக்தியுந்தான் <br/>
அங்குமிங்கு மெங்குமுள வாகும் - ஒன்றே <br/>
யாகினா லுலகனைத்தும் சாகும் - அவை <br/>
யன்றியோர் பொருளுமில்லை அன்றியொன்றுமில்லை <br/>
ஆய்ந்திடில் துயரமெல்லாம் போகும் இந்த <br/>
அறிவு தான் பரமஞான மாகும். <br/>
நீதியா மரசுசெய்வார் நிதிகள்பல கோடி துய்ப்பர் <br/>
நீண்டகாலம் வாழ்வர் தரைமீது - எந்த <br/>
நெறியுமெய்து வர்நினைத்த போது - அந்த <br/>
நித்தமுத்த சுத்தபுத்த சத்தபெருங் காளிபத <br/>
நீழலடைந் தார்ர்கில்லையோர் தீது - என்று <br/>
நேர்மைவேதம் சொல்லும் வழியிது. <br/>
<br/>
<strong> 39. வெற்றி </strong> <br/>
<br/>
எடுத்த காரியம் யாவினும் வெற்றி, <br/>
        எங்கு நோக்கினும் வெற்றிமற் றாங்கே <br/>
விடுத்த வாய்மொழிக் கெங்கணும் வெற்றி <br/>
        வேண்டி னேனுக் கருளினன் காளி, <br/>
 தடுத்து நிற்பது தெய்வத மேனும் <br/>
        சாரு மானுட வாயினும் அஃதைப் <br/>
 படுத்து மாய்ப்பள் அருட்பெருங் காளி, <br/>
        பாரில் வெற்றி எனக்குறு மாறே. <br/>
<br/>
எண்ணு மெண்ணங்கள் யாவினும் வெற்றி, <br/>
        எங்கும் வெற்றி எதனினும் வெற்றி, <br/>
கண்ணு மாருயி ரும்மென நின்றாள் <br/>
        காளித் தாயிங் கெனக்கருள் செய்தாள்,  <br/>
மண்ணும் காற்றும் புனலும் அனலும் <br/>
        வானும் வந்து வணங்கிநில் லாவோ? <br/>
விண்ணு ளோர்பணிந் தேவல்செய் யாரோ? <br/>
        வெல்க காளி பதங்களென் பார்க்கே. <br/>
<br/>
<strong> 40. முத்துமாரி </strong> <br/>
<br/>
உலகத்து நாயகியே! - எங்கள் முத்து <br/>
மாரியம்மா, எங்கள் முத்து மாரி! <br/>
உன்பாதம் சரண்புகுந்தோம் - எங்கள் முத்து <br/>
மாரியம்மா, எங்கள் முத்து மாரி! <br/>
<br/>
கலகத் தரக்கர் பலர், - எங்கள் முத்து <br/>
மாரியம்மா, எங்கள் முத்து மாரி! <br/>
கருத்தினுள்ளே புகுந்துவிட்டார் - எங்கள் முத்து <br/>
 மாரியம்மா, எங்கள் முத்து மாரி! <br/>
<br/>
பலகற்றும் பலகேட்டும், - எங்கள் முத்து <br/>
 மாரியம்மா, எங்கள் முத்து மாரி! <br/>
பயனொன்று மில்லையடி - எங்கள் முத்து <br/>
 மாரியம்மா, எங்கள் முத்து மாரி! <br/>
<br/>
நிலையெங்கும் காணவில்லை - எங்கள் முத்து <br/>
 மாரியம்மா, எங்கள் முத்து மாரி! <br/>
நின்பாதம் சரண்புகுந்தோம், - எங்கள் முத்து <br/>
 மாரியம்மா, எங்கள் முத்து மாரி! <br/>
<br/>
துணிவெளுக்க மண்ணுண்டு, - எங்கள் முத்து <br/>
 மாரியம்மா, எங்கள் முத்து மாரி! <br/>
தோல்வெளுக்கச் சாம்பருண்டு, - எங்கள் முத்து <br/>
 மாரியம்மா, எங்கள் முத்து மாரி! <br/>
<br/>
மணிவெளுக்கச் சாணையுண்டு, - எங்கள் முத்து <br/>
  மாரியம்மா, எங்கள் முத்து மாரி! <br/>
மனம் வெளுக்க வழியில்லை- எங்கள் முத்து <br/>
  மாரியம்மா, எங்கள் முத்து மாரி! <br/>
<br/>
பிணிகளுக்கு மாற்றுண்டு - எங்கள்  முத்து <br/>
  மாரியம்மா, எங்கள் முத்து மாரி! <br/>
பேதைமைக்கு மாற்றில்லை - எங்கள் முத்து <br/>
  மாரியம்மா, எங்கள் முத்து மாரி! <br/>
<br/>
அணிகளுக்கொ ரெல்லையில்லை - எங்கள் முத்து <br/>
   மாரியம்மா,எங்கள் முத்து மாரி! <br/>
அடைக்கலமிங் குனைப்புகுந்தோம் - எங்கள் முத்து <br/>
  மாரியம்மா. எங்கள் முத்து மாரி! <br/>
-- <br/>
<br/>
<strong> 41.  தேச முத்துமாரி </strong> <br/>
<br/>
தேடியுனைச் சரணடைந்தேன், தேச முத்துமாரி! <br/>
கேடதனை நீக்கிடுவாய், கேட்டவரந் தருவாய் <br/>
<br/>
பாடியுனைச் சரணடைந்தேன், பாசமெல்லாங் களைவாய், <br/>
கோடிநலஞ் செய்திடுவாய், குறைகளெல்லாந் தீப்பாய். <br/>
<br/>
எப்பொழுதும் கவலையிலே இணக்கி நிற்பான் பாவி, <br/>
ஒப்பியுன தேவல்செய்வேன் உனதருளால் வாழ்வேன். <br/>
<br/>
சக்தியென்று நேரமெல்லாந் தமிழ்க் கவிதை பாடி <br/>
பக்தியுடன் போற்றி நின்றால் பய மனைத்துந் தீரும். <br/>
<br/>
ஆதாரம் சக்தியென்றே அருமறைகள் கூறும், <br/>
 யாதானுந் தொழில் புரிவோம்,  யாதுமவள் தொழிலாம். <br/>
<br/>
துன்பமே இயற்கையெனும் சொல்லைமறந் திடுவோம்,  <br/>
இன்பமே வேண்டி நிற்போம்,  யாவுமவள் தருவாள். <br/>
<br/>
நம்பினோர் கெடுவதில்லை,  நான்கு மறைத் தீர்ப்பு,  <br/>
அம்பி கையைச் சரண்புகுந்தால் அதிகவரம் பெறலாம். <br/>
<br/>
<strong> 42. கோமதி மஹிமை </strong> <br/>
<br/>
தாருக வனத்தினிலே - சிவன் <br/>
        சரண நன் மலரிடை யுளம்பதித்துச் <br/>
சீருறத் தவம் புரிவார் - பர <br/>
        சிவன்பு கழமுதினை அருந்திடுவார், <br/>
 பேருயர் முனிவர் முன்னே - கல்விப் <br/>
         பெருங் கடல் பருகிய சூதனென்பான் <br/>
தேருமெய்ஞ் ஞானத்தினால் - உயர் <br/>
        சிவனிகர் முனிவரன் செப்புகின்றான். <br/>
<br/>
வாழிய, முனிவர்களே! - புகழ் <br/>
        வளர்த்திடுஞ் சங்கரன் கோயிலிலே, <br/>
ஊழியைச் சமைத்த பிரான், - இந்த <br/>
        உலக மெலாமுருக் கொண்டபிரான். <br/>
ஏழிரு புவனத்திலும் - என்றும் <br/>
        இயல்பெரும் உயிர்களுக் குயிராவான், <br/>
ஆழுநல் லறிவாவான், - ஒளி <br/>
        யறிவினைக் கடந்தமெய்ப் பொருளாவான். <br/>
<br/>
தேவர்க் கெலாந்தேவன். - உயர் <br/>
        சிவபெரு மான்பண்டொர் காலத்திலே <br/>
காவலி னுலகளிக்கும் - அந்தக் <br/>
        கண்ணுந் தானுமிங் கோருருவாய் <br/>
ஆவலொ டருந்தவர்கள் - பல <br/>
        ஆற்றிய நாகர்கள் இருவர் முன்னே <br/>
மேவிநின் றருள் புரிந்தான். - அந்த <br/>
        வியப்புறு சரிதையை விளம்புகின்றேன். <br/>
<br/>
கேளீர், முனிவர்களே! இந்தக் <br/>
        கீர்த்திகொள் சரிதையைக் கேட்டவர்க்கே <br/>
வேள்விகள் கோடி செய்தால் - சதுர் <br/>
        வேதங்க ளாயிர முறைபடித்தால், <br/>
மூளுநற் புண்ணியந்தான் - வந்து <br/>
        மொய்த்திடும், சிவனியல் விளங்கிநிற்கும், <br/>
நாளுநற் செல்வங்கள் - பல <br/>
        நணுகிடும், சரதமெய் வாழ்வுண்டாம்! <br/>
<br/>
இக்கதை உரைத்திடுவேன், - உளம் <br/>
        இன்புறக் கேட்பீர், முனிவர்களே! <br/>
நக்க பிரானருளால் - இங்கு <br/>
        நடைபெறும் உலகங்கள் கணக்கிலவாம்! <br/>
தொக்கன அண்டங்கள் - வளர் <br/>
        தொகைபல கோடிபல் கோடிகளாம்! <br/>
இக்கணக் கெவரறிவார்? - புவி <br/>
        எத்தனை யுளதென்ப தியார றிவார்? <br/>
<br/>
நக்க பிரானறிவான்,  - மற்று <br/>
        நானறி யேன்பிற நரரறியார். <br/>
தொக்க பேரண்டங்கள் - கொண்ட <br/>
        தொகைக்கில்லை யில்லையென்று சொல்லுகின்ற <br/>
தக்கபல் சாத்திரங்கள் ஒளி <br/>
        தருகின்ற வானமோர் கடல்போலாம் , <br/>
 அக்கட லதனுக்கே - எங்கும் <br/>
        அக்கரை இக்கரை யொன்றில்லையாம். <br/>
<br/>
இக்கட லதனக்கே - அங்கங் <br/>
        கிடையிடைத் தோன்றும்புன் குமிழிகள்போல் <br/>
தொக்கன உலகங்கள்,  - திசைத் <br/>
        தூவெளி யதனிடை விரைந்தோடும், <br/>
மிக்கதொர் வியப்புடைத்தாம் - இந்த <br/>
        வியன்பெரு வையத்தின் காட்சி, கண்டீர்! <br/>
மெய்க்கலை முனிவர்களே! - இதன் <br/>
        மெய்ப்பொருள் பரசிவன்சக்தி, கண்டீர்! <br/>
<br/>
எல்லை யுண்டோ இலையோ? - இங்கு <br/>
        யாவர் கண்டார் திசை வெளியினுக்கே? <br/>
சொல்லிமொர் வரம்பிட்டால் - அதை <br/>
. . . .  . . <br/>
 (இது முற்றுப் பெறவில்லை) <br/>
----- <br/>
<br/>
<strong> 43. சாகா வரம்</strong> <br/>
<br/>
பல்லவி <br/>
<br/>
சாகவர மருள்வாய், ராமா! <br/>
சதுர்மறை நாதா!  சரோஜ பாதா! <br/>
<br/>
சரணங்கள் <br/>
<br/>
ஆகாசந் தீகால் நீர்மண் <br/>
அத்தனை பூதமும் ஒத்து நிறைந்தாய், <br/>
ஏகாமிர்த மாகிய நின்தாள் <br/>
இணைசர ணென்றால் இதுமுடி யாதா? (சாகா) <br/>
<br/>
வாகார்தோள் வீரா, தீரா <br/>
மன்மத ரூபா, வானவர் பூபா, <br/>
பாகார்மொழி சீதையின் மென்றோள் <br/>
பழகிய மார்பா! பதமலர் சார்பா!     (சாகா) <br/>
<br/>
நித்யா, நிர்மலா, ராமா <br/>
நிஷ்க ளங்கா, சர்வா, சர்வா தாரா, <br/>
சத்யா, சநாதநா, ராமா,  <br/>
சரணம், சரணம், சரண முதாரா!          (சாகா) <br/>
<br/>
<strong> 44. கோவிந்தன் பாட்டு </strong> <br/>
<br/>
கண்ணிரண்டும் இமையால் செந்நிறத்து <br/>
மெல்லி தழ்ப்பூங் கமலத் தெய்வப் <br/>
பெண்ணிரண்டு விழிகளையும் நோக்கிடுவாய் <br/>
கோவிந்தா! பேணி னோர்க்கு <br/>
<br/>
நண்ணிரண்டு பொற்பாத மளித்தருள்வாய் <br/>
சராசரத்து நாதா! நாளும் <br/>
எண்ணிரண்டு கோடியினும், மிகப்பலவாம் <br/>
வீண்கவலை எளிய னேற்கே. <br/>
<br/>
எளியனேன் யானெனலை எப்போது <br/>
போக்கிடுவாய், இறைவனே! இவ் <br/>
வளியிலே பறவையிலே மரத்தினிலே <br/>
முகிலினிலே வரம்பில் வான <br/>
<br/>
வெளியிலே கடலிடையே மண்ணகத்தே <br/>
வீதியிலே வீட்டி லெல்லாம் <br/>
களியிலே கோவிந்தா! நினைக்கண்டு <br/>
நின்னொடுநான் கலப்ப தென்றோ? <br/>
<br/>
என்கண்ணை மறந்துனிரு கண்களையே <br/>
என்னகத்தில் இசைத்துக் கொண்டு <br/>
நின்கண்ணாற் புவியெல்லாம் நீயெனவே <br/>
நான்கண்டு நிறைவு கொண்டு <br/>
<br/>
வன்கண்மை மறதியுடன் சோம்பர்முதற் <br/>
பாவமெலாம் மடிந்து, நெஞ்சிற் <br/>
புன்கண்போய் வாழ்ந்திடவே, கோவிந்தா <br/>
எனக்கமுதம் புகட்டு வாயே. <br/>
<br/>
<strong> 45. கண்ணனை வேண்டுதல் </strong> <br/>
<br/>
வேத வானில் விளங்கி அறஞ்செய்மின் <br/>
சாதல் நேரினுஞ் சத்தியம் பூணுமின் <br/>
தீத கற்றுமின் என்று திசையெலாம் <br/>
மோத நித்தம் இடித்து முழங்கியே <br/>
<br/>
உண்ணுஞ் சாதிக் குற்றமும் சாவுமே <br/>
நண்ணு றாவனம் நன்கு புரந்திடும் <br/>
எண்ண ரும்புகழ்க் கீதையெனச் சொலும் <br/>
பண்ண மிழ்தத் தருள்மழை பாலித்தே. <br/>
<br/>
எங்க ளாரிய பூமியெனும் பயிர் <br/>
மங்க ளம்பெற நித்தலும் வாழ்விக்கும் <br/>
துங்க முற்ற துணைமுகி லேமலர்ச் <br/>
செங்க ணாயநின் பதமலர் சிந்திப்பாம். <br/>
<br/>
வீரர் தெய்வதம் கர்மவிளக்கு, நற் <br/>
பார தர்செய் தவத்தின் பயனெனும் <br/>
தார விர்ந்த தடம்புயப் பார்த்தனோர் <br/>
கார ணமெனக் கொண்டு கடவுள்நீ. <br/>
<br/>
நின்னை நம்பி நிலத்திடை யென்றுமே <br/>
மன்னுபாரத மாண்குலம் யாவிற்கும் <br/>
உன்னுங் காலை உயர்துணை யாகவே <br/>
சொன்ன சொல்லை யுயிரிடைச் சூடுவோம். <br/>
<br/>
ஐய கேளினி யோர்சொல் அடியர்யாம் <br/>
உய்ய நின்மொழி பற்றி யொழுகியே, <br/>
மைய றும்புகழ் வாழ்க்கை பெறற்கெனச் <br/>
செய்யும் செய்கையி னின்னருள் சேர்ப்பையால். <br/>
<br/>
ஒப்பிலாத உயர்வொடு கல்வியும் <br/>
எய்ப்பில் வீரமும், இப்புவி யாட்சியும், <br/>
தப்பி லாத தருமமுங் கொண்டுயாம் <br/>
அப்ப னேநின் னடிபணிந் துய்வமால். <br/>
<br/>
மற்று நீயிந்த வாழ்வு மறுப்பையேல் <br/>
சற்று நேரத்துள் எம்முயிர் சாய்ந்தருள் <br/>
கொற்றவா! நின் குவலய மீதினில் <br/>
வெற்று வாழ்க்கை விரும்பி யழிகிலேம். <br/>
<br/>
நின்றன் மாமர பில்வந்து நீசராய்ப் <br/>
பொன்றல் வேண்டிலம் பொற்கழ லாணைகாண், <br/>
இன்றிங் கெம்மை யதம்புரி, இல்லையேல் <br/>
வென்றி யும்புக ழுந்தரல் வேண்டுமே. <br/>
<br/>
<strong> 46. வருவாய் கண்ணா </strong> <br/>
<br/>
பல்லவி <br/>
<br/>
வருவாய், வருவாய், வருவாய் - கண்ணா! <br/>
வருவாய், வருவாய், வருவாய்! <br/>
<br/>
சரணங்கள் <br/>
<br/>
உருவாய் அறிவில் ஒளிர்யாய் - கண்ணா! <br/>
உயிரின் னமுதாய்ப் பொழிவய் - கண்ணா! <br/>
கருவாய் என்னுள் வளர்வாய் - கண்ணா! <br/>
கமலத் திருவோ டிணைவாய் - கண்ணா!  (வருவாய்) <br/>
<br/>
இணைவாய் எனதா வியிலே - கண்ணா! <br/>
இதயத் தினிலே யமர்வாய் - கண்ணா! <br/>
கணைவா யசுரர் தலைகள் - சிதறக் <br/>
கடையூ ழியிலே படையோ டெழுவாய்!   (வருவாய்) <br/>
<br/>
எழுவாய் கடல்மீ தினிலே - எழுமோர் <br/>
இரவிக் கிணையா உளமீ தினிலே <br/>
தொழுவேன் சிவனாம் நினையே - கண்ணா! <br/>
துணையே, அமரர் தொழுவா னவனே!   (வருவாய்) <br/>
<br/>
<strong> 47. கண்ண பெருமானே </strong> <br/>
<br/>
காயிலே புளிப்பதென்னே? கண்ண பெருமானே - நீ <br/>
கனியிலே இனிப்பதென்னே? கண்ண பெருமானே - நீ <br/>
நோயிலே படுப்பதென்னே? கண்ண பெருமானே - நீ <br/>
நோன்பிலே உயிர்ப்பதென்னே? கண்ண பெருமானே - நீ <br/>
<br/>
காற்றிலே குளிர்ந்ததென்னே? கண்ண பெருமானே - நீ <br/>
கனலிலே சுடுவதென்னே? கண்ண பெருமானே - நீ <br/>
சேற்றிலே குழம்பலென்ன? கண்ண பெருமானே - நீ <br/>
திக்கிலே தெளிந்ததென்னே? கண்ண பெருமானே - நீ <br/>
<br/>
ஏற்றிநின்னைத் தொழுவதென்னே? கண்ண பெருமானே - நீ <br/>
எளியர் தம்மைக் காப்பதென்னே? கண்ண பெருமானே - நீ <br/>
போற்றினாரைக் காப்பதென்னே? கண்ண பெருமானே - நீ <br/>
பொய்யர் தம்மை மாய்ப்பதென்னே? கண்ண பெருமானே  நீ <br/>
<br/>
வேறு <br/>
போற்றி! போற்றி! போற்றி! போற்றி! <br/>
கண்ண பெருமானே! நின் <br/>
பொன்னடி போற்றி நின்றேன், <br/>
கண்ண பெருமானே! <br/>
<br/>
<strong> 48. நந்த லாலா </strong> <br/>
<br/>
ராகம் - யதுகுல காம்போதி     தாளம் - ஆதி <br/>
<br/>
காக்கைச் சிறகினிலே நந்த லாலா!  - நின்றன் <br/>
கரியநிறந் தோன்று தையே, நந்த லாலா! <br/>
<br/>
பார்க்கும் மரங்க ளெல்லாம் நந்த லாலா! - நின்றன் <br/>
பச்சை நிறந் தோன்று தையே, நந்த லாலா! <br/>
<br/>
கேட்கு மொலியி லெல்லாம் நந்த லாலா! - நின்றன் <br/>
கீத மிசைக்குதடா, நந்த லாலா! <br/>
<br/>
தீக்குள் விரலை வைத்தால் நந்த லாலா! - நின்னைத் <br/>
தீண்டு மின்பந் தோன்றுதடா, நந்த லாலா! <br/>
---- <br/>
<br/>
<strong> 49.  கண்ணன் பிறந்தான் </strong> <br/>
<br/>
கண்ணன் பிறந்தான் - எங்கள் <br/>
கண்ணன் பிறந்தான் - இந்தக் <br/>
  காற்றை யெட்டுத் திசையிலுங் கூறிடும் <br/>
திண்ண முடையான் - மணி  <br/>
வண்ண முடையான் - உயிர் <br/>
தேவர் தலைவன் புவிமிசைத் தோன்றினன் <br/>
புண்ணை யொழிப்பீர் - இந்தப் <br/>
பாரினிலே துயர் நீங்கிடும் என்றிதை <br/>
எண்ணிடைக் கொள்வீர் - நன்கு <br/>
கண்ணை விழிப்பீர் - இனி <br/>
ஏதுங் குறைவில்லை, வேதம் துணையுண்டு   (கண்ணன்) <br/>
<br/>
அக்கினி வந்தான் - அவன் <br/>
திக்கை வளைத்தான் - புவி <br/>
யாரிருட் பொய்மைக் கலியை மடித்தனன் <br/>
துக்கங் கெடுத்தான் - சுரர் <br/>
ஒக்கலும் வந்தார் - சுடர்ச் <br/>
சூரியன், இந்திரன், வாயு, மருத்துக்கள், <br/>
 மிக்க திரளாய் - சுரர்,  <br/>
இக்கணந் தன்னில் - இங்கு <br/>
மேவி நிறைந்தனர்,  பாவி யசுரர்கள் <br/>
பொக்கென வீழ்ந்தார் - உயிர் <br/>
கக்கி முடித்தார் - கடல் <br/>
போல ஒலிக்குது வேதம் புவிமிசை.  (கண்ணன்) <br/>
<br/>
சங்கரன் வந்தான்,  - இங்கு <br/>
மங்கல மென்றான் - நல்ல <br/>
சந்திரன் வந்தின் னமுதைப் பொழிந்தனன்,  <br/>
பங்க மொன் றில்லை - ஒளி <br/>
மங்குவதில்லை,  - இந்தப் <br/>
பாரின்கண் முன்பு வானத்திலே நின்று, <br/>
கங்கையும் வந்தாள் - கலை <br/>
மங்கையும் வந்தாள்,  - இன்பக் <br/>
காளி பராசக்தி அன்புடனெய்தினள், <br/>
 செங்கம லத்தாள் - எழில் <br/>
பொங்கு முகத்தாள் - திருத் <br/>
தேவியும் வந்து சிறப்புற நின்றனள்.  (கண்ணன்) <br/>
<br/>
<strong> 50. கண்ணன் திருவடி </strong> <br/>
<br/>
கண்ணன் திருவடி, எண்ணுக மனமே <br/>
திண்ணம் அழியா, வண்ணந் தருமே <br/>
<br/>
தருமே நிதியும், பெருமை புகழும் <br/>
கருமா மேனிப் பெருமா னிங்கே. <br/>
<br/>
இங்கே யமரர் சங்கந் தோன்றும் <br/>
மங்கும் தீமை, பொங்கும் நலமே <br/>
<br/>
நலமே நாடிற் புலவீர் பாடீர்,  <br/>
நிலமா மகளின், தலைவன் புகழே. <br/>
<br/>
புகழ்வீர் கண்ணன் தகைசே ரமரர் <br/>
தொகையோ டசுரப் பகைதீர்ப் பதையே <br/>
<br/>
தீர்ப்பான் இருளைப், பேர்ப்பான் கலியை <br/>
ஆர்ப்பா ரமரர், பார்ப்பார் தவமே. <br/>
<br/>
தவறா துணர்வீர், புவியீர் மாலும் <br/>
சிவனும் வானோர், எவரும் ஒன்றே. <br/>
<br/>
ஒன்றே பலவாய், நின்றோர் சக்தி <br/>
என்றுந் திகழும், குன்றா வொளியே. <br/>
<br/>
<br/>
<strong> 51 வேய்ங்குழல் </strong><br/>
<br/>
ராகம் - ஹிந்துஸ்தான் தோடி <br/>
தாளம் - ஏகதாளம் <br/>
<br/>
எங்கிருந்து வருகு வதோ? - ஒலி <br/>
யாவர் செய்கு வதோ? - அடி தோழி! <br/>
<br/>
குன்றி னின்றும் வருகுவதோ? - மரக் <br/>
          கொம்பி னின்றும் வருகுவதோ? - வெளி <br/>
மன்றி னின்று வருகுவதோ? - என்றன் <br/>
          மதி மருண்டிடச் செய்குதடி! - இஃது,  (எங்கிருந்து) <br/>
<br/>
அலையொ லித்திடும் தெய்வ - யமுனை <br/>
          யாற்றினின்றும் ஒலிப்பதுவோ? - அன்றி <br/>
இலையொ லிக்கும் பொழிலிடை நின்றும் <br/>
          எழுவதோ இஃதின்ன முதைப்போல்?  (எங்கிருந்து) <br/>
<br/>
காட்டி னின்றும் வருகுவதோ? - நிலாக் <br/>
          காற்றைக் கொண்டு தருகுவதோ? - வெளி <br/>
நாட்டி னின்றுமித் தென்றல் கொணர்வதோ? <br/>
          நாதமிஃதென் உயிரை யுருக்குதே!  (எங்கிருந்து) <br/>
<br/>
பறவை யேதுமொன் றுள்ளதுவோ? - இங்ஙன் <br/>
          பாடுமோ அமுதக்கனற் பாட்டு? <br/>
மறைவினின்றுங் கின்னர ராதியர் <br/>
          வாத்தியத்தினிசை யிதுவோ அடி!  (எங்கிருந்து) <br/>
<br/>
கண்ண னூதிடும் வேய்ங்குழல் தானடீ! <br/>
          காதி லேயமு துள்ளத்தில் நஞ்சு, <br/>
பண்ணன் றாமடி பாவையர் வாடப் <br/>
          பாடி யெய்திடும் அம்படி தோழி!  (எங்கிருந்து) <br/>
<br/>
<br/>
<strong> 52. கண்ணம்மாவின் காதல் </strong><br/>
<br/>
காற்று வெளியிடைக் கண்ணம்மா,  - நின்றன் <br/>
          காதலை யெண்ணிக் களிக்கின்றேன் - அமு <br/>
தூற்றினை யொத்த இதழ்களும் - நில <br/>
          வூறித் ததும்பும் விழிகளும் - பத்து <br/>
மாற்றுப்பொன் னொத்தநின் மேனியும் - இந்த <br/>
          வையத்தில் யானுள்ள மட்டிலும் - எனை <br/>
வேற்று நினைவின்றித் தேற்றியே - இங்கோர் <br/>
          விண்ணவ னாகப் புரியுமே! இந்தக்  (காற்று) <br/>
<br/>
நீயென தின்னுயிர் கண்ணம்மா! - எந்த <br/>
          நேரமும் நின்றனைப் போற்றுவேன் - துயர் <br/>
போயின, போயின துன்பங்கள் நினைப் <br/>
          பொன்னெனக் கொண்ட பொழுதிலே - என்றன் <br/>
வாயினி லேயமு தூறுதே - கண்ணம் <br/>
          மாவென்ற பேர்சொல்லும் போழ்திலே - உயிர்த் <br/>
தீயினி லேவளர் சோதியே - என்றன் <br/>
          சிந்தனையே, என்றன் சித்தமே! - இந்தக் (காற்று) <br/>
<br/>
<br/>
<strong> 53. கண்ணம்மாவின் நினைப்பு</strong> <br/>
<br/>
பல்லவி <br/>
<br/>
நின்னையே ரதியென்று நினைக்கிறேனடி - கண்ணம்மா! <br/>
தன்னையே சசியென்று சரணமெய்தினேன்! (நின்னையே) <br/>
<br/>
சரணங்கள் <br/>
<br/>
பொன்னை யே நிகர்த்த மேனி மின்னையே, நிகர்த்த சாயற் <br/>
பின்னை யே!  நித்ய கன்னியே! கண்ணம்மா! (நின்னையே) <br/>
<br/>
மார னம்புக ளென்மீது வாரி வாரிவீச நீ-கண் <br/>
பாரா யோ? வந்து சேரா யோ? கண்ணம்மா!  (நின்னையே) <br/>
<br/>
யாவு மே சுக முனிக் கொர் ஈசனா மெனக்குன் தோற்றம் <br/>
மேவு மே - இங்கு யாவுமே, கண்ணம்மா!  (நின்னையே) <br/>
<br/>
<strong> 54. மனப்பீடம்</strong> <br/>
<br/>
பல்லவி <br/>
<br/>
பீடத்தி லேறிக் கொண்டாள் - மனப் <br/>
பீடத்தி லேறிக் கொண்டான். <br/>
<br/>
நாடித் தவம் புரிந்து பீடுற்ற முனிவரர் <br/>
        கேடற்ற தென்று கண்டுகூடக் கருதுமொளி <br/>
மாடத்தி லேறி ஞானக் கூடத்தில் விளையாடி <br/>
        ஓடத்தி ரிந்து கன்னி வேடத்தி ரதியைப்போல் <br/>
ஈடற்ற கற்பனைகள் காடுற்ற சிந்தனைகள் <br/>
        மூடிக் கிடக்கு நெஞ்சின் ஊடுற்றதை யமரர் <br/>
தேடித் தவிக்கு மின்ப வீடொத் தினிமை செய்து <br/>
        வேடத்தி சிறுவள்ளி வித்தையென் கண்ணம்மா (பீடத்தி) <br/>
<br/>
கண்ணன் திருமார்பிற் கலந்த கமலை யென்கோ? <br/>
        விண்ணவர் தொழுதிடும் வீரச் சிங்கா தனத்தே <br/>
நண்ணிச் சிவனுடலை நாடுமவ ளென்கோ? <br/>
        எண்ணத் திதிக்குதடா இவள்பொன் னுடலமுதம்!  <br/>
பெண்ணி லரசியிவள் பெரிய எழி லுடையாள் <br/>
        கண்ணுள் மணியெனக்குக் காத லிரதியிவள் <br/>
பண்ணி லினிய சுவைபரந்த மொழியினாள் <br/>
        உண்ணு மிதழமுத ஊற்றினள் கண்ணம்மா  (பீடத்தி) <br/>
<br/>
<strong>  55. கண்ணம்மாவின் எழில்</strong> <br/>
<br/>
ராகம் - செஞ்சுருட்டி தாளம் - ரூபகம் <br/>
<br/>
பல்லவி <br/>
<br/>
எங்கள் கண்ணம்மா நகை புது ரோஜாப்பூ,  <br/>
எங்கள் கண்ணம்மா விழி இந்த்ர நீலப்பூ!  <br/>
எங்கள் கண்ணம்மா முகஞ் செந்தாமரைப்பூ,  <br/>
எங்கள் கண்ணம்மா நுதல் பால சூரியன். <br/>
<br/>
சரணங்கள் <br/>
<br/>
எங்கள் கண்ணம்மா எழில் மின்னலை நேர்க்கும்,  <br/>
எங்கள் கண்ணம்மா புருவங்கள் மதன் விற்கள்,  <br/>
திங்களை மூடிய பாம்பினைப் போலே <br/>
செறிகுழல்,  இவள் நாசி எட் பூ.  (எங்கள்) <br/>
<br/>
மங்கள வாக்கு நித்யானந்த ஊற்று,  <br/>
மதுர வாய் அமிர்தம், இத ழமிர்தம்,  <br/>
சங்கீத மென் குரல் சரஸ்வதி வீணை,  <br/>
சாய வரம்பை,  சதுர் அயிராணி.  (எங்கள்) <br/>
<br/>
இங்கித நாத நிலைய மிருசெவி <br/>
சங்கு நிகர்த்த கண்டம் அமுர்த சங்கம்,  <br/>
மங்களக் கைகள் மஹா சக்தி வாசம்! <br/>
வயி றாலிலை,  இடை அமிர்த வீடு. (எங்கள்) <br/>
<br/>
சங்கரனைத் தாங்கு நந்தி பத சதுரம்,  <br/>
தாமரை யிருந்தாள் லக்ஷ்மீ பீடம்!  <br/>
பொங்கித் ததும்பித் திசை யெங்கும் பாயும் <br/>
புத்தன்பும் ஞானமும் மெய்த்திருக்கோலம்.  (எங்கள்) <br/>
<br/>
<strong> 56. திருக்காதல் </strong> <br/>
<br/>
திருவே! நினைக்காதல் கொண் டேனே - நினது திரு <br/>
உருவே மறவாதிருந் தேனே - பல திசையில் <br/>
தேடித் திரிந்திளைத் தேனே - நினக்கு மனம் <br/>
வாடித் தினங்களைத் தேனே - அடி, நினது <br/>
பருவம் பொறுத்திருந் தேனே - மிகவும் நம்பிக் <br/>
கருவம் படைத்திருந் தேனே - இடை நடுவில் <br/>
பையச் சதிகள்செய் தாயே - அதனிலுமென் <br/>
மையல் வளர்தல் கண்டாயே - அமுத மழை <br/>
பெய்யக் கடைக்கண்நல் காயே - நினதருளில் <br/>
உய்யக் கருணைசெய் வாயே - பெருமை கொண்டு <br/>
வையந் தழைக்கவைப் பேனே - அமரயுகஞ் <br/>
செய்யத் துணிந்துநிற் பேனே - அடியெனது <br/>
தேனே! என்திரு கண்ணே - எனையுகந்து  <br/>
தானே! வருந் திருப் - பெண்ணே <br/>
<br/>
<strong> 57. திருவேட்கை </strong> <br/>
<br/>
ராகம் - நாட்டை       தாளம் - சதுஸ்ர ஏகம் <br/>
<br/>
மலரின் மேவு திருவே! - உன்மேல் <br/>
          மையல் பொங்கி நின்றேன், <br/>
நிலவு செய்யும் முகமும் - காண்பார் <br/>
          நினைவ ழிக்கும் விழியும் <br/>
கலக லென்ற மொழியும் - தெய்வக் <br/>
          களிது லங்கு நகையும், <br/>
இலகு செல்வ வடிவும் - கண்டுன் <br/>
          இன்பம் வேண்டு கின்றேன். <br/>
<br/>
கமல மேவும் திருவே! நின்மேல் <br/>
          காத லாகி நின்றேன். <br/>
குமரி நினை இங்கே - பெற்றோர் <br/>
          கோடி யின்ப முற்றார். <br/>
அமரர் போல வாழ்வேன் - என்மேல் <br/>
          அன்பு கொள்வை யாயின், <br/>
இமய வெற்பின் மோத - நின்மேல் <br/>
          இசைகள் பாடி வாழ்வேன். <br/>
<br/>
வாணி தன்னை என்றும் - நினது <br/>
          வரிசை பாட வைப்பேன்! <br/>
நாணி யேக லாமோ? - என்னை <br/>
          நன்க றிந்தி லாயோ?  <br/>
பேணி வையமெல்லாம் - நன்மை  <br/>
          பெருக வைக்கும் விரதம் <br/>
பூணு மைந்த ரெல்லாம் - கண்ணன் <br/>
          பொறிக ளாவ ரன்றோ? <br/>
<br/>
பொன்னும் நல்ல மணியும் - சுடர்செய் <br/>
          பூண்க ளேந்தி வந்தாய்! <br/>
மின்னு நின்றன் வடிவிற் - பணிகள் <br/>
          மேவி நிற்கும் அழகை <br/>
என்னு ரைப்ப னேடீ - திருவே! <br/>
         என்னு யிர்க்கொ ரமுதே! <br/>
நின்னை மார்பு சேரத் - தழுவி <br/>
          நிக ரிலாது வாழ்வேன். <br/>
<br/>
செல்வ மெட்டு மெய்தி - நின்னாற் <br/>
          செம்மை யேரி வாழ்வேன், <br/>
இல்லை என்ற கொடுமை - உலகில் <br/>
          இல்லை யாக வைப்பேன், <br/>
முல்லை போன்ற முறுவல் - காட்டி, <br/>
          மோக வாதை நீக்கி, <br/>
எல்லை யற்ற சுவையே! - எனை நீ <br/>
          என்றும் வாழ வைப்பாய். <br/>
<br/>
<br/>
<strong> 58 திருமகள் துதி</strong> <br/>
<br/>
ராகம் - சக்ரவாகம்      தாளம் - திஸ்ர ஏகம் <br/>
<br/>
நித்தமுனை வேண்டி மனம் <br/>
          நினைப்ப தெல்லாம் நீயாய்ப் <br/>
பித்தனைப் போல் வாழ்வதிலே <br/>
          பெருமை யுண்டோ? திருவே! <br/>
சித்தவுறுதி கொண்டிருந்தார்! <br/>
          செய்கை யெல்லாம் வெற்றி கொண்டே <br/>
உத்தம நிலை சேர்வ ரென்றே <br/>
          உயர்ந்த வேத முரைப்ப தெல்லாம், <br/>
சுத்த வெறும் பொய்யோடீ? <br/>
          சுடர் மணியே! திருவே! <br/>
மெத்த மையல் கொண்டு விட்டேன் <br/>
          மேவிடுவாய், திருவே! <br/>
<br/>
உன்னையன்றி இன்ப முண்டோ <br/>
          உலக மிசை வேறே? <br/>
பொன்னை வடிவென் றுடையாய் <br/>
          புத்தமுதே, திருவே! <br/>
மின்னொளி தருநன் மணிகள் <br/>
          மேடை யுயர்ந்த மாளிகைகள் <br/>
வண்ண முடைய தாமரைப் பூ <br/>
          மணிக்குள முள்ள சோலைகளும்; <br/>
  அன்னம் நறுநெய் பாலும் <br/>
          அதிசயமாத் தருவாய்! <br/>
  நின்னருளை வாழ்த்தி என்றும் <br/>
          நிலைத்திருப்பேன், திருவே! <br/>
<br/>
ஆடுகளும் மாடுகளும் <br/>
          அழகுடைய பரியும்  <br/>
வீடுகளும் நெடுநிலமும் <br/>
          விரைவினிலே தருவாய் <br/>
ஈடு நினக்கோர் தெய்வமுண்டோ? <br/>
          எனக்குனை யன்றிச் சரணுமுண்டோ? <br/>
வாடு நிலத்தைக் கண்டிரங்கா <br/>
          மழையினைப் போல் உள்ள முண்டோ? <br/>
நாடுமணிச் செல்வ மெல்லாம் <br/>
          நன்கருள்வாய், திருவே! <br/>
பீடுடைய வான் பொருளே <br/>
          பெருங்களியே, திருவே! <br/>
<br/>
<br/>
<strong> 59. திருமகளைச் சரண்புகுதல் </strong><br/>
<br/>
மாதவன் சக்தியினைச் - செய்ய <br/>
          மலர்வளர் மணியினை வாழ்த்திடுவோம்! <br/>
போதுமிவ் வறுமையெலாம் - எந்தப் <br/>
          போதிலுஞ் சிறுமையின் புகைதனிலே <br/>
வேதனைப் படுமனமும் - உயர் <br/>
          வேதமும் வெறுப்புறச் சோர்மதியும் <br/>
வாதனை பொறுக்கவில்லை - அன்னை <br/>
          மாமக ளடியிணை சரண்புகுவோம். <br/>
<br/>
கீழ்களின் அவமதிப்பும் - தொழில் <br/>
          கெட்டவ ரிணக்கமும் கிணற்றினுள்ளே <br/>
மூழ்கிய விளக்கினைப் போல் - செய்யும் <br/>
          முயற்சியெல் லாங்கெட்டு முடிவதுவும், <br/>
ஏழ்கட லோடியுமோர் - பயன் <br/>
          எய்திட வழியின்றி இருப்பதுவும் <br/>
வீழ்கஇக்கொடு நோய்தான் - வைய <br/>
          மீதினில் வறுமையோர் கொடுமை யன்றோ? <br/>
<br/>
பாற்கட லிடைப் பிறந்தாள் - அது <br/>
          பயந்தநல் லமுதத்தின் பான்மை கொண்டாள்; <br/>
ஏற்குமோர் தாமரைப் பூ - அதில் <br/>
          இணைமலர்த் திருவடி இசைந்திருப்பாள்; <br/>
நாற்கரந் தானுடையாள் - அந்த  <br/>
          நான்கினும் பலவகைத் திருவுடையாள்! <br/>
வேற்கரு விழியுடையாள் - செய்ய <br/>
          மேனியள் பசுமையை விரும்பிடுவாள். <br/>
<br/>
நாரணன் மார்பினிலே - அன்பு <br/>
          நலமுற நித்தமும் இணைந்திருப்பாள்; <br/>
தோரணப் பந்தரிலும் - பசுத் <br/>
          தொழுவிலும் சுடர்மணி மாடத்திலும், <br/>
வீரர்தந் தோளினிலும் - உடல் <br/>
          வெயர்த்திட உழைப்பவர் தொழில்களிலும் <br/>
பாரதி சிரத்தினிலும் - ஒளி <br/>
          பரவிட வீற்றிருந் தருள் புரிவாள். <br/>
<br/>
பொன்னிலும் மணிகளிலும் - நறும் <br/>
          பூவிலும் சாந்திலும் விளக்கினிலும், <br/>
கன்னியர் நகைப்பினிலும் - செழுங் <br/>
          காட்டிலும் பொழிலிலும் கழனியிலும், <br/>
முன்னிய துணிவினிலும் - மன்னர் <br/>
          முகத்திலும் வாழ்ந்திடும் திருமகளைப் <br/>
பன்னிநற் புகழ்பாடி - அவள் <br/>
          பதமலர் வாழ்த்திநற் பதம்பெறுவோம். <br/>
<br/>
மண்ணினுட் கனிகளிலும் - மலை <br/>
          வாய்ப்பிலும் வார்கட லாழத்திலும், <br/>
புண்ணிய வேள்வியிலும் - உயர் <br/>
          புகழிலும் மதியிலும் புதுமையிலும் <br/>
பண்ணுநற் பாவையிலும் - நல்ல <br/>
          பாட்டிலும் கூத்திலும் படத்தினிலும் <br/>
நண்ணிய தேவிதனை - எங்கள் <br/>
          நாவிலும் மனத்திலும் நாட்டிடுவோம். <br/>
<br/>
வெற்றிகொள் படையினிலும் - பல <br/>
          விநயங்கள் அறிந்தவர் கடையிலும், <br/>
நற்றவ நடையினிலும் - நல்ல <br/>
          நாவலர் தேமொழித் தொடரினிலும் <br/>
உற்றசெந் திருத்தாயை - நித்தம் <br/>
          உவகையிற் போற்றியிங் குயர்ந்திடுவோம்; <br/>
கற்றபல் கலைகளெல்லாம் - அவள் <br/>
          கருணை நல்லொளி பெறக் கலிதவிர்ப்போம். <br/>
<br/>
<br/>
<strong> 60. ராதைப் பாட்டு </strong> <br/>
<br/>
ராகம் - கமாஸ்      தாளம் - ஆதி <br/>
<br/>
பல்லவி <br/>
<br/>
தேகி முதம் தேகி ஸ்ரீராதே, ராதே! <br/>
<br/>
சரணங்கள் <br/>
<br/>
ராக ஸமுத்ரஜாம்ருதே ராதே, ராதே! <br/>
ராஜ்ஸ்ரீ மண்டல ரத்ந, ராதே, ராதே! <br/>
போக ரதி கோடி துல்யே ராதே, ராதே! ஜயஜய   (தேகி) <br/>
<br/>
பூதேவி தப; பல ராதே, ராதே! <br/>
வேத மஹா மந்த்ர ரஸ ராதே, ராதே! <br/>
வேத வித்தியா விலாஸினி ஸ்ரீ ராதே, ராதே! <br/>
ஆதிபரா சக்தி ரூப ராதே, ராதே! <br/>
அத் யத்புத ச்ருங்காரமய ராதே, ராதே!   (தேகி) <br/>
<br/>
தமிழ்க்கண்ணிகள் <br/>
<br/>
காதலெனுந் தீவினிலே, ராதே ராதே! அன்று <br/>
கண்டெடுத்த பெண்மணியே! ராதே, ராதே!   (தேகி) <br/>
<br/>
காதலெனுஞ் சோலையிலே ராதே ராதே! நின்ற <br/>
கற்பகமாம் பூந் தருவே ராதே, ராதே!   (தேகி) <br/>
<br/>
மாதரசே! செல்வப் பெண்ணே, ராதே, ராதே! - உயர் <br/>
வானவர்க ளின்ப வாழ்வே ராதே, ராதே!   (தேகி) <br/>
<br/>
<br/>
<strong> 61.  கலைமகளை வேண்டுதல் </strong> <br/>
<br/>
நொண்டிச் சிந்து <br/>
<br/>
எங்ஙனம் சென்றிருந்தீர் - எனது <br/>
          இன்னுயிரே! என்றன் இசையமுதே! <br/>
திங்களைக் கண்டவுடன் - கடல் <br/>
          திரையினைக் காற்றினைக் கேட்டவுடன், <br/>
கங்குலைப் பார்த்தவுடன் - இங்கு <br/>
          காலையில் இரவியைத் தொழுதவுடன், <br/>
பொங்கு வீர் அமிழ்தெனவே - அந்தப் <br/>
          புதுமையி லேதுயர் மறந்திருப்பேன். <br/>
<br/>
மாதமொர் நான்காநீர் - அன்பு <br/>
          வறுமையி லேயெனை வீழ்த்திவிட்டீர்; <br/>
பாதங்கள் போற்றுகின்றேன் - என்றன் <br/>
          பாவமெலாங் கெட்டு ஞானகங்கை <br/>
நாதமொ டெப்பொழுதும் என்றன் <br/>
          நாவினிலே பொழிந் திடவேண்டும்; <br/>
வேதங்க ளாக்கிடுவீர் - அந்த  <br/>
          விண்ணவர் கண்ணிடை விளங்கிடுவீர்! <br/>
<br/>
கண்மணி போன்றவரே! இங்குக் <br/>
          காலையும் மாலையும் திருமகளாம் <br/>
பெண்மணி யின்பத்தையும் - சக்திப் <br/>
         பெருமகள் திருவடிப் பெருமையையும், <br/>
வண்மையில் ஓதிடுவீர் - என்றன் <br/>
          வாயிலும் மதியிலும் வளர்ந்திடுவீர்! <br/>
அண்மையில் இருந்திடுவீர்! - இனி <br/>
          அடியனைப் பிரிந்திடல் ஆற்றுவனோ! <br/>
<br/>
தானெனும் பேய்கெடவே - பல <br/>
          சஞ்சலக் குரங்குகள் தலைப்படவே, <br/>
வானெனும் ஒளிபெறவே - நல <br/>
          வாய்மையி லேமதி நிலைத்திடவே <br/>
தேனெனப் பொழிந்திடுவீர்! - அந்தத் <br/>
          திருமகள் சினங்களைத் தீர்த்திடுவீர்! <br/>
ஊனங்கள் போக்கிடுவீர்! - நல்ல <br/>
          ஊக்கமும் பெருமையும் உதவிடுவீர்! <br/>
<br/>
தீயினை நிறுத்திடுவீர் - நல்ல <br/>
          தீரமுந் தெளிவுமிங் கருள்புரிவீர்! <br/>
மாயையில் அறிவிழந்தே - உம்மை <br/>
          மதிப்பது மறந்தனன்; பிழைகளெல்லாம் <br/>
தாயென உமைப்பணிந்தேன் - பொறை <br/>
          சார்த்திநல் லருள்செய வேண்டுகின்றேன்; <br/>
வாயினிற் சபதமிட்டேன்; - இனி <br/>
          மறக்கிலேன், எனை மறக்ககிலீர்! <br/>
<br/>
<br/>
<strong> 62. வெள்ளைத் தாமரை </strong> <br/>
<br/>
ராகம் - ஆனந்த பைரவி      தாளம் - சாப்பு <br/>
<br/>
வெள்ளைத் தாமரைப் பூவில் இருப்பாள் <br/>
          வீணை செய்யும் ஒலியில் இருப்பாள்; <br/>
கொள்ளை யின்பம் குலவு கவிதை <br/>
          கூறு பாவலர் உள்ளத் திருப்பாள்! <br/>
உள்ள தாம்பொருள் தேடியுணர்ந்தே <br/>
          ஓதும் வேதத்தின் உள்நின் றொளிர்வாள்; <br/>
கள்ள மற்ற முனிவர்கள் கூறும் <br/>
          கருணை வாசகத் துட்பொருளாவாள்.   (வெள்ளைத்) <br/>
<br/>
மாதர் தீங்குரற் பாட்டில் இருப்பாள், <br/>
          மக்கள் பேசும் மழலையில் உள்ளாள்; <br/>
கீதம் பாடும் குயிலின் குரலைக் <br/>
          கிளியின் நாவை இருப்பிடங் கொண்டாள், <br/>
கோத கன்ற தொழிலுடைத் தாகிக் <br/>
          குலவு சித்திரம் கோபுரம் கோயில் <br/>
ஈதனைத்தின் எழிலுடை யுற்றாள் <br/>
          இன்ப மேவடி வாகிடப் பெற்றாள்.      (வெள்ளைத்) <br/>
<br/>
வஞ்ச மற்ற தொழில்புரிந் துண்டு <br/>
          வாழும் மாந்தர் குலதெய்வ மாவாள்; <br/>
வெஞ்ச மர்க்குயி ராகிய கொல்லர் <br/>
          வித்தை யோர்ந்திடு சிற்பியர், தச்சர், <br/>
மிஞ்ச நற்பொருள் வாணிகஞ் செய்வோர், <br/>
          வீர மன்னர் பின் வேதியர் யாரும் <br/>
தஞ்ச மென்று வணங்கிடுந் தெய்வம், <br/>
          தரணி மீதறி வாகிய தெய்வம்.      (வெள்ளைத்) <br/>
<br/>
தெய்வம் யாவும் உணர்ந்திடும் தெய்வம், <br/>
          தீமைகாட்டி விலக்கிடுந் தெய்வம்; <br/>
உய்வ மென்ற கருத்துடை யோர்கள் <br/>
          உயிரி னுக்குயி ராகிய தெய்வம்; <br/>
செய்வ மென்றொரு செய்கை யெடுப்போர் <br/>
          செம்மை நாடிப் பணிந்திடு தெய்வம்; <br/>
கைவ ருந்தி உழைப்பவர் தெய்வம் <br/>
          கவிஞர் தெய்வம், கடவுளர் தெய்வம்.   (வெள்ளைத்) <br/>
<br/>
செந்த மிழ்மணி நாட்டிடை யுள்ளீர்! <br/>
          சேர்ந்தித் தேவை வணங்குவம் வாரீர்! <br/>
வந்த னம்இவட் கேசெய்வ தென்றால் <br/>
          வாழி யஃதிங் கெளிதென்று கண்டீர்! <br/>
மந்தி ரத்தை முணுமுணுத் தேட்டை <br/>
          வரிசை யாக அடுக்கி அதன்மேல் <br/>
சந்த னத்தை மலரை இடுவோர் <br/>
          சாத்தி ரம்இவள் பூசனை யன்றாம்.   (வெள்ளைத்) <br/>
<br/>
வீடு தோறும் கலையின் விளக்கம், <br/>
          வீதி தோறும் இரண்டொரு பள்ளி, <br/>
நாடு முற்றிலும் உள்ளன வூர்கள் <br/>
          நகர்க ளெங்கும் பலபல பள்ளி; <br/>
தேடு கல்வியி லாததொ ரூரைத் <br/>
          தீயி னுக்கிரை யாக மடுத்தல் <br/>
கேடு தீர்க்கும் அமுதமென் அன்னை <br/>
          கேண்மை கொள்ள வழியிவை கண்டீர்.   (வெள்ளைத்) <br/>
<br/>
ஊணர் தேசம் யவனர்தந் தேசம் <br/>
          உதய ஞாயிற் றொளி பெறு நாடு; <br/>
சேண கன்றதோர் சிற்றடிச் சீனம் <br/>
          செல்வப் பார சிகப்பழத் தேசம் <br/>
தோண லத்த துருக்கம் மிசிரம் <br/>
          சூழ்க டற்கப் புறத்தினில் இன்னும் <br/>
காணும் பற்பல நாட்டிடை யெல்லாம் <br/>
          கல்வித் தேவியின் ஒளிமிகுந் தோங்க.   (வெள்ளைத்) <br/>
<br/>
ஞானம் என்பதோர் சொல்லின் பொருளாம் <br/>
          நல்ல பாரத நாட்டிடை வந்தீர், <br/>
ஊனம் இன்று பெரிதிழைக் கின்றீர், <br/>
          ஓங்கு கல்வி யுழைப்பை மறந்தீர், <br/>
மான மற்று விலங்குக ளொப்ப <br/>
          மண்ணில் வாழ்வதை வாழ்வென லாமோ? <br/>
போன தற்கு  வருந்துதல் வேண்டா, <br/>
          புன்மை தீர்ப்ப முயலுவம் வாரீர்!      (வெள்ளைத்) <br/>
<br/>
இன்ன றுங்கனிச் சோலைகள் செய்தல் <br/>
          இனிய நீர்த்தண் கனைகள் இயற்றல், <br/>
அன்ன சத்திரம் ஆயிரம் வைத்தல் <br/>
          ஆலயம்பதி னாயிரம் நாட்டல், <br/>
பின்ன ருள்ள தருமங்கள் யாவும் <br/>
          பெயர்வி ளங்கி யொளிர நிறுத்தல் <br/>
அன்ன யாவினும் புண்ணியம் கோடி <br/>
          ஆங்கோர் ஏழைக் கெழுத்தறி வித்தல்.   (வெள்ளைத்) <br/>
<br/>
நிதிமி குந்தவர் பொற்குவை தாரீர்; <br/>
          நிதிகு றைந்தவர் காசுகள் தாரீர்; <br/>
அதுவு மற்றவர் வாய்ச்சொல் அருளீர்! <br/>
          ஆண்மை யாளர் உழைப்பினை நல்கீர்! <br/>
மதுரத் தேமொழி மாதர்க ளெல்லாம் <br/>
          வாணி பூசைக் குரியன பேசீர்! <br/>
எதுவும் நல்கியிங் கெவ்வகை யானும் <br/>
          இப்பெருந் தொழில் நாட்டுவம் வாரீர்!   (வெள்ளைத்) <br/>
<br/>
<br/>
<strong> 63. நவராத்திரிப் பாட்டு </strong> <br/>
<br/>
(மாதா பராசக்தி) <br/>
<br/>
பராசக்தி <br/>
<br/>
(மூன்றும் ஒன்றாகிய மூர்த்தி) <br/>
<br/>
மாதா பராசக்தி வையமெலாம் நீ நிறைந்தாய்! <br/>
ஆதாரம் உன்னையல்லால் ஆரெமக்குப் பாரினிலே ! <br/>
ஏதாயினும் வழி நீ சொல்வாய் எமதுயிரே! <br/>
வேதாவின் தாயே! மிகப்பணிந்து வாழ்வோமே. <br/>
<br/>
வாணி <br/>
<br/>
வாணி கலைத் தெய்வம் மணிவாக் குதவிடுவாள் <br/>
ஆணிமுத்தைப் போல அறிவுமுத்து மாலையினாள் <br/>
காணுகின்ற காட்சியாய்க் காண்பதெலாங் காட்டுவதாய் <br/>
மாணுயர்ந்து நிற்பாள் மலரடியே சூழ்வோமே. <br/>
<br/>
ஸ்ரீதேவி <br/>
<br/>
பொன்னரசி நாரணனார் தேவி புகழரசி <br/>
மின்னுநவ ரத்தினம்போல் மேனி யழகுடையாள் <br/>
அன்னையவள் வையமெலாம் ஆதரிப்பாள், ஸ்ரீதேவி <br/>
தன்னிரு பொற்றாளே சரண்புகுந்து வாழ்வோமே. <br/>
<br/>
பார்வதி <br/>
<br/>
மலையிலே தான் பிறந்தாள் சங்கரனை மாலையிட்டாள் <br/>
உலையிலே யூதி உலகக் கனல் வளர்ப்பாள் <br/>
நிலையில் உயர்ந்திடுவாள் நேரே அவள் பாதம் <br/>
தலையிலே தாங்கித் தரணிமிசை வாழ்வோமே. <br/>
<br/>
<br/>
<strong> 64. மூன்று காதல் </strong> <br/>
<br/>
முதலாவது சரஸ்வதி காதல் <br/>
<br/>
ராகம் - ஸரஸ்வதி மனோஹரி      தாளம் - திஸ்ர ஏகம் <br/>
<br/>
பிள்ளைப் பிராயத்திலே - அவள் <br/>
          பெண்மையைக் கண்டு மயங்கிவிட் டேனங்கு <br/>
பள்ளிப் படிப்பினிலே - மதி  <br/>
          பற்றிட வில்லை யெனிலுந் தனிப்பட <br/>
வெள்ளை மலரணைமேல் - அவள் <br/>
          வீணையுங் கையும் விரிந்த முகமலர் <br/>
விள்ளும் பொருளமுதம் - கண்டேன்  <br/>
        வெள்ளை மனது பறிகொடுத் தேன் - அம்மா! <br/>
<br/>
ஆடிவரு கையிலே - அவள் <br/>
          அங்கொரு வீதி முனையில் நிற்பாள், கையில் <br/>
ஏடு தரித்திருப்பாள் - அதில் <br/>
          இங்கித மாகப் பதம்படிப் பாள், அதை <br/>
நாடி யருகணைந்தால் - பல <br/>
          ஞானங்கள் சொல்லி இனிமை செய்வாள், "இன்று <br/>
கூடிமகிழ்வ" மென்றால் - விழிக் <br/>
          கோணத்தி லேநகை காட்டிச் செல்வாள், அம்மா! <br/>
<br/>
ஆற்றங் கரைதனிலே - தனி <br/>
          யானதோர் மண்டப மீதினிலே, தென்றற் <br/>
காற்றை நுகர்ந்திருந்தேன் - அங்கு <br/>
          கன்னிக் கவிதை கொணர்ந்து தந்தாள், அதை <br/>
ஏற்று மனமகிழ்ந்தே - "அடி <br/>
          என்னோ டிணங்கி மணம்புரி வாய்" என்று <br/>
போற்றிய போதினிலே - இளம்  <br/>
          புன்னகை பூத்து மறைந்துவிட்டாள், அம்மா! <br/>
<br/>
சித்தந் தளர்ந்ததுண்டோ? - கலைத் <br/>
          தேவியின் மீது விருப்பம் வளர்ந்தொரு <br/>
பித்துப் பிடித்ததுபோல் - பகற் <br/>
          பேச்சும் இரவிற் கனவும் அவளிடை <br/>
வைத்த நினைவை யல்லால் - பிற <br/>
          வாஞ்சை யுண்டோ? வய தங்ஙன மேயிரு <br/>
பத்திரண் டாமளவும் - வெள்ளைப்  <br/>
          பண்மகள் காதலைப் பற்றிநின் றேன், அம்மா! <br/>
<br/>
இரண்டாவது - லக்ஷ்மி காதல் <br/>
<br/>
ராகம் - ஸ்ரீராகம்      தாளம் - திஸ்ர ஏகம் <br/>
<br/>
இந்த நிலையினிலே - அங்கொர் <br/>
          இன்பப் பொழிலி னிடையினில் வேறொரு <br/>
சுந்தரி வந்துநின்றாள் - அவள் <br/>
          சோதி முகத்தின் அழகினைக் கண்டென்றன் <br/>
சிந்தை திறைகொடுத்தேன் - அவள் <br/>
          செந்திரு வென்று பெயர்சொல்லி னாள், மற்றும் <br/>
அந்தத் தின முதலா - நெஞ்சம் <br/>
          ஆரத் தழுவிட வேண்டுகின் றேன், அம்மா! <br/>
<br/>
புன்னகை செய்திடுவாள் - அற்றைப் <br/>
          போது முழுதும் மகிழ்ந்திருப்பேன், சற்றென் <br/>
முன்னின்று பார்த்திடுவாள் - அந்த <br/>
          மோகத்தி லேதலை சுற்றிடுங் காண், பின்னர் <br/>
என்ன பிழைகள் கண்டோ - அவள் <br/>
          என்னைப் புறக்கணித் தேகிடுவாள், அங்கு <br/>
சின்னமும் பின்னமுமா - மனஞ் <br/>
          சிந்தியுளமிக நொந்திடுவேன், அம்மா! <br/>
<br/>
காட்டு வழிகளிலே - மலைக் <br/>
          காட்சியிலே புனல் வீழ்ச்சி யிலே, பல <br/>
நாட்டுப் புறங்களிலே நகர் <br/>
          நண்ணு சிலசுடர் மாடத்தி லே சில <br/>
வேட்டுவர் சார்பினிலே - சில <br/>
          வீர ரிடத்திலும், வேந்த ரிடத்திலும், <br/>
மீட்டு மவள் வருவாள் - கண்ட <br/>
          விந்தை யிலேயின்ப மேற்கொண்டு போம் அம்மா! <br/>
<br/>
மூன்றாவது - காளி காதல் <br/>
<br/>
ராகம் - புன்னாகவராளி      தாளம் - திஸ்ர ஏகம் <br/>
<br/>
பின்னொர் இராவினிலே - கரும் <br/>
          பெண்மை யழகொன்று வந்தது கண்முன்பு, <br/>
கன்னி வடிவமென்றே - களி <br/>
          கண்டு சற்றேயரு கிற்சென்று பார்க்கையில் <br/>
அன்னை வடிவமடா! - இவள் <br/>
          ஆதிபராசக்தி தேவி யடா ! - இவள் <br/>
இன்னருள் வேண்டுமடா! - பின்னர் <br/>
          யாவு முலகில் வசப்பட்டுப் போமடா! <br/>
<br/>
செல்வங்கள் பொங்கிவரும்! - நல்ல <br/>
          தெள்ளறி வெய்தி நலம்பல சார்ந்திடும்; <br/>
அல்லும் பகலுமிங்கே - இவை  <br/>
          அத்தனை கோடிப் பொருளினுள்ளே நின்று <br/>
வில்லை யசைப்பவளை - இந்த <br/>
          வேலை யனைத்தையும் செய்யும் வினைச்சியைத் <br/>
தொல்லை தவிர்ப்பவளை - நித்தம் <br/>
          தோத்திரம் பாடித் தொழுதிடு வோமடா! <br/>
<br/>
<br/>
<strong> 65. ஆறு துணை </strong> <br/>
<br/>
ஓம் சக்தி ஓம் சக்தி ஓம் - பரா சக்தி <br/>
ஓம் சக்தி ஓம் சக்தி ஓம். <br/>
ஓம் சக்தி ஓம் சக்தி ஓம் சக்தி - ஓம் சக்தி <br/>
ஓம் சக்தி ஓம் சக்தி ஓம். <br/>
<br/>
கணபதி ராயன் - அவனிரு <br/>
          காலைப் பிடித் திடுவோம்; <br/>
குண முயர்ந் திடவே - விடுதலை <br/>
          கூடி மகிழ்ந் திடவே.      (ஓம் சக்தி ஓம் சக்தி ஓம்) <br/>
<br/>
சொல்லுக் கடங்காவே - பரா சக்தி <br/>
          சூரத் தனங்க ளெல்லாம்; <br/>
வல்லமை தந்திடுவாள் - பரா சக்தி <br/>
          வாழி யென்றே துதிப்போம்.   (ஓம் சக்தி ஓம் சக்தி ஓம்) <br/>
<br/>
வெற்றி வடிவேலன் - அவனுடை <br/>
          வீரத்தினைப் புகழ்வோம், <br/>
சுற்றி நில்லாதே போ! - பகையே! <br/>
          துள்ளி வருகுது வேல்.   (ஓம் சக்தி ஓம் சக்தி ஓம்) <br/>
<br/>
தாமரைப் பூவினிலே - சுருதியைத் <br/>
          தனியிருந் துரைப்பாள் <br/>
பூமணித் தாளினையே கண்ணி லொற்றிப் <br/>
          புண்ணிய மெய்திடுவோம்.   (ஓம் சக்தி ஓம் சக்தி ஓம்) <br/>
<br/>
பாம்புத் தலைமேலே - நடஞ் செயும் <br/>
          பாதத்தினைப் புகழ்வோம்; <br/>
மாம்பழ வாயினிலே - குழலிசை <br/>
          வண்மை புகழ்ந்திடு வோம்.   (ஓம் சக்தி ஓம் சக்தி ஓம்) <br/>
<br/>
செல்வத் திருமகளைத் - திடங்கொண்டு <br/>
          சிந்தனை செய்திடுவோம்; <br/>
செல்வ மெல்லாந் தருவாள் - நம தொளி <br/>
          திக்க னைத்தும் பரவும் ஓம் சக்தி.   (ஓம் சக்தி ஓம் சக்தி ஓம்) <br/>
<br/>
<br/>
<strong> 66. விடுதலை வெண்பா </strong> <br/>
<br/>
சக்தி பதமே சரணென்று நாம்புகுந்து <br/>
பக்தியினாற் பாடிப் பலகாலும் - முக்திநிலை <br/>
காண்போம், அதனாற் கவலைப் பிணிதீர்ந்து <br/>
பூண்போம் அமரப் பொறி. <br/>
<br/>
பொறிசிந்தும் வெங்கனல்போற் பொய்தீர்ந்து தெய்வ <br/>
வெறிகொண்டால் ஆங்கதுவே வீடாம் - நெறிகொண்ட <br/>
வையமெலாந் தெய்வ வலியன்றி வேறில்லை <br/>
ஐயமெலாந் தீர்ந்த தறிவு. <br/>
<br/>
அறிவிலே தோன்றில் அவனியிலே தோன்றும் <br/>
வறிஞராய்ப் பூமியிலே வாழ்வீர்; - குறிகண்டு <br/>
செல்வமெலாம் பெற்றுச் சிறப்புறவே சக்திதரும் <br/>
வெல்வயிரச் சீர்மிகுந்த வேல். <br/>
<br/>
வேலைப் பணிந்தால் விடுதலையாம்! வேல்முருகன் <br/>
காலைப் பணிந்தால் கவலைபோம் - மேலறிவு <br/>
தன்னாலே தான்பெற்று சக்திசக்தி சக்தியென்று <br/>
சொன்னால் அதுவே சுகம். <br/>
<br/>
சுகத்தினைநான் வேண்டித் தொழுதேன், எப்போதும் <br/>
அகத்தினிலே துன்புற் றழுதேன் - யுகத்தினிலோர் <br/>
மாறுதலைக் காட்டி வலிமை நெறிகாட்டி <br/>
ஆறுதலைத் தந்தாள் அவள். <br/>
<br/>
<br/>
<strong> 67. ஜயம் உண்டு</strong> <br/>
<br/>
ராகம் - காமாஸ்     தாளம் - ஆதி <br/>
<br/>
அனுபல்லவி <br/>
<br/>
ஜயமுண்டு பயமில்லை மனமே ! - இந்த <br/>
ஜன்மத்திலே விடுதலையுண்டு நிலையுண்டு   (ஜய) <br/>
<br/>
அனுபல்லவி <br/>
<br/>
பயனுண்டு பக்தியினாலே - நெஞ்சிற் <br/>
பதிவுற்ற குலசக்தி சரணுண்டு பகையில்லை.   (ஜய) <br/>
<br/>
சரணங்கள் <br/>
<br/>
புயமுண்டு குன்றத்தைப் போலே - சக்தி <br/>
பொற்பாத முண்டு அதன் மேலே, <br/>
நியம மெல்லாம்சக்தி நினைவன்றிப் பிறிதில்லை; குலசக்தி  <br/>
நெறியுண்டு, குறியுண்டு; வெறியுண்டு.   (ஜய) <br/>
<br/>
மதியுண்டு செல்வங்கள் சேர்க்கும் - தெய்வ <br/>
வலியுண்டு தீமையைப் பேர்க்கும். <br/>
விதியுண்டு தொழிலுக்கு விளைவுண்டு; குறைவில்லை <br/>
விசனப்பொய்க் கடலுக்குக் குமரன்கைக் கணையுண்டு.   (ஜய) <br/>
<br/>
அலைபட்ட கடலுக்கு மேலே - சக்தி <br/>
அருளென்னுந் தோணியி னாலே, <br/>
தொலையொட்டிக் கரையுற்றுத் துயரற்று விடுபட்டுத் <br/>
துணிவுற்ற குலசக்தி சரணத்தில் முடிதொட்டு.   (ஜய) <br/>
<br/>
<br/>
<strong> 68. ஆரிய தரிசனம் </strong> <br/>
<br/>
ஓர் கனவு <br/>
<br/>
ராகம் - ஸ்ரீராகம்      தாளம் - ஆதி <br/>
<br/>
கனவென்ன கனவே - என்றன் <br/>
கண் துயி லாது நனவினிலே யுற்ற      (கன) <br/>
<br/>
கானகங் கண்டேன் - அடர் <br/>
கானகங் கண்டேன் - உச்சி <br/>
வானகத்தே வட்ட மதியொளி கண்டேன்.   (கன) <br/>
<br/>
பொற்றிருக் குன்றம் - அங்கொர் <br/>
பொற்றிருக் குன்றம் - அதைச் <br/>
சுற்றி யிருக்கும் சுனைகளும் பொய்கையும்.   (கன) <br/>
<br/>
புத்த தரிசனம் <br/>
<br/>
குன்றத்தின் மீதே - அந்தக்  <br/>
குன்றத்தின் மீதே - தனி <br/>
நின்றதோர் ஆல நெடுமரங் கண்டேன்.      (கன) <br/>
<br/>
பொன்மரத் தின்கீழ் - அந்தப்  <br/>
பொன்மரத் தின்கீழ் - வெறுஞ் <br/>
சின்மய மானதோர் தேவன் இருந்தனன்.   (கன) <br/>
<br/>
புத்த பகவன் - எங்கள் <br/>
புத்த பகவன் - அவன் <br/>
சுத்தமெய்ஞ் ஞானச் சுடர்முகங் கண்டேன்.   (கன) <br/>
<br/>
காந்தியைப் பார்த்தேன் - அவன் <br/>
காந்தியைப் பார்த்தேன் - உபசாந்தியில் மூழ்கத் ததும்பிக் குளித்தனன்.   (கன) <br/>
<br/>
ஈதுநல் விந்தை! - என்னே! <br/>
ஈதுநல் விந்தை! - புத்தன் <br/>
சோதி மறைந்திருள் துன்னிடக் கண்டனன்.   (கன) <br/>
<br/>
பாய்ந்ததங் கொளியே; - பின்னும் <br/>
பாய்ந்ததங் கொளியே; - அருள் <br/>
தேய்ந்த தென்மேனி சிலிர்த்திடக் கண்டேன்.   (கன) <br/>
<br/>
கிருஷ்ணார்ஜுன தரிசனம் <br/>
<br/>
குன்றத்தின் மீதே - அந்தக்  <br/>
குன்றத்தின் மீதே - தனி <br/>
நின்ற பொற்றேரும் பரிகளும் கண்டேன்.   (கன) <br/>
<br/>
தேரின்முன் பாகன் - மணித் <br/>
தேரின்முன் பாகன் - அவன் <br/>
சீரினைக் கண்டு திகைத்துநின் றேனிந்தக்   (கன) <br/>
<br/>
ஓமென்ற மொழியும் - அவன் <br/>
ஓமென்ற மொழியும் - நீலக் <br/>
காமன்றன் உருவுமவ் வீமன்றன் திறலும்   (கன) <br/>
<br/>
அருள் பொங்கும் விழியும் - தெய்வ <br/>
அருள் பொங்கும் விழியும் - காணில் <br/>
இருள் பொங்கு நெஞ்சினர் வெருள் பொங்குந்த் திகிரியும்   (கன) <br/>
<br/>
கண்ணனைக் கண்டேன் - எங்கள் <br/>
கண்ணனைக் கண்டேன் - மணி <br/>
வண்ணனை ஞான மலையினைக் கண்டேன்.   (கன) <br/>
<br/>
சேனைகள் தோன்றும் - வெள்ளச் <br/>
சேனைகள் தோன்றும் - பரி <br/>
யானையுந் தேரும் அளவில் தோன்றும்.   (கன) <br/>
<br/>
கண்ணன்நற் றேரில் - நீலக் <br/>
கண்ணன்நற் றேரில் - மிக <br/>
எண்ணயர்ந் தானொர் இளைஞனைக் கண்டேன்.   (கன) <br/>
<br/>
விசையன்கொ லிவனே! - வ'றல் <br/>
விசையன்கொ லிவனே! - நனி <br/>
இசையும் நன்கிசையுமிங் கிவனுக் கிந்நாமம்.   (விசை) <br/>
<br/>
வீரிய வடிவம்! - என்ன <br/>
வீரிய வடிவம்! - இந்த <br/>
ஆரியன் நெஞ்சம் அயர்ந்ததென் விந்தை!   (விசை) <br/>
<br/>
பெற்றதன் பேறே - செவி <br/>
பெற்றதன் பேறே - அந்தக்  <br/>
கொற்றவன் சொற்கள் செவியுறக் கொண்டேன்.   (பெற்ற) <br/>
<br/>
"வெற்றியை வேண்டேன்; - ஜய <br/>
வெற்றியை வேண்டேன்! - உயிர் <br/>
அற்றிடு மேனும் அவர்தமைத் தீண்டேன்.   (பெற்ற) <br/>
<br/>
சுற்றங் கொல்வேனோ? - என்றன் <br/>
சுற்றங் கொல்வேனோ? - கிளை <br/>
அற்றபின் செய்யும் அரசுமோர் அரசோ?"   (பெற்ற) <br/>
<br/>
மிஞ்சிய அருளால் - மித <br/>
மிஞ்சிய அருளால் - அந்த <br/>
வெஞ்சிலை வீரன் பலசொல் விரித்தான்.   (கன) <br/>
<br/>
இம்மொழி கேட்டான் - கண்ணன் <br/>
இம்மொழி கேட்டான் - ஐயன் <br/>
செம்மலர் வதனத்திற் சிறுநகை பூத்தான்.   (கன) <br/>
<br/>
வில்லினை யெடடா! கையிற் <br/>
வில்லினை யெடடா - அந்தப் <br/>
புல்லியர் கூட்டத்தைப் பூழ்தி செய்திடடா!   (வில்லினை) <br/>
<br/>
வாடி நில்லாதே; - மனம் <br/>
வாடி நில்லாதே; - வெறும் <br/>
பேடியர் ஞானப் பிதற்றல் சொல்லாதே.   (வில்லினை) <br/>
<br/>
ஒன்றுள துண்மை - என்றும் <br/>
ஒன்றுள துண்மை - அதைக் <br/>
கொன்றி டொணாது குறைத்த லொண்ணாது   (வில்லினை) <br/>
<br/>
துன்பமு மில்லை - கொடுந்  <br/>
துன்பமு மில்லை - அதில் <br/>
இன்பமு மில்லை பிறப்பிறப் பில்லை.      (வில்லினை) <br/>
<br/>
படைகளுந் தீண்டா - அதைப்  <br/>
படைகளுந் தீண்டா - அனல் <br/>
சுடவு மொண்ணாது புனல்நனை யாது.   (வில்லினை) <br/>
<br/>
செய்தலுன் கடனே - அறஞ் <br/>
செய்தலுன் கடனே - அதில் <br/>
எய்துறும் விளைவினில் எண்ணம் வைக்காதே   (வில்லினை) <br/>
<br/>
<br/>
<strong> 69. சூரிய தரிசனம் </strong> <br/>
<br/>
ராகம் - பூபாளம் <br/>
<br/>
சுருதி யின்கண் முனிவரும் பின்னே <br/>
          தூமொ ழிப்புல வோர்பலர் தாமும் <br/>
பெரிது நின்றன் பெருமையென் றேத்தும் <br/>
          பெற்றி கண்டுனை வாழ்த்திட வந்தேன்; <br/>
பரிதியே! பொருள் யாவிற்கும் முதலே! <br/>
          பானுவே! பொன்செய் பேரொளித் திரளே! <br/>
கருதி நின்னை வணங்கிட வந்தேன்; <br/>
          கதிர்கொள் வாண்முகம் காட்டுதி சற்றே. <br/>
<br/>
வேதம் பாடிய சோதியைக் கண்டு <br/>
          வேள்விப் பாடல்கள் பாடுதற் குற்றேன்; <br/>
நாத வார்கட லின்னொலி யோடு <br/>
          நற்ற மிழ்ச்சொல் இசையையுஞ் சேர்ப்பேன்; <br/>
காத மாயிரம் ஓர்கணத் துள்ளே <br/>
          கடுகியோடும் கதிரினம் பாடி <br/>
ஆத வா! நினை வாழ்த்திட வந்தேன் <br/>
          அணிகொள் வாண்முகம் காட்டுதி சற்றே. <br/>
<br/>
<br/>
<strong> 70. ஞாயிறு வணக்கம் </strong> <br/>
<br/>
கடலின்மீது கதிர்களை வீசிக் <br/>
          கடுகி வான்மிசை ஏறுதி யையா! <br/>
படரும் வானொளி யின்பத்தைக் கண்டு <br/>
          பாட்டுப்பாடி மகிழ்வன புட்கள். <br/>
உடல் பரந்த கடலுந் தன்னுள்ளே <br/>
          ஒவ்வொரு நுண்டுளி யும்வழி யாகச் <br/>
சுடரும் நின்றன் வடிவையுட் கொண்டே <br/>
          சுருதி பாடிப் புகழ்கின்ற திங்கே. <br/>
<br/>
என்ற னுள்ளங் கடலினைப் போலே <br/>
          எந்த நேரமும் நின்னடிக் கீழே <br/>
நின்று தன்னகத் தொவ்வோர் அணுவும் <br/>
          நின்றன் ஜோதி நிறைந்தது வாகி <br/>
நன்று வாழ்ந்திட செய்குவை யையா! <br/>
          ஞாயிற் றின்கண் ஒளிதருந் தேவா! <br/>
மன்று வானிடைக் கொண்டுல கெல்லாம் <br/>
          வாழ நோக்கிடும் வள்ளிய தேவா! <br/>
<br/>
காதல் கொண்டனை போலும் மண்மீதே, <br/>
          கண்பிறழ் வின்றி நோக்குகின் றாயே! <br/>
மாதர்ப் பூமியும் நின்மிசைக் காதல் <br/>
          மண்டினாள், இதில் ஐயமொன் றில்லை; <br/>
சோதி கண்டு முகத்தில் இவட்கே <br/>
          தோன்று கின்ற புதுநகை யென்னே! <br/>
ஆதித் தாய்தந்தை நீவிர் உமக்கே <br/>
          ஆயி ரந்தரம் அஞ்சலி செய்வேன்.  <br/>
<br/>
<br/>
<strong> 71. ஞான பாநு </strong> <br/>
<br/>
திருவளர் வாழ்க்கை, கீர்த்தி, தீரம், நல் லறிவு, வீரம் <br/>
மருவுபல் கலையின் சோதி வல்லமை யென்ப வெல்லாம், <br/>
வருவது ஞானத் தாலே வையக முழுவதும் எங்கள் <br/>
பெருமைதான் நிலவி நிற்கப் பிறந்தது ஞான பாநு. <br/>
<br/>
கவலைகள் சிறுமை, நோவு, கைதவம், வறுமைத் துன்பம், <br/>
அவலமா மனைத்தைக் காட்டில் அவலமாம் புலைமை யச்சம், <br/>
இவையெலாம் அறிவி லாமை என்பதோர் இருளிற் பேயாம், <br/>
நவமுறு ஞான பாநு நண்ணுக; தொலைக பேய்கள். <br/>
<br/>
அனைத்தையும் தேவர்க்காக்கி அறத்தொழில் செய்யும் மேலோர் <br/>
மனத்திலே சக்தி யாக வளர்வது நெருப்புத் தெய்வம், <br/>
தினத்தொளி ஞானங் கண்டீர் இரண்டுமே சேர்ந்தால் வானோர் <br/>
இனத்திலே, கூடிவாழ்வர் மனிதரென் றிசைக்கும் வேதம். <br/>
<br/>
பண்ணிய முயற்சியெல்லாம் பயனுற வோங்கும், ஆங்கே <br/>
எண்ணிய எண்ண மெல்லாம் எளிதிலே வெற்றி யெய்தும் <br/>
திண்ணிய கருத்தி னோடும் சிரித்திடு முகத்தி னோடும் <br/>
நண்ணிடும் ஞானபாநு அதனை நாம் நன்கு போற்றின். <br/>
<br/>
<br/>
<strong> 72. சோமதேவன் புகழ் </strong> <br/>
<br/>
ஜய சோம, ஜய சோம, ஜய சோம தேவா! <br/>
ஜய ஜய! <br/>
<br/>
சரணம் <br/>
<br/>
நயமுடைய இந்திரனை நாயகத் திட்டாய், <br/>
           வயமிக்க அசு ரரின் மாயையைச் சுட்டாய், <br/>
வியனுலகில் ஆநந்த விண்ணிலவு பெய்தாய், <br/>
           துயர் நீங்கி யென்னுளஞ் சுடர்கொளச் செய்தாய். <br/>
மயல்கொண்ட காதலரை மண்மிசைக் காப்பய் <br/>
           உயவேண்டி இருவருளம் ஒன்றுறக் கோப்பாய்; <br/>
புயலிருண் டேகு முறி யிருள்வீசி வரல்போற் <br/>
          பொய்த்திரள் வருவதைப் புன்னகையில் மாய்ப்பாய்   (ஜய) <br/>
<br/>
<br/>
<strong> 73. வெண்ணிலாவே </strong> <br/>
<br/>
எல்லை யில்லாதோர் வானக் கடலிடை <br/>
          வெண்ணிலாவே! - விழிக் <br/>
   கின்ப மளிப்பதோர் தீவென் றிலகுவை <br/>
          வெண்ணிலாவே! <br/>
சொல்லையும் கள்ளையும் நெஞ்சையுஞ் சேர்த்திங்கு <br/>
          வெண்ணிலாவே! - நின்றன் <br/>
   சோதி மயக்கும் வகையது தானென்சொல் <br/>
          வெண்ணிலாவே! <br/>
நல்ல ஒளியின் வகைபல கண்டிலன் <br/>
          வெண்ணிலாவே! - இந்த  <br/>
    நனவை மறந்திடச் செய்வது கண்டிலன் <br/>
          வெண்ணிலாவே!  <br/>
கொல்லும் அமிழ்தை நிகர்த்திடுங் கள்ளொன்று <br/>
          வெண்ணிலாவே! - வந்து <br/>
    கூடியிருக்குது நின்னொளி யோடிங்கு <br/>
          வெண்ணிலாவே! <br/>
<br/>
மாதர் முகத்தை நினக்கிணை கூறுவர் <br/>
          வெண்ணிலாவே! - அஃது <br/>
    வயதிற் கவலையின் நோவிற் கெடுவது <br/>
          வெண்ணிலாவே!   <br/>
காத லொருத்தி இளைய பிராயத்தள் <br/>
          வெண்ணிலாவே! - அந்தக் <br/>
   காமன்றன் வில்லை யிணைத்த புருவத்தள் <br/>
          வெண்ணிலாவே! <br/>
மீதெழும் அன்பின் விலைபுன் னகையினள் <br/>
          வெண்ணிலாவே! - முத்தம் <br/>
   வேண்டிமுன் காட்டு முகத்தின் எழிலிங்கு <br/>
          வெண்ணிலாவே! <br/>
சாதல் அழிதல் இலாது நிரந்தரம் <br/>
          வெண்ணிலாவே! - நின் <br/>
  தண்முகந் தன்னில் விளங்குவ தென்னைகொல்? <br/>
          வெண்ணிலாவே! <br/>
<br/>
நின்னொளி யாகிய பாற்கடல் மீதிங்கு <br/>
          வெண்ணிலாவே! - நன்கு <br/>
     நீயும் அமுதும் எழுந்திடல் கண்டனன் <br/>
          வெண்ணிலாவே! <br/>
மன்னு பொருள்க ளனைத்திலும் நிற்பவன் <br/>
          வெண்ணிலாவே! - அந்த <br/>
   மாயன் அப் பாற்கடல் மீதுறல் கண்டனன் <br/>
          வெண்ணிலாவே! <br/>
துன்னிய நீல நிறத்தள் பராசக்தி <br/>
          வெண்ணிலாவே! - இங்கு <br/>
     தோன்றும் உலகவ ளேயென்று கூறுவர் <br/>
          வெண்ணிலாவே!  <br/>
பின்னிய மேகச் சடைமிசைக் கங்கையும் <br/>
          வெண்ணிலாவே! - நல்ல <br/>
    பெட்புற நீயும் விளங்குதல் கண்டனன் <br/>
          வெண்ணிலாவே!  <br/>
<br/>
காதலர் நெஞ்சை வெதுப்புவை நீயென்பர் <br/>
         வெண்ணிலாவே! - நினைக் <br/>
     காதல் செய்வார் நெஞ்சிற் கின்னமு தாகுவை <br/>
          வெண்ணிலாவே!  <br/>
சீத மணிநெடு வானக் குளத்திடை <br/>
          வெண்ணிலாவே! - நீ <br/>
     தேசு மிகுந்தவெண் தாமரை போன்றனை <br/>
          வெண்ணிலாவே!  <br/>
மோத வருங்கரு மேகத் திரளினை <br/>
          வெண்ணிலாவே! - நீ <br/>
    முத்தி ணொளிதந் தழகுறச் செய்குவை <br/>
          வெண்ணிலாவே!  <br/>
தீது புரிந்திட வந்திடும் தீயர்க்கும் <br/>
          வெண்ணிலாவே! - நலஞ் <br/>
  செய்தொளி நல்குவர் மேலவ ராமன்றோ? <br/>
          வெண்ணிலாவே!  <br/>
<br/>
மெல்லிய மேகத் திரைக்குள் மறைந்திடும் <br/>
          வெண்ணிலாவே! - உன்றன் <br/>
    மேனி யழகு மிகைபடக் காணுது <br/>
          வெண்ணிலாவே!  <br/>
நல்லிய லார்யவ னத்தியர் மேனியை <br/>
          வெண்ணிலாவே! - மூடு <br/>
  நற்றிரை மேனி நயமிகக் காட்டிடும் <br/>
          வெண்ணிலாவே!  <br/>
சொல்லிய வார்த்தையில் நாணுற்றனை போலும் <br/>
          வெண்ணிலாவே! - நின் <br/>
   சோதி வதனம் முழுதும் மறைத்தனை <br/>
          வெண்ணிலாவே!  <br/>
புல்லியன் செய்த பிழைபொறுத் தேயருள் <br/>
          வெண்ணிலாவே! - இருள் <br/>
    போகிடச் செய்து நினதெழில் காட்டுதி <br/>
          வெண்ணிலாவே!  <br/>
<br/>
<br/>
<strong> 74. தீ வளர்த்திடுவோம்!</strong> <br/>
யாகப் பாட்டு <br/>
ராகம் - புன்னாகவராளி <br/>
<br/>
பல்லவி <br/>
<br/>
தீ வளர்த்திடுவோம்! - பெருந் <br/>
தீ வளர்த்திடுவோம்! <br/>
<br/>
சரணங்கள் <br/>
<br/>
ஆவியி னுள்ளும் அறிவி னிடையிலும் <br/>
          அன்பை வளர்த்திடுவோம் - விண்ணின் <br/>
   ஆசை வளர்த்திடுவோம் - களி <br/>
           ஆவல் வளர்த்திடுவோம் - ஒரு <br/>
தேவி மகனைத் திறமைக் கடவுளைச் <br/>
          செங்கதிர் வானவனை - விண்ணோர் தமைத் <br/>
     தேனுக் கழைப்பவனைப் - பெருந்திரள் <br/>
          சேர்ந்து பணிந்திடுவோம் - வாரீர்!   (தீ) <br/>
<br/>
சித்தத் துணிவினை மானுடர் கேள்வனைத் <br/>
          தீமை யழிப்பவனை - நன்மை <br/>
  சேர்த்துக் கொடுப்பவனை - பல  <br/>
          சீர்க ளுடையவனைப் - புவி <br/>
அத்தனை யுஞ்சுட ரேறத் திகழ்ந்திடும் <br/>
          ஆரியர் நாயகனை - உருத்திரன் <br/>
    அன்புத் திருமகனை - பெருந்திர <br/>
          ளாகிப் பணிந்திடுவோம் வாரீர்!      (தீ) <br/>
<br/>
கட்டுகள் போக்கி விடுதலை தந்திடுங் <br/>
          கண்மணி போன்றவனை - எம்மைக் <br/>
   காவல் புரிபவனைத் - தொல்லைக் <br/>
          காட்டை யழிப்பவனைத் - திசை <br/>
எட்டும் புகழ்வளர்ந்தோங்கிட - வித்தைகள் <br/>
          யாவும் பழகிடவே - புவிமிசை <br/>
  இன்பம் பெருகிடவே - பெருந்திரள் <br/>
          எய்திப் பணிந்திடுவோம் - வாரீர்      (தீ) <br/>
<br/>
நெஞ்சிற் கவலைகள் நோவுகள் யாவையும் <br/>
          நீக்கிக் கொடுப்பவனை - உயிர் <br/>
  நீளத் தருபவனை - ஒளிர் <br/>
          நேர்மைப் பெருங்கனலை - நித்தம் <br/>
அஞ்ச லெஞ்சே லென்று கூறி எமக்குநல் <br/>
          ஆண்மை சமைப்பவனைப் - பல்வெற்றிகள் <br/>
 ஆக்கிக் கொடுப்பவனைப் - பெருந்திரள் <br/>
          ஆகிப் பணிந்திடுவோம் - வாரீர்!      (தீ) <br/>
<br/>
அச்சத்தைச் சுட்டங்கு சாம்பரு மின்றி <br/>
          அழித்திடும் வானவனைச் - செய்கை <br/>
   ஆற்றுமதிச் சுடரைத் - தடை <br/>
         யற்ற பெருந்திறலை - எம்முள் <br/>
இச்சையும் வேட்கையும் ஆசையும் காதலும் <br/>
          ஏற்றதோர் நல்லறமும் - கலந்தொளி <br/>
    ஏற்றுந் தவக்கனலைப் - பெருந்திரள் <br/>
          எய்திப் பணிந்திடுவோம் - வாரீர்!      (தீ) <br/>
<br/>
வான கத்தைச்சென்று தீண்டுவன் இங்கென்று <br/>
          மண்டி யெழுந்தழலைக் - கவி <br/>
   வாணர்க்கு நல்லமுதைத் - தொழில் <br/>
          வண்ணந் தெரிந்தவனை - நல்ல <br/>
தேனையும் பாலையும் நெய்யையும் சோற்றையும் <br/>
          தீம்பழம் யாவினையும் - இங்கேயுண்டு <br/>
   தேக்கிக் களிப்பவனைப் - பெருந்திரள் <br/>
          சேர்ந்து பணிந்திடுவோம் - வாரீர்!      (தீ) <br/>
<br/>
சித்திர மாளிகை பொன்னொளிர் மாடங்கள் <br/>
          தேவத் திருமகளிர் - இன்பத் <br/>
  தேக்கிடுந் தேனிசைகள் - சுவை <br/>
          தேறிடு நல்லிளமை - நல்ல <br/>
முத்து மணிகளும் பொன்னும் நிறைந்த <br/>
          முழுக்குடம் பற்பலவும் - இங்கேதர <br/>
    முற்பட்டு நிற்பவனைப் - பெருந்திரள் <br/>
          மொய்த்துப் பணிந்திடுவோம் வாரீர்!   (தீ) <br/>
<br/>
<br/>
<strong> 75. வேள்வித் தீ </strong><br/>
<br/>
ராகம் - நாதநாமக்கிரியை      தாளம் - சதுஸ்ர ஏகம் <br/>
<br/>
ரிஷிகள்: எங்கள் வேள்விக் கூடமீதில் <br/>
                  ஏறுதே தீ! தீ! - இந்நேரம் <br/>
     பங்க முற்றே பேய்க ளோடப் <br/>
                 பாயுதே தீ! தீ! இந்நேரம். <br/>
<br/>
அசுரர்: தோழரே,  நம் ஆவி வேகச் <br/>
                சூழுதே தீ! தீ! - ஐயோ! நாம் <br/>
      வாழ வந்த காடு வேக <br/>
                   வந்ததே தீ! தீ! - அம்மாவோ! <br/>
<br/>
ரிஷிகள்: பொன்னை யொத்தோர் வண்ணமுற்றான் <br/>
                போந்து விட்டானே! - இந்நேரம் <br/>
    சின்ன மாகிப் பொய் யரக்கர் <br/>
                 சிந்தி வீழ்வாரே! - இந்நேரம். <br/>
<br/>
அசுரர்: இந்திராதி தேவர் தம்மை <br/>
                      ஏசி வாழ்ந்தோமே - ஐயோ! நாம் <br/>
       வெந்து போக மானிடர்க்கோர் <br/>
                    வேதமுண்டாமோ! - அம்மாவோ! <br/>
<br/>
ரிஷிகள்: வானை நோக்கிக் கைகள் தூக்கி <br/>
                      வளருதே தீ! தீ! - இந்நேரம், <br/>
         ஞான மேனி உதய கன்னி <br/>
                      நண்ணி விட்டாளே! - இந்நேரம் <br/>
<br/>
அசுரர்: கோடி நாளாய் இவ்வனத்திற் <br/>
                      கூடி வாழ்ந்தோமே - ஐயோ! நாம் <br/>
         பாடி வேள்வி மாந்தர் செய்யப்  <br/>
                    பண்பிழந் தோமே! - அம்மாவோ! <br/>
<br/>
ரிஷிகள்: காட்டில் மேயுங் காளை போன்றான் <br/>
                        காணுவீர் தீ! தீ! - இந்நேரம் <br/>
         ஓட்டியோட்டிப் பகையை யெல்லாம் <br/>
                    வாட்டு கின்றானே! - இந்நேரம். <br/>
<br/>
அசுரர்: வலி யிலாதார் மாந்த ரென்று <br/>
                     மகிழ்ந்து வாழ்ந்தோமே - ஐயோ! நாம் <br/>
         கலியை வென்றோர் வேத வுண்மை <br/>
                      கண்டு கொண்டாரே! - அம்மாவோ! <br/>
<br/>
ரிஷிகள்: வலிமை மைந்தன் வேள்வி முன்னோன் <br/>
                      வாய்திறந் தானே! - இந்நேரம் <br/>
          மலியு நெய்யுந் தேனுமுண்டு <br/>
                     மகிழ வந்தானே! - இந்நேரம். <br/>
<br/>
அசுரர்: உயிரை விட்டும் உணர்வை விட்டும் <br/>
                      ஓடி வந்தோமே - ஐயோ! நாம் <br/>
         துயிலுடம்பின் மீதிலுந் தீ <br/>
                    தோன்றி விட்டானே! - அம்மாவோ! <br/>
<br/>
ரிஷிகள்: அமரர் தூதன் சமர நாதன் <br/>
                        ஆர்த் தெழுந்தானே! - இந்நேரம் <br/>
           குமரி மைந்தன் எமது வாழ்விற் <br/>
                      கோயில் கொண்டானே! - இந்நேரம். <br/>
<br/>
அசுரர்: வருணன் மித்ரன் அர்ய மானும் <br/>
                     மதுவை உண்பாரே - ஐயோ! நாம் <br/>
          பெருகு தீயின் புகையும் வெப்பும் <br/>
                       பின்னி மாய்வோமே! - அம்மாவோ! <br/>
<br/>
ரிஷிகள்: அமர ரெல்லாம் வந்து நம்முன் <br/>
                       அவிகள் கொண்டாரே! - இந்நேரம் <br/>
           நமனு மில்லை பகையு மில்லை <br/>
                       நன்மை கண்டோமே! - இந்நேரம் <br/>
<br/>
அசுரர்: பகனு மிங்கே யின்ப மெய்திப் <br/>
                       பாடுகின்றானே - ஐயோ! நாம் <br/>
          புகையில் வீழ இந்திரன் சீர் <br/>
                      பொங்கல் கண்டீரோ! - அம்மாவோ! <br/>
<br/>
ரிஷிகள்: இளையும் வந்தாள் கவிதை தந்தாள் <br/>
                       இரவி வந்தானே! - இந்நேரம் <br/>
            விளையுமெங்கள் தீயினாலே <br/>
                         மேன்மையுற்றோமே! - இந்நேரம் <br/>
<br/>
ரிஷிகள்: அன்ன முண்பீரே பாலும் நெய்யும் <br/>
                         அமுது முண்பீரே! - இந்நேரம் <br/>
         ம'ன்ன'  நின்றீர் தேவ ரெங்கள் <br/>
                          வேள்வி கொள்வீரே! - இந்நேரம் <br/>
<br/>
ரிஷிகள்: சோமமுண்டு தேர்வு நல்கும் <br/>
                      ஜோதி பெற்றோமே! - இந்நேரம் <br/>
           தீமை தீர்ந்தே வாழியின்பஞ் <br/>
                        சேர்த்து விட்டோமே! - இந்நேரம் <br/>
<br/>
ரிஷிகள்: உடலுயிர்மே லுணர்விலுந் தீ <br/>
                       ஓங்கி விட்டானே! - இந்நேரம் <br/>
           கடவுளர் தாம் எம்மை வாழ்த்தி <br/>
                       கை கொடுத்தாரே! - இந்நேரம் <br/>
<br/>
ரிஷிகள்: எங்கும் வேள்வி அமர ரெங்கும் <br/>
                         யாங்கணும் தீ! தீ! - இந்நேரம் <br/>
            தங்கு மின்பம் அமர வாழ்க்கை <br/>
                          சார்ந்து நின்றோமே! - இந்நேரம் <br/>
<br/>
ரிஷிகள்: வாழ்க தேவர்! - வாழ்க வேள்வி! <br/>
                       மாந்தர் வாழ்வாரே! - இந்நேரம் <br/>
             வாழ்க வையம்! வாழ்க வேதம்! <br/>
                          வாழ்க தீ! தீ! தீ! - இந்நேரம் <br/>
<br/>
<br/>
<strong> 76. கிளிப்பாட்டு </strong> <br/>
<br/>
திருவைப் பணிந்து நித்தம் செம்மைத் தொழில் புரிந்து <br/>
வருக வருவதென்றே - கிளியே! - மகிழ்வுற் றிருப்போமடி! <br/>
<br/>
வெற்றி செயலுக் குண்டு விதியின் நியமமென்று, <br/>
கற்றுத் தெளிந்த பின்னும் - கிளியே! - கவலைப் படலாகுமோ? <br/>
<br/>
துன்ப நினைவுகளும் சோர்வும் பயமு மெல்லாம் <br/>
அன்பில் அழியுமடீ! - கிளியே! - அன்புக் கழிவில்லை காண்! <br/>
<br/>
ஞாயிற்றை யெண்ணி யென்றும் நடுமை நிலை பயின்று, <br/>
ஆயிர மாண் டுலகில் - கிளியே! - அழிவின்றி வாழ்வோமடீ! <br/>
<br/>
தூய பெருங்கனலைச் சுப்பிர மண்ணி யனை <br/>
நேயத்துடன் பணிந்தால் - கிளியே! நெருங்கித் துயர் வருமோ? <br/>
<br/>
<br/>
<strong> 77. யேசு கிறிஸ்து </strong> <br/>
<br/>
'ஈசன் வந்து சிலுவையில் மாண்டான். <br/>
              எழுந்து யிர்த்தனன் நாள் ஒரு மூன்றில் <br/>
நேசமாமரியா' மக்த லேநா <br/>
            நேரிலே இந்தச் செய்தியைக் கண்டாள். <br/>
தேசத் தீர் இதன் உட்பொருள் கேளீர்; <br/>
             தேவர் வந்து நமக்குட் புகுந்தே <br/>
நாச மின்றி நமை நித்தங் காப்பார்; <br/>
              நம் அகந்தையை நாம் கொன்று விட்டால். <br/>
<br/>
அன்புகாண் மரியா மக்த லேநா <br/>
             ஆவி காணிதிர் யேசு கிறிஸ்து; <br/>
முன்பு தீமை வடிவினைக் கொன்றால் <br/>
              மூன்று நாளினில் நல்லுயிர் தோன்றும்; <br/>
பொன்பொ லிந்த முகத்தினிற் கண்டே <br/>
             போற்றுவாள் அந்த நல்லுயிர் தன்னை; <br/>
அன்பெனும் மரியா மக்த லேநா <br/>
            ஆஹ! சாலப் பெருங்கிளி யிஃதே. <br/>
<br/>
உண்மை யென்ற சிலுவையிற் கட்டி <br/>
             உணர்வை ஆணித் தவங்கொண்டடித்தால் <br/>
வண்மைப் பேருயிர் யேசு கிறிஸ்து <br/>
              வான மேனியில் அங்கு விளங்கும்; <br/>
பெண்மைகாண் மரியா மக்த லேநா, <br/>
             பேணும் நல்லறம் யேசு கிறிஸ்து, <br/>
நுண்மை கொண்ட பொருளிது கண்டீர் <br/>
         நொடியி லிஃது பயின்றிட லாகும். <br/>
<br/>
<br/>
<strong>  78. அல்லா </strong><br/>
<br/>
பல்லவி <br/>
<br/>
அல்லா! அல்லா! அல்லா! <br/>
<br/>
சரணங்கள் <br/>
<br/>
பல்லாயிரம் பல்லாயிரம் கோடி கோடி யண்டங்கள் <br/>
எல்லாத் திசையிலுமோ ரெல்லை யில்லாவெளி வானிலே! <br/>
நில்லாது சுழன்றோட! நியமஞ் செய்தருள் நாயகன் <br/>
சொல்லாலும் மனத்தாலுந் தொடரொணாத பெருஞ்சோதி!   <br/>
                       (அல்லா, அல்லா, அல்லா!) <br/>
<br/>
கல்லாதவராயினும் உண்மை சொல்லாதவ ராயினும் <br/>
பொல்லாதவராயினும் தவமில் லாதவ ராயினும் <br/>
நல்லாருரை நீதியின்படி நில்லாதவ ராயினும் <br/>
எல்லோரும் வந்தேத்து மளவில் யமபயங் கெடச் செய்பவன்    <br/>
                      (அல்லா, அல்லா, அல்லா!) <br/>
</ul>
<hr noshade=""/>
This file was last revised on 17 August 2020. <br/>
Feel free to send the corrections to the webmaster. <br/>

</ul></html>
