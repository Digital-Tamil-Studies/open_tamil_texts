<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>tirumantiram of tirumUlar -part IIc  (1419-1703)</title>
</head>
<body>
<body bgcolor="white" text="#800000">
<center><img src="pmdr0.gif"/></center>
<hr noshade="" width="50%"/><br/>
<center><h2> tirumantiram of tirumUlar - part IIc <br/>
(in Tamil Script, utf-8 format) <p>
திருமந்திரம் - (திருமூலர்)<br/>
ஐந்தாம் தந்திரம் (1419 - 1572) , <br/>ஆறாம் தந்திரம்  (1573-1703)<br/>
</p></h2></center>
<hr noshade="" width="50%"/><br/>
<hr noshade=""/><br/>
This webpage presents the Etxt in Tamil script but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>

Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.

In case of difficulties send an email request to <a href="mailto:kalyan@geocities.com">
kalyan@geocities.com</a> or <a href="mailto:kumar@vt.edu">
kumar@vt.edu</a><br/>
<br/>

c  Project Madurai 2001<br/>
Project Madurai is an open, voluntary, worldwide initiative devoted to preparation of <br/>
electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<dd> <b><a href="http://www.projectmadurai.org/">http://www.projectmadurai.org/ </a></b><br/>
You are welcome to freely distribute this file, provided this header page is kept intact.<br/>
<hr noshade=""/>
<h3><center> திருமந்திரம் - ஐந்தாம் தந்திரம்  (1419-1572)</center></h3>
<br/>
1. சுத்த சைவம்<br/>
<br/>
1419<br/>
ஊரும் உலகமும் ஓக்கப் படைக்கின்ற<br/>
பேரறி வாளன் பெருமை குறித்திடின்<br/>
மேருவும் மூவுல காளி யிலங்கெழுந்<br/>
தாரணி நால்வகைச் சைவமு மாமே.             1<br/>
<br/>
1420<br/>
சத்தும் அசத்துஞ் சதசத்துந் தான்கண்டு<br/>
சித்தும் அசித்துஞ் சேர்வுறா மேநீத்த<br/>
சுத்தம் அசுத்தமுந் தோய்வுறா மேநின்று<br/>
நித்தம் பரஞ்சுத்த சைவர்க்கு நேயமே.               2<br/>
<br/>
1421<br/>
கற்பன கற்றுக் கலைமன்னு மெய்யோகம்<br/>
முற்பத ஞான முறைமுறை நண்ணியே<br/>
சொற்பத மேவித் துரிசற்று மேலான<br/>
தற்பரங் கண்டுளோர் சைவசித் தாந்தரே.             3<br/>
<br/>
1422<br/>
வேதாந்தஞ் சுத்தம் விளங்கிய சித்தாந்த<br/>
நாதாந்தங் கண்டோர் நடுக்கற்ற காட்சியர்<br/>
புதாந்த போதாந்த மாதுப் புனஞ்செய்ய<br/>
நாதாந்த பூரணர் ஞானநே யத்தரே.           4<br/>
<br/>
2.  அசுத்த சைவம்<br/>
1423.<br/>
இணையார் திருவடி ஏத்துஞ் சீரங்கத்<br/>
தினையார்  இணைக்குழை யீரணை முத்திரை<br/>
குணமா ரிணைக்கண்ட மாலையுங் குன்றா<br/>
தணைவாஞ் சரியை கிரியையி னார்க்கே.            1<br/>
<br/>
1424<br/>
காதுப்பொ னார்ந்த கடுக்கன் இரண்டுசேர்த்<br/>
தோதுந் திருமேனி யுட்கட் டிரண்டுடன்<br/>
சோதனை செய்து துவாதெச மார்க்கராய்<br/>
ஓதி யிருப்பார் ஒருசைவ ராகுமே.           2<br/>
<br/>
1425<br/>
கண்டங்கள் ஒன்பதுங் கண்டவர் கண்டனர்<br/>
கண்டங்கள் ஒன்பதுங் கண்டாய் அரும்பொருள்<br/>
கண்டங்கள் ஒன்பதுங் கண்டவர் கண்டமாங்<br/>
கண்டங்கள் கண்டோர் கடுஞ்சுத்த சைவரே.           3<br/>
<br/>
1426<br/>
ஞானி புவியெழு நன்னூ லனைத்துடன்<br/>
மோன திசையும் முழுஎண்ணெண் சித்தியும்<br/>
ஏனை நிலமும் எழுதா மறையீறுங்<br/>
கோனொடு தன்னையுங் காணுங் குணத்தனே.          4<br/>
<br/>
3.  மார்க்க சைவம்<br/>
<br/>
1427<br/>
பொன்னாற் சிவசாத னம்பூதி சாதனம்<br/>
நன்மார்க்க சாதனம் மாஞான சாதனந்<br/>
துன்மார்க்க சாதனந் தோன்றாத சாதனஞ்<br/>
சன்மார்க்க சாதன மாஞ்சுத்த சைவர்க்கே.           1<br/>
<br/>
1428.<br/>
கேடறு ஞானி கிளர்ஞான பூபதி<br/>
பாடறு வேதாந்த சித்தாந்த பாகத்தின்<br/>
ஊடுறு ஞானோ தயனுண்மை முத்தியோன்<br/>
பாடுறு சத்தசை வப்பத்த நித்தனே.             2<br/>
<br/>
1429<br/>
ஆகமம் ஒன்பான் அதிலான நாலேழு<br/>
மோகமில் நாலேழு முப்பேத முற்றுடன்<br/>
வேகமில் வேதாந்த சித்தாந்த மெய்மேயொன்<br/>
றாக முடிந்த வருஞ்சுத்த சைவமே.           3<br/>
<br/>
1430<br/>
சுத்தம் அசுத்தந் துரியங்கள் ஓரேழுஞ்<br/>
சத்தும் அசத்துந் தணந்த பராபரை<br/>
உய்த்த பராபரை யுள்ளாம் பராபரை<br/>
அத்தன் அருட்சத்தி யாய்எங்கு மாமே.           4<br/>
<br/>
1431<br/>
சத்தும் அசுத்துந்  தணந்தவர் தானாகிச்<br/>
சித்தும் அசித்துந் தெரியாச் சிவோகமாய்<br/>
முத்தியுள் ஆனந்த சத்தியுள் மூழ்கினார்<br/>
சித்தியு மங்கே சிறந்துள தானே.            5<br/>
<br/>
1432.<br/>
தன்னைப் பரனைச் சதாசிவன் என்கின்ற<br/>
மன்னைப் பதிபசு பாசத்தை மாசற்ற<br/>
முன்னைப் பழமல முன்கட்டை வீட்டினை<br/>
உன்னத் தகுஞ்சுத்த சைவர் உபாயமே.            6<br/>
<br/>
1433<br/>
பூரணம் தன்னிலே வைத்தற்ற வப்போதே<br/>
மாரண மந்த  மதித்தானந் தத்தோடு<br/>
நேரென ஈராறு நீதி நெடும் போகங்<br/>
காரண மாஞ்சுத்த சைவர்க்குக் காட்சியே.            7<br/>
<br/>
1434<br/>
மாறாத ஞான மதிப்பற மாயோகந்<br/>
தேறாத சிந்தையைத் தேற்றிச் சிவமாக்கிப்<br/>
பேறான பாவனை பேணி நெறிநிற்றல்<br/>
கூறாகு ஞானி சரிதை குறிக்கிலே.             8<br/>
<br/>
1435<br/>
வேதாந்தங் கண்டோர் பிரமமித் தியாதரர்<br/>
நாதாந்தங் கண்டோர் நடுக்கற்ற யோகிகள்<br/>
வேதாந்த மல்லாத சித்தாந்தங் கண்டுளோர்<br/>
சாதா ரணமன்ன சைவர் உபாயமே.           9<br/>
<br/>
1436<br/>
விண்ணினைச் சென்றணு காவியன் மேகங்கள்<br/>
கண்ணினைச் சென்றணு காப்பல காட்சிகள்<br/>
எண்ணினைச் சென்றணு காம லெணப்படும்<br/>
அண்ணலைச் சென்றணு காபசு பாசமே.         10<br/>
<br/>
1437<br/>
ஒன்றும் இரண்டும் இலதுமாய் ஒன்றாக<br/>
நின்று சமய நிராகார நீங்கியே<br/>
நின்று பராபரை நேயத்தைப் பாதத்தாற்<br/>
சென்று சிவமாதல் சித்தாந்த சித்தியே.           11<br/>
<br/>
4. கடுஞ் சுத்த சைவம்<br/>
<br/>
1438.<br/>
வேடம் கடந்து விகிர்தன்தன் பால்மேனி<br/>
ஆடம் பரமின்றி ஆசாபா சம்செற்றுப்<br/>
பாடொன்று பாசம் பசுத்துவம் பாழ்படச்<br/>
சாடும் சிவபோ தகர்சுத்த சைவரே.               1<br/>
<br/>
1439<br/>
உடலான ஐந்தையும் ஓராறும் ஐந்து<br/>
மடலான மாமாயை மற்றுள்ள நீவப்<br/>
படலான கேவல பாசந் துடைத்துத்<br/>
திடமாய்த் தனையுறல் சித்தாந்த மார்க்கமே.          2<br/>
<br/>
1440.<br/>
சுத்தச் சிவனுரை தானத்தில் தோயாமல்<br/>
முத்தர் பதப்பொருள் முத்திவித் தாமூலம்<br/>
அத்தகை யான்மா அரனை அடைந்தற்றாற்<br/>
சுத்த சிவமாவ ரேசுத்த சைவரே.             3<br/>
<br/>
1441.<br/>
நானென்றும் தானென்றும் நாடிநான் சாரவே<br/>
தானென்று நானென் றிரண்டிலாத் தற்பதந்<br/>
தானென்று நானென்ற தத்துவ நல்கலால்<br/>
தானென்று நானென்றுஞ் சாற்றகில் லேனே.         4<br/>
<br/>
1442<br/>
சாற்றரி தாகிய தத்துவஞ் சித்தித்தால்<br/>
ஆற்றரி தாகிய ஐந்தும் அடங்கிடும்<br/>
மேற்றிகழ் ஞானம் விளக்கொளி யாய்நிற்கும்<br/>
பாற்பர சாயுச்சிய மாகும் பதியே.            5<br/>
<br/>
5. சரியை<br/>
<br/>
1443<br/>
நேர்ந்திடு மூல சரியை நெறியிதென்<br/>
றாய்ந்திடுங் காலாங்கி கஞ்ச மலையமான்<br/>
ஓர்ந்திடுங் கந்துரு கேண்மின்கள் பூதலத்<br/>
தோர்ந்திடுஞ் சுத்த சைவத் துயிரதே.              1<br/>
<br/>
1444.<br/>
உயிர்க்குயி ராய்நிற்றல் ஒண்ஞான பூசை<br/>
உயிர்க்கொளி நோக்கல் மகாயோக பூசை<br/>
உயிர்ப்பெறு மாவா கனம்புறப் பூசை<br/>
செயிற்கடை நேசஞ் சிவபூசை யாமே.            2<br/>
<br/>
1445.<br/>
நாடு நகரமும் நற்றிருக் கோயிலுந்<br/>
தேடித் திரிந்து சிவபெரு மான்என்று<br/>
பாடுமின் பாடிப் பணிமின் பணிந்தபின்<br/>
கூடிய நெஞ்சத்துக் கோயிலாய்க் கொள்வனே.         3<br/>
<br/>
1446.<br/>
பத்தர் சரிதை படுவோர் கிரியையோர்<br/>
அத்தகு தொண்டர் அருள்வேடத் தாகுவோர்<br/>
சுத்த வியமாதி சாதகர் தூயோகர்<br/>
சித்தர் சிவஞானஞ் சென்றெய்து வோர்களே.         4<br/>
<br/>
1447<br/>
சார்ந்தமெய்ஞ் ஞானத்தோர் தானவ னாயினோர்<br/>
சேர்ந்தவெண் யோகத்தர் சித்தர் சமாதியோர்<br/>
ஆய்ந்த கிரியையோர் அருச்சனை தப்பாதோர்<br/>
நேர்ந்த சரியையோர் நீள்நிலத் தோரே.           5<br/>
<br/>
1448.<br/>
கிரியை யோகங்கள் கிளர்ஞான பூசை<br/>
அரிய சிவனுரு அமரும் அரூபந்<br/>
தெரியும் பருவத்துத் தேர்ந்திடும் பூசை<br/>
உரியன நேயத் துயர்பூசை யாமே.            6<br/>
<br/>
1449.<br/>
சரியாதி நான்குந் தருஞான நான்கும்<br/>
விரிவான வேதாந்த சித்தாந்த மாறும்<br/>
பொருளா னதுநந்தி பொன்னகர் போந்து<br/>
மருளாகு மாந்தர் வணங்கவைத் தானே.          7<br/>
<br/>
1450<br/>
சமையம் பலசுத்தித் தன்செயல் அற்றிடும்<br/>
அமையும் விசேடமும் அரன்மந் திரசுத்தி<br/>
சமைய நிருவாணங் கலாசுத்தி யாகும்<br/>
அமைமன்னு ஞானமார்க் கம்அபிடேகமே.        8<br/>
<br/>
6. கிரியை<br/>
1451<br/>
பத்துத் திசையும் பரமொரு தெய்வமுண்<br/>
டெத்திக் கிலரில்லை என்பதின் அமலர்க்<br/>
கொத்துத் திருவடி நீழல் சரணெனத்<br/>
தத்தும் வினைக்கடல் சாராது காணுமே.            1<br/>
<br/>
1452.<br/>
கானுறு கோடி கடிகமழ் சந்தனம்<br/>
வானுறு மாமல ரிட்டு வணங்கினும்<br/>
ஊனினை நீக்கி உண்பவர்க் கல்லது<br/>
தேனமர் பூங்கழல் சேரவொண் ணாதே.               2<br/>
<br/>
1453. <br/>
கோனக்கன் றாயே குரைகழல் ஏத்துமின்<br/>
ஞானக்கன் றாகிய நடுவே யுழிதரும்<br/>
வானக்கன் றாகிய வானவர் கைதொழு<br/>
மானக்கன் றீசன் அருள்வள்ள மாமே.            3<br/>
<br/>
1454.<br/>
இதுபணிந் தெண்டிசை மண்டிலம் எல்லாம்<br/>
அதுபணி செய்கின் றவளொரு கூறன்<br/>
இதுபணி மானுடர் செய்பணி யீசன்<br/>
பதிபணி செய்வது பத்திமை காணே.          4<br/>
<br/>
1455.<br/>
பத்தன் கிரியை சரியை பயில்வுற்றுச்<br/>
சுத்த அருளால் துரிசற்ற யோகத்தில்<br/>
உய்த்த நெறியுற் றுணர்கின்ற ஞானத்தாற்<br/>
சித்தங் குருவரு ளாற்சிவ மாகுமே.           5<br/>
<br/>
1456.<br/>
அன்பின் உருகுவ நாளும் பணிசெய்வன்<br/>
செம்பொன்செய் மேனி கமலத் திருவடி<br/>
முன்புநின் றாங்கே மொழிவ தெனக்கருள்<br/>
என்பினுட் சோதி இலங்குகின் றானே.           6<br/>
<br/>
<br/>
7. யோகம்<br/>
1457.<br/>
நெறிவழி யேசென்று நேர்மையுள் ஒன்றித்<br/>
தறியிருந் தாற்போல் தம்மை யிருத்திச்<br/>
சொறியினுந் தாக்கினுந் துண்ணென் றுணராக்<br/>
குறியறி வாளர்க்குக் கூடலு மாமே.         1<br/>
<br/>
1458.<br/>
ஊழிதோ றூழிஉணர்ந்தவர்க் கல்லால்<br/>
ஊழிதோ றூழி உணரவுந் தானொட்டான்<br/>
ஆழி அமரும் அரியயன் என்றுளார்<br/>
ஊழி முயன்றும் ஒருச்சியு ளானே.          2<br/>
<br/>
1459<br/>
பூவினிற் கந்தம் பொருந்திய வாறுபோற்<br/>
சீவனுக் குள்ளே சிவமணம் பூத்தது<br/>
ஓவியம் போல உணர்ந்தறி வாளர்க்கு<br/>
நாவி யணைந்த நடுதறி யாமே.             3<br/>
<br/>
1460.<br/>
உய்ந்தனம் என்பீர் உறுபொருள் காண்கிலீர்<br/>
கந்த மலரிற் கலக்கின்ற நந்தியைச்<br/>
சிந்தை யுறவே தெளிந்திருள் நீங்கினால்<br/>
முந்தைப் பிறவிக்கு மூலவித் தாமே.         4<br/>
<br/>
1461<br/>
எழுத்தோடு பாடலும் எண்ணெண் கலையும்<br/>
பழித்தலைப் பாசப் பிறவியும் நீங்கா<br/>
வழித்தலைச் சோமனோ டங்கி யருக்கன்<br/>
வழித்தலைச் செய்யும் வகையுணர்ந் தேனே.         5<br/>
<br/>
1462<br/>
விரும்பிநின் றேசெயில் மேய்த்தவ ராகும்<br/>
விரும்பிநின் றேசெயின் மெய்யுரை யாகும்<br/>
விரும்பிநின் றேசெயின் மெய்த்தவ மாகும்<br/>
விரும்பிநின் றேசெயில் விண்ணவ னாகுமே.          6<br/>
<br/>
1463.<br/>
பேணிற் பிறவா உலகருள் செய்திடுங்<br/>
காணில் தனது கலவியு ளேநிற்கும்<br/>
நாணில் நகர நெறிக்கே வழிசெயும்<br/>
ஊனிற் சுடுமங்கி யுத்தமன் றானே.          7<br/>
<br/>
1464<br/>
ஒத்தசெங் கோலார் உலப்பிலி மாதவர்<br/>
எத்தனை யாயிரம் வீழ்ந்தனர் எண்ணிலி<br/>
சித்தர்கள் தேவர்கள் மூவர் பெருமையாய்<br/>
அத்த னிவனென்றே அன்புறு வார்களே.          8<br/>
<br/>
1465.<br/>
யோகிக்கு யோகாதி மூன்றுள கொண்டுற்றோர்<br/>
ஆகத் தருகிரி யாதி சரியையாந்<br/>
தாகத்தை விட்ட சரியையொன் றாம்ஒன்றுள்<br/>
ஆதித்தன் பத்தியுள் அன்புவைத் தேனே.           9<br/>
<br/>
1466<br/>
யோகச் சமயமே யோகம் பலவுன்னல்<br/>
யோக விசேடமே அட்டாங்க யோகமாம்<br/>
யோகநிர் வாணமே யுற்ற பரோதயம்<br/>
யோக அபிடேகமே ஒண்சித்தி யுற்றலே.          10<br/>
<br/>
8. ஞானம்<br/>
<br/>
1467<br/>
ஞானத்தின் மிக்க அறநெறி நாட்டில்லை<br/>
ஞானத்தின் மிக்க சமயமும் நன்றன்று<br/>
ஞானத்தின் மிக்கவை நன்முத்தி நல்காவா<br/>
ஞானத்தின் மிக்கார் நரரின்மிக் காரே.          1<br/>
<br/>
1468<br/>
சத்தமுஞ் சத்த மனனும் தகுமனம்<br/>
உய்த்த வுணர்வு முணர்த்தும் அகந்தையுஞ்<br/>
சித்தமென் றிம்மூன்றுஞ் சிந்திக்குஞ் செய்கையுஞ்<br/>
சத்தங் கடந்தவர் பெற்றசன் மார்க்கமே.          2<br/>
<br/>
1469<br/>
தன்பால் உலகுந் தனக்கரு காவதும்<br/>
அன்பா லெனக்கரு ளாவது மாவன<br/>
என்பார்கள் ஞானமும் எய்துஞ் சிவோகமும்<br/>
பின்பாலின் நேயமும் பெற்றிடுந் தானே.         3<br/>
<br/>
1470<br/>
இருக்குஞ் சேம இடம்பிரமமாகும்<br/>
வருக்கஞ் சராசர மாகும் உலகந்<br/>
தருக்கிய ஆசார மெல்லாந் தருமே<br/>
திருக்கிலாஞானத்தைத் தேர்ந்துணர்ந் தோர்க்கே.      4<br/>
<br/>
1471<br/>
அறிவும் அடக்கமும் அன்பும் உடனே<br/>
பிறியா நகர்மன்னும் பேரரு ளாளன்<br/>
குறியுங் குணமுங் குரைகழல் நீங்கா<br/>
நெறியறி வார்க்கிது நீர்த்தொனி யாமே.          5<br/>
<br/>
1472<br/>
ஞானம் விளைந்தெழு கின்றதோர் சிந்தையுள்<br/>
ஏனம் விளைந்தெதி ரேகாண வழிதோறுங்<br/>
கூனல் மதிமண் டலத்தெதிர் நீர்கண்டு<br/>
ஊனம் அறுத்துநின் றொண்சுட ராகுமே.         6<br/>
<br/>
1473<br/>
ஞானிக் குடன்குண ஞானத்தில் நான்குமா<br/>
மோனிக் கிவையொன்றுங் கூடாமுன் மோகித்து<br/>
மேனிற்ற லாஞ்சத்தி வித்தை விளைத்திடுந்<br/>
தானிக் குலத்தோர் சரியை கிரியையே.           7<br/>
<br/>
1474<br/>
ஞானத்தின் ஞானாதி நான்குமா ஞானிக்கு<br/>
ஞானத்தின் ஞானமே நானென தென்னாமல்<br/>
ஞானத்தில் யோகமே நாதாந்த நல்லொளி<br/>
ஞானக் கிரியையே நன்முத்தி நாடலே.          8<br/>
<br/>
1475<br/>
நண்ணிய ஞானத்தின் ஞானாதி நண்ணுவோன்<br/>
புண்ணிய பாவங் கடந்த பிணக்கற்றோன்<br/>
கண்ணிய நேயங் கரைஞானங் கண்டுளோன்<br/>
திண்ணிய சுத்தன் சிவமுத்தன் சித்தனே.           9<br/>
<br/>
1476<br/>
ஞானச் சமயமே நாடுந் தனைக் காண்டல்<br/>
ஞான விசேடமே நாடு பரோதய<br/>
ஞானநிர் வாணமே நன்றறி வானருள்<br/>
ஞானாபி டேகமே நற்குறு பாதமே.             10<br/>
<br/>
9.   சன்மார்க்கம்<br/>
<br/>
1477<br/>
சாற்றுஞ்சன் மார்க்கமாந் தற்சிவ தத்துவத்<br/>
தோற்றங் களான சுருதிச் சுடர்கண்டு<br/>
சீற்றம் ஒழிந்து சிவயோக சித்தராய்க்<br/>
கூற்றத்தை வென்றார் குறிப்பறிந் தார்களே.       1<br/>
<br/>
1478.<br/>
சைவப் பெருமைத் தனிநா யகன்நந்தி<br/>
உய்ய வகுத்த குருநெறி ஒன்றுண்டு<br/>
தெய்வச் சிவநெறி நன்மார்க்கஞ் சேர்ந்துய்ய<br/>
வையத்துள் ளார்க்கு வகுத்தவைத் தானே.        2<br/>
<br/>
1479<br/>
தெரிசிக்கப் பூசிக்கச் சிந்தனை செய்யப்<br/>
பரிசிக்கக் கீர்த்திக்கப் பாதுகஞ் சூடக்<br/>
குருபத்தி செய்யுங் குவலயத் தோர்க்குத்<br/>
தருமுத்திச் சார்பூட்டுஞ் சன்மார்க்கந் தானே.         3<br/>
<br/>
1480<br/>
தெளிவறி யாதார் சிவனை யறியார்<br/>
தெளிவறி யாதார் சீவனு மாகார்<br/>
தெளிவறி  யாதார் சிவமாக மாட்டார்<br/>
தெளிவறி யாதவர் தீரார் பிறப்பே.            4<br/>
<br/>
1481<br/>
தானவ னாகித் தானைந்தா மலஞ்செற்று<br/>
மோனம தாம்மொழிப் பான்முத்த ராவது<br/>
மீனமில் ஞானானு பூதியில் இன்பமுந்<br/>
தாவை னாயுறலானசன் மார்க்கமே.          5<br/>
<br/>
1482<br/>
சன்மார்க்கத் தார்க்கு முகத்தொடு பீடமுஞ்<br/>
சன்மார்க்கத் தார்க்கும் இடத்தொடு தெய்வமுஞ்<br/>
சன்மார்க்கத் தார்க்கு வருக்கந் தரிசனம்<br/>
எம்மார்க்கத் தார்க்கும் இயம்புவன் கேண்மினோ.      6<br/>
<br/>
1483<br/>
சன்மார்க்க சாதனந் தான்ஞான ஞேயமாம்<br/>
பின்மார்க்க சாதனம் பேதையர்க்காய்நிற்கும்<br/>
துன்மார்க்கம் விட்ட துரியத் துரிசற்றார்<br/>
சன்மார்க்கந் தானவ னாகுஞ்சன் மார்க்கமே.        7<br/>
<br/>
1484<br/>
சன்மார்க்க மெய்த வருமருஞ் சீடர்க்குப்<br/>
பின்மார்க்க மூன்றும் பெறவியல் பாமென்றால்<br/>
நன்மார்க்கந் தானே சிவனொடு நாடலே<br/>
சொன்மார்க்க மென்னச்சுருதிகைக்கொள்ளுமே.      8<br/>
<br/>
1485<br/>
அன்னிய பாசமும் ஆகுங் கருமமும்<br/>
முன்னும் அவத்தையும் மூலப் பகுதியும்<br/>
பின்னிய ஞானமும் பேதாதி பேதமுந்<br/>
தன்னொடுங் கண்டவர் சன்மார்க்கத் தோரே.          9<br/>
<br/>
1486<br/>
பசுபாச நீக்கிப் பதியுடன் கூட்டிப்<br/>
கசியாத நெஞ்சங் கசியக் கசிவித்<br/>
தொசியாத வுண்மைச் சொரூபோ தயத்துற்<br/>
றசைவான தில்லாமை யானசன் மார்க்கமே.            10<br/>
<br/>
1487<br/>
மார்க்கஞ்சன் மார்க்கிகள் கிட்ட வகுப்பது<br/>
மார்க்கஞ்சன் மார்க்கமே யன்றிமற் றொன்றில்லை<br/>
மார்க்கஞ்சன் மார்க்க மெனுநெறி வைகாதோர்<br/>
மார்க்கஞ்சன் மார்க்க மாஞ்சித்த யோகமே.          11<br/>
<br/>
10. சகமார்க்கம்<br/>
<br/>
1488<br/>
சன்மார்க்கந் தானே சகமார்க்க மானது<br/>
மனமார்க்க மாமுத்தி சித்திக்குள் வைப்பதாம்<br/>
பின்மார்க்க மானது பேராப் பிறந்திறந்<br/>
துன்மார்க்க ஞானத் துறதியு மாமே.          1<br/>
<br/>
1489<br/>
மருவுந் துவாதச மார்க்கமில் லாதார்<br/>
குருவுஞ் சிவனுஞ் சமயமுங் கூடாம்<br/>
வெருவுந் திருமகள் வீட்டில்லை யாகும்<br/>
உருவுங் கிளையும் ஒருங்கிழப் பாரே.          2<br/>
<br/>
1490<br/>
யோகச் சமாதியின் உள்ளே யகலிடம்<br/>
யோகச் சமாதியின் உள்ளே யுளரொளி<br/>
யோகச் சமாதியின் உள்ளே யுளசத்தி<br/>
யோகச் சமாதி யுகந்தவர் சித்தரே.            3<br/>
<br/>
1491<br/>
யோகமும் போகமும் யோகியர்க் காகுமால்<br/>
யோகஞ் சிவரூபம் உற்றிடும் உள்ளத்தோர்<br/>
போகம் புவியிற் புருடார்த்த சித்திய<br/>
தாகும் இரண்டும் அழியாத யோகிக்கே.            4<br/>
<br/>
1492<br/>
ஆதார சோதனை யானாடி சுத்திகள்<br/>
மேதாதி யீரெண் கலாந்தத்து விண்ணொளி<br/>
போதா லயத்துப் புலன்கர ணம்புந்தி<br/>
சாதா ரணங்கெட லாஞ்ச மார்க்கமே.           5<br/>
<br/>
1493<br/>
பிணங்கிநிற் கின்றவை ஐந்தையும் பின்னை<br/>
அணங்கி யெறிவ னயிர்மன வாளாற்<br/>
கணம்பதி னெட்டுங் கருதும் ஒருவன்<br/>
வணங்கவல் லான் சிந்தை வந்துநின் றானே.      6<br/>
<br/>
1494<br/>
வளங்கனி யொக்கும் வளநிறத் தார்க்கும்<br/>
வளங்கனி யொப்பதோர் வாய்மைய னாகும்<br/>
உளங்கனிந் துள்ள முகந்திருப் பார்க்குப்<br/>
பழங்கனிந் துள்ளே பகுந்துநின் றானே.          7<br/>
<br/>
11.  சற்புத்திர மார்க்கம்<br/>
1495<br/>
மேவிய சற்புத்திர மார்க்க மெய்த்தொழில்<br/>
தாவிப்ப தாஞ்சக மார்க்கம் சகத்தொழில்<br/>
ஆவ திரண்டும் அகன்று சகமார்க்கத்<br/>
தேவியோ டொன்றல் சன்மார்க்கத் தெளிவதே.        1<br/>
<br/>
1496<br/>
பூசித்தல் வாசித்தல் போற்றல் செபித்திடல்<br/>
ஆசற்ற நற்றவம் வாய்மை அழுக்கின்மை<br/>
நேசித்திட் டன்னமும் நீசுத்தி செய்தன்மர்<br/>
றாசற்ற சற்புத் திரமார்க்க மாகுமே.            2<br/>
<br/>
1497<br/>
அறுகாற் பறவை அலர்தேர்ந் துழலும்<br/>
மறுகா நரையன்னந் தாமரை நீலங்<br/>
குறுகா நறுமலர் கொய்வன கண்டுஞ்<br/>
சிறுகால் அறநெறி சேர்கி லாரே.              3<br/>
<br/>
1498<br/>
அருங்கரை யாவது அவ்வடி நீழற்<br/>
பெருங்கரை யாவது பிஞ்ஞக னாணை<br/>
வருங்கரை யேகின்ற மன்னுயிர்க் கெல்லாம்<br/>
ஒருங்கரை யாயுல கேழினொத் தானே.          4<br/>
<br/>
1499<br/>
உயர்ந்தும் பணிந்தும் முகந்துந் தழுவி<br/>
வியந்தும் அரனடிக் கேமுறை செய்மின்<br/>
பயந்தும் பிறவிப் பயனது வாகும்<br/>
பயந்து பிரிக்கிலப் பான்மையு னாமே.           5<br/>
<br/>
1500<br/>
நின்றுதொழுவன் கிடந்தெம் பிரான்தன்னை<br/>
என்றுந் தொழுவன் எழிற்பரஞ் சோதியைத்<br/>
துன்று மலர்தூவித் தொழுமின் தொழுந்தோறுஞ்<br/>
சென்று வெளிப்படுந் தேவர் பிரானே.           6<br/>
<br/>
1501<br/>
திருமன்னுஞ் சற்புத் திரமார்க்கச் சரியை<br/>
உருமன்னி வாழும் உலகத்தீர்கேண்மின்<br/>
கருமன்னு பாசங் கைகூம்பத் தொழுது<br/>
இருமன்னு நாடோறும் இன்புற் றிருந்தே.            7<br/>
<br/>
12.  தாச மார்க்கம்<br/>
1502<br/>
எளியனல் தீப miடல்மலர் கொய்தல்<br/>
அளிதின் மெழுக லதுதூர்த்தல் வாழ்த்தல்<br/>
பளிமணி பற்றல் பன்மஞ் சனமாதி<br/>
தளிதொழில் செய்வது தான்தாசமார்க்கமே.            1<br/>
<br/>
1503<br/>
அதுவிது வாதிப் பரமென் றகல்வர்<br/>
இதுவழி யென்றங் கிறைஞ்சின ரில்லை<br/>
விதிவழி யேசென்று வேந்தனை நாடு<br/>
மதுவிது நெஞ்சில் தணிக்கின்ற வாறே.           2<br/>
<br/>
1504<br/>
அந்திப்பன் திங்க ளதன்பின்பு ஞாயிறு<br/>
சிந்திப்பன் என்றும் ஒருவன் செறிகழல்<br/>
வந்திப்ப வானவர் தேவனை நாடோறும்<br/>
வந்திப்ப தெல்லாம் வகையின் முடிந்ததே.       3<br/>
<br/>
1505<br/>
அண்ணலை வானவர் ஆயிரம் பேர்சொல்லி<br/>
உன்னுவர் உள்மகிழ்ந்துண்ணின் றடிதொழக்<br/>
கண்ணவ னென்று கருது மவர்கட்குப்<br/>
பண்ணவன் பேரன்பு பற்றிநின் றானே.           4<br/>
<br/>
1506<br/>
வாசித்தும் பூசித்தும்மாமலர் கொய்திட்டும்<br/>
பாசிக் குளத்தில்வீழ் கல்லா மனம்பார்க்கின்<br/>
மாசற்ற சோதி மணிமிடற் றாண்ணலை<br/>
நேசத் திருந்த நினைவறி யாரே.          5<br/>
<br/>
13.  சாலோகம்<br/>
<br/>
1507<br/>
சாலோக மாதி சரியாதி யிற்பெறுஞ்<br/>
சாலோகஞ் சாமீபந் தங்குஞ் சரியையால்<br/>
மாலோகஞ் சேரில் வழியாகுஞ் சாரூபம்<br/>
பாலோகம் இல்லாப் பரனுரு வாமே.            1<br/>
<br/>
1508<br/>
சமயங் கிரியையிற் றன்மனங் கோயில்<br/>
சமய மனுமுறை தானே விசேடஞ்<br/>
சமயத்து மூலந் தனைத்தேறன் மூன்றாஞ்<br/>
சமயாபி டேகந் தானாஞ் சமாதியே.          2<br/>
<br/>
14.  சாமீபம்<br/>
<br/>
1509<br/>
பாசம் பசுவான தாகும்இச் சாலோகம்<br/>
பாச மருளான தாகும்இச் சாமீபம்<br/>
பாசஞ் சிரமான தாகும்இச் சாரூபம்<br/>
பாசங் கரைபதி சாயுச் சியமே.            1<br/>
<br/>
15.  சாரூபம்<br/>
<br/>
1510<br/>
தங்கிய சாரூபந் தானெட்டாம் யோகமாந்<br/>
தங்குஞ்சன்மார்க்கந் தனிலன்றிக் கைகூடா<br/>
அங்கத் துடல்சித்தி சாதன ராகுவர்<br/>
இங்கிவ ராக விழிவற்ற யோகமே.           1<br/>
<br/>
1511<br/>
சயிலலோ கத்தினைச் சார்ந்த பொழுதே<br/>
சயிலம தாகுஞ் சராசரம் போலப்<br/>
பயிலுங் குருவின் பதிபுக்க போதே<br/>
கயிலை இறைவன் கதிர்வடி வாமே.          2<br/>
<br/>
16.  சாயுச்சியம்<br/>
<br/>
1512<br/>
சைவஞ் சிவனுடன் சம்பந்த மாவது<br/>
சைவந் தனையறிந் தேசிவஞ் சாருதல்<br/>
சைவஞ் சிவந்தன்னைச் சாராமல் நீங்குதல்<br/>
சைவஞ் சிவானந்தஞ் சாயுச் சியமே.              1<br/>
<br/>
1513<br/>
சாயுச் சியஞ்சாக் கிராதீதஞ் சாருதல்<br/>
சாயுச் சியமுப சாந்தத்துத் தங்குதற்<br/>
சாயுச் சியஞ்சிவ மாதல் முடிவிலாச்<br/>
சாயுச் சியமனத் தானந்த சத்தியே.           2<br/>
<br/>
17.  சத்திநிபாதம்<br/>
<br/>
மந்தம்<br/>
1514<br/>
இருட்டறை மூலை யிருந்த கிழவி<br/>
குருட்டுக் கிழவனைக் கூடல் குறித்துக்<br/>
குருட்டினை நீக்கிக் குணம்பல காட்டி<br/>
மருட்டி யவனை மணம்புரிந் தாளே.          1<br/>
<br/>
1515.<br/>
தீம்புல னான திசையது சிந்திக்கில்<br/>
ஆம்புல னாயறிவார்க்கமு தாய்நிற்குந்<br/>
தேம்புல னான தெளிவறி வார்கட்குக்<br/>
கோம்புல னாடிய கொல்லையு மாமே.         2<br/>
<br/>
1516<br/>
இருள்நீக்கி எண்ணில் பிறவி கடத்தி<br/>
அருள்நீங்கா வண்ணமே யாதியருளும்<br/>
மருள்நீங்கா வானவர் கோனொடுங் கூடிப்<br/>
பொருள்நீங்கா இன்பம் புலம்பயல் தானே.         3<br/>
<br/>
1517<br/>
இருள்சூ ழறையில் இருந்தது நாடிற்<br/>
பொருள்சூழ் விளக்கது புக்கெரிந் தாற்போன்<br/>
மருள்சூழ் மயக்கத்து மாமலர் நந்தி<br/>
அருள்சூழ் இறைவனும் அம்மையு மாமே.          4<br/>
<br/>
மந்ததரம்<br/>
1518<br/>
மருட்டிப் புணர்ந்து மயக்கமும் நீக்கி<br/>
வெருட்டி வினையறுத் தின்பம் விளைத்துக்<br/>
குருட்டினை நீக்கிக் குணம்பல காட்டி<br/>
அருட்டிகழ் ஞான மதுபுரிந் தானே.          5<br/>
<br/>
1519<br/>
கன்னித் துறைபடிந் தாடிய ஆடவர்<br/>
கன்னித் துறைபடிந் தாடுங் கருத்திலர்<br/>
கன்னித் துறைபடிந் தாடுங் கருத்துண்டேற்<br/>
பின்னைப் பிறவி பிறிதில்லை தானே.         6<br/>
<br/>
1520.<br/>
செய்யன் கரியன் வெளியன் நற் பச்சையன்<br/>
எய்த வுணர்ந்தவர் எய்வர் இறைவனை<br/>
மைவென் றகன்ற பகடுரி போர்த்தவெங்<br/>
கைய னிவனென்று காதல்செய் வீரே.          7<br/>
<br/>
1521<br/>
எய்திய காலங்கள் எத்தனை யாயினுந்<br/>
தையலுந் தானுந் தனிநா யகமென்பர்<br/>
வைகலுந் தன்னை வணங்கு மவர்கட்குக்<br/>
கையிற் கருமஞ்செய் காட்டது வாமே.           8<br/>
<br/>
1522<br/>
கண்டுகொண்டோமிரண்டுந்தொடர்ந் தாங்கொளி<br/>
பண்டுபண் டோயும் பரமன் பரஞ்சுடர்<br/>
வண்டுகொண் டாடு மலர்வார் சடையண்ணல்<br/>
நின்றுகண் டார்க்கிருள் நீக்கிநின் றானே.        9<br/>
<br/>
தீவிரம்<br/>
1523<br/>
அண்ணிக்கும் பெண்பிள்ளை அப்பனார் தோட்டத்தில்<br/>
எண்ணிக்கும் ஏழேழ் பிறவி யுணர்விக்கும்<br/>
உண்ணிற்ப தெல்லாம் ஒழிய முதல்வனைக்<br/>
கண்ணுற்று நின்ற கனியது வாகுமே.       10<br/>
<br/>
1524<br/>
பிறப்பை யறுக்கும் பெருந்தவம் நல்கும்<br/>
மறப்பை யறுக்கும் வழிபட வைக்குங்<br/>
குறப்பெண் குவிமுலை கோமள வல்லி<br/>
சிறப்பொடு பூசனை செய்யநின் றார்க்கே.      11<br/>
<br/>
1525<br/>
தாங்குமின் எட்டுத் திசைக்குந் தலைமகன்<br/>
பூங்கமழ் கோதைப் புரிகுழ லாளொடும்<br/>
ஆங்கது சேரும் அறிவுடை யார்கட்குத்<br/>
தூங்கொளி நீலந் தொடர்தலு மாமே.        12<br/>
<br/>
1526<br/>
நணுகினு ஞானக் கொழுந்தொன்று நல்கும்<br/>
பணிகிலும் பன்மலர் தூவிப் பணிவன்<br/>
அணுகிய தொன்றறி யாத வொருவன்<br/>
அணுகும் உலகெங்கு மாவியு மாமே.         13<br/>
<br/>
தீவிரதரம்<br/>
1527<br/>
இருவினை நேரொப்பில் இன்னருட் சத்தி<br/>
குருவென வந்து குணம்பல நீக்கித்<br/>
தருமெனு ஞானத்தால் தன்செய லற்றால்<br/>
திரிமலந் தீர்ந்து சிவனவ னாமே.         14<br/>
<br/>
1528<br/>
இரவும் பகலும் இலாத இடத்தே<br/>
குரவஞ் செய்கின்ற குழலியை உன்னி<br/>
அரவஞ்செய் யாமல் அவளுடன் சேரப்<br/>
பரிவொன்றி லாளும் பராபரை தானே.          15<br/>
<br/>
1529<br/>
மாலை விளக்கும் மதியமும் ஞாயிறுஞ்<br/>
சாலை விளக்குந் தனிச்சுடர் அண்ணலுள்<br/>
ஞானம் விளக்கிய நாதன்என் உள்புகுந்(து)<br/>
ஊனை விளக்கி யுடனிருந் தானே.           16<br/>
<br/>
18.  அருசமயப் பிணக்கம்<br/>
<br/>
1530<br/>
ஆயத்துள் நின்ற அறுசம யங்களுங்<br/>
காயத்துள் நின்ற கடவுளைக் காண்கிலர்<br/>
மாயக் குழியில் விழுவர் மனைமக்கள்<br/>
பாசத்தில் உற்றுப் பதைக்கின்ற வாறே.        1<br/>
<br/>
1531<br/>
உள்ளத்து ளேதான் கரந்தெங்கும் நின்றவன்<br/>
வள்ளல் தலைவன் மலருறை மாதவன்<br/>
பொள்ளற் குரம்பைப் புகுந்து புறப்படுங்<br/>
கள்ளத் தலைவன் கருத்தறி யார்களே.            2<br/>
<br/>
1532<br/>
உள்ளத்தும் உள்ளன் புறத்துள்ளன் என்பவர்க்<br/>
குள்ளத்தும் உள்ளன் புறத்துள்ளன் எம்மிறை<br/>
உள்ளத்தும் இல்லை புறத்தில்லை என்பவர்க்<br/>
குள்ளத்தும் இல்லை புறத்தில்லை தானே.          3<br/>
<br/>
1533<br/>
ஆறு சமயமும் கண்டவர் கண்டிலர்<br/>
ஆறு சமயப் பொருளும் அவனலன்<br/>
தேறுமின் தேறித் தெளிமின் தெளிந்தபின்<br/>
மாறுதல் இன்றி மனைபுக லாமே.               4<br/>
<br/>
1534<br/>
சிவமல்ல தில்லை யறையே சிவமாந்<br/>
தவமல்ல தில்லை தலைப்படு வார்க்கிங்(கு)<br/>
அவமல்ல தில்லை அறுசம யங்கள்<br/>
தவம்வல்ல நந்திதாள் சார்ந்துய்யு நீரே.        5<br/>
<br/>
1535<br/>
அண்ணலை நாடிய ஆறு சமயமும்<br/>
விண்ணவ ராக மிகவும் விரும்பியே<br/>
முண்ணின் றழியு முயன்றில ராதலான்<br/>
மண்ணின் றொழியும் வகையறி யார்களே.         6<br/>
<br/>
1536<br/>
சிவகதி யேகதி மற்றுள்ள எல்லாம்<br/>
பவகதி பாசப் பிறவியொன் றுண்டு<br/>
தவகதி தன்னொடு நேரொன்று தோன்றில்<br/>
அவகதி மூவரும் அவ்வகை யாமே.            7<br/>
<br/>
1537.<br/>
நூறு சமயம் உளவா நுவலுங்கால்<br/>
ஆறு சமயமவ் ஆறுட் படுவன<br/>
கூறு சமயங்கன் கொண்டநெறிநில்லா<br/>
ஈறு பரநெறி யில்லா நெறியன்றே.           8<br/>
<br/>
1538<br/>
கத்துங் கழுதைகள் போலுங் கலதிகள்<br/>
சுத்த சிவமெங்குந் தோய்வற்று நிற்கின்றான்<br/>
குற்றம் தெளியார் குணங்கொண்டு கோதாட்டிப்<br/>
பித்தேறி நாளும் பிறந்திறப் பாரே.        9<br/>
<br/>
1539<br/>
மயங்குகின் றாரு மதிதெளிந் தாரும்<br/>
முயங்கி யிருவினை முழைமுகப் பாச்சி<br/>
இயங்கிப் பெறுவரே லீறது காட்டிற்<br/>
பயங்கெட் டவர்க்கோர் பரநெறி யாமே.        10<br/>
<br/>
1540<br/>
சேயன் அணியன் பிணியிலன் பேர்நந்தி<br/>
தூயன் துளக்கற நோக்கவல் லார்கட்கு<br/>
மாயன் மயக்கிய மானுட ராமவர்<br/>
காயம் விளைக்குங் கருத்தறி யார்களே.         11<br/>
<br/>
1541<br/>
வழியரண் டுக்குமோர் வித்தது வான<br/>
பழியது பார்மிசை வாழ்தல் உறுதல்<br/>
சுழியறி வாளன்றன் சொல்வழி முன்னின்<br/>
றழிவழி வார்நெறி நாடநில் லாரே.           12<br/>
<br/>
1542.<br/>
மாதவர் எல்லாம் மாதேவன் பிரான்என்பர்<br/>
நாதம தாக அறியப்படுநந்தி<br/>
பேதஞ்செய் யாதே பிரான்என்று கைதொழில்<br/>
ஆதியும் அந்நெறி யாகிநின் றானே.          13<br/>
<br/>
1543.<br/>
அரநெறி யப்பனை யாதிப் பிரானை<br/>
உரநெறி யாகி யுளம்புகுந் தானைப்<br/>
பரநெறி தேடிய பத்தர்கள் சித்தம்<br/>
பரனெறி யாவிடிற் பல்வகைத் தூரமே.         14<br/>
<br/>
1544<br/>
பரிசறி வானவன் பண்பன் பகலோன்<br/>
பெரிசறி வானவர் பேற்றில் திகழுந்<br/>
துரிசற நீநினை தூய்மணி வண்ணன்<br/>
அரிதவன் வைத்த அறநெறி தானே.           15<br/>
<br/>
1545<br/>
ஆன சமயம் அதுஇது நன்றெனும்<br/>
மாய மனிதர் மயக்க மதுவொழி<br/>
கானங் கடந்த கடவுளை நாடுமின்<br/>
ஊனங் கடந்த வுருவது வாமே.           16<br/>
<br/>
1546<br/>
அந்நெறி நாடி அமரரு முனிவருஞ்<br/>
செந்நெறி கண்டார் சிவனெனப் பெற்றார்பின்<br/>
முன்னெறி நாடி முதல்வன் அருளிலார்<br/>
சென்னெறி செல்லார் திகைக்கின்ற வாறே.         17<br/>
<br/>
1547<br/>
உறுமா றறிவதும் உள்நின்ற சோதி<br/>
பெறுமா றறியிற் பிணக்கொன்றும் இல்லை<br/>
அறுமா றதுவான வங்கியு ளாங்கே<br/>
இறுமா றறிகிலர் ஏழைகள் தாமே.      18<br/>
<br/>
1548<br/>
வழிநடக் கும்பரி சொன்றுண்டு வையங்<br/>
கழிநடக் குண்டவர் கற்பனை கேட்பர்<br/>
சுழிநடக் குந்துய ரம்மது நீக்கிப்<br/>
பழிநடப் பார்க்குப் பரவலு மாமே.          19<br/>
<br/>
1549<br/>
வழிசென்ற மாதவம் வைகின்ற போது<br/>
பழிசெல்லும் வல்வினைப் பற்றறுத் தாங்கே<br/>
வழிசெல்லும் வல்வினை யாம்திறம் விட்டிட்<br/>
டுழிசெல்லில் உம்பர் தலைவன்முன் னாமே.           20<br/>
<br/>
19.  நிராசாரம்<br/>
<br/>
1550<br/>
இமையங்க ளாய்நின்ற தேவர்கள் ஆறு<br/>
சமையங்கள் பெற்றனர் சாத்திரம் ஓதி<br/>
யமையறிந் தோமென்ப ராதிப் பிரானுங்<br/>
கமையறிந் தாருட் கலந்துநின் றானே.       1<br/>
<br/>
1551<br/>
பாங்கமர் கொன்றைப் படர்சடை யானடி<br/>
தாங்கு மனிதர் தரணியில் நேரொப்பர்<br/>
நீங்கிய வண்ணம் நினைவுசெய் யாதவர்<br/>
ஏங்கி உலகில் இருந்தழு வாரே.            2<br/>
<br/>
1552<br/>
இருந்தழு வாரும் இயல்புகெ ட்டாரும்<br/>
அருந்தவ மேற்கொண்டங் கண்ணலை எண்ணில்<br/>
வருந்தா வகைசெய்து வானவர் கோனும்<br/>
பெருந்தன்மை நல்கும் பிறப்பில்லை தானே.         3<br/>
<br/>
1553.<br/>
தூரறி வாளர் துணைவர் நினைப்பிலர்<br/>
பாரறி வாளர் படுபயன் றானுண்பர்<br/>
காரறி வாளர் கலந்து பிறப்பர்கள்<br/>
நீரறி வார்நெடு மாமுகி லாமே.          4<br/>
<br/>
1554<br/>
அறிவுடன் கூடி அழைத்தோர் தோணி<br/>
பறியுடன் பாரம் பழம்பதி சிந்துங்<br/>
குறியது கண்டுங் கொடுவினை யாளர்<br/>
செறிய நினைக்கிலர் சேவடி தானே.         5<br/>
<br/>
1555.<br/>
மன்னும் ஒருவன் மருவு மனோமயன்<br/>
என்னின் மனிதர் இகழ்வரிவ் வேழைகள்<br/>
துன்னி மனமே தொழுமின் துணையிலி<br/>
தன்னையும் அங்கே தலைப்பட லாமே.          6<br/>
<br/>
1556.<br/>
ஓங்காரத் துள்ளொளி உள்ளே உதயமுற்<br/>
றாங்கார மற்ற அனுபவங் கைகூடார்<br/>
சாங்கால முன்னார் பிறவாமை சார்வுறார்<br/>
நீங்காச் சமயத்துள் நின்றொழிந் தார்களே.        7<br/>
<br/>
20. உட்சமயம்<br/>
1557.<br/>
இமையவர் தம்மையும் எம்மையும் முன்னம்<br/>
அமைய வகுத்தவன் ஆதி புராணன்<br/>
சமயங்க ளாறும்தன் றாளிணை நாட<br/>
அமையங் குழல்கின்ற ஆதிப் பிரானே.      1<br/>
<br/>
1558.<br/>
ஒன்றது பேரூர் வழியா றதற்கு<br/>
என்றது போல இருமுச் சமயமும்<br/>
நன்றிது தீதிது என்றுரை யாளர்கள்<br/>
குன்று குரைத்தெழு நாயையொத் தார்களே.        2<br/>
<br/>
1559.<br/>
சைவப் பெருமைத் தனிநா யகன்தன்னை<br/>
உய்ய வுயிர்க்கின்ற ஒண்சுடர் நந்தியை<br/>
மெய்ய பெருமையர்க் கன்பனை இன்பஞ்செய்<br/>
வையத் தலைவனை வந்தடைந் துயமினே.     2<br/>
<br/>
1560.<br/>
சிவனவன் வைத்ததோர் தெய்வ நெறியிற்<br/>
பவனவன் வைத்த பழிவழி நாடி<br/>
இவனவன் என்ப தறியவல் லார்கட்<br/>
கவனவ னங்குள தாங்கட னாமே.          3<br/>
<br/>
1561.<br/>
ஆமா றுரைக்கும் அறுசம யாதிக்குப்<br/>
போமாறு தானில்லை புண்ணிய மல்லதங்<br/>
காமாம் வழியாக்கும் அவ்வே றுயிர்கட்கும்<br/>
போமா றவ்வாதாரப் பூங்கொடி யாளே.          4<br/>
<br/>
1562.<br/>
அரன்நெறி யாவ தறிந்தேனும் நானுஞ்<br/>
சிலநெறி தேடித் திரிந்தஅந் நாளும்<br/>
உரநெறி யுள்ளக் கடல்கடந் தேறுந்<br/>
தரநெறி நின்ற தனிச்சுடர் தானே.         5<br/>
<br/>
1563.<br/>
தேர்ந்த அரனை அடைந்த சிவநெறி<br/>
பேர்ந்தவர் உன்னிப் பெயர்ந்த பெருவழி<br/>
ஆர்ந்தவர் அண்டத்துப் புக்க அருள்நெறி<br/>
போந்து புனைந்து புணர்நெறி யாமே.          6<br/>
<br/>
1564.<br/>
ஈரு மனத்தை யிரண்டற வீசுமின்<br/>
ஊருஞ் சகாரத்தை ஓதுமின் னோதியே<br/>
வாரு மரநெறி மன்னியே முன்னியத்<br/>
தூருஞ் சுடரொளி தோன்றலு மாமே         7<br/>
<br/>
1565.<br/>
மினற்குறி யாளனை வேதியர் வேதத்<br/>
தனற்குறி யாளனை ஆதிப் பிரான்தன்னை<br/>
நினைக்குறி யாளனை ஞானக் கொழுந்தி<br/>
னயக்குறி காணில் அரநெறி யாமே.       8<br/>
<br/>
1566.<br/>
ஆய்ந்துண ரார்களின் ஆன்மாச் சதுர்பல<br/>
வாய்ந்துண ராவகை நின்ற அரனெறி<br/>
பாய்ந்துணர் வார் அரன் சேவடி கைதொழு<br/>
தேய்ந்துணர் செய்வதோர் இன்பமு மாமே.        9<br/>
<br/>
1567.<br/>
சைவ சமயத் தனிநா யகன்நந்தி<br/>
உய்ய வகுத்த குருநெறி ஒன்றுண்டு<br/>
தெய்வச் சிவநெறி சன்மார்க்கஞ் சேர்ந்துய்ய<br/>
வையத் துளார்க்குவகுத்துவைத் தானே.        10<br/>
<br/>
1568.<br/>
இத்தவம் அத்தவம் என்றிரு பேரிடும்<br/>
பித்தரைக் காணின் நகுமெங்கள் பேர்நந்தி<br/>
எத்தவ மாகிலென் எங்குப் பிறக்கிலென்<br/>
ஒத்துணர் வார்க்கொல்லை யூர்புக லாமே.        11<br/>
<br/>
1569<br/>
ஆமே பிரான்முகம் ஐந்தொடு மாருயிர்<br/>
ஆமே பிரானுக் கதோமுக மாறுள<br/>
தாமே பிரானுக்குந் தன்சிர மாலைக்கும்<br/>
நாமே பிரானுக்கு நரரியல் பாமே.            12<br/>
<br/>
1570.<br/>
ஆதிப்பிரானுல கேழும் அளந்தவன்<br/>
ஓதக் கடலும் உயிர்களு மாய்நிற்கும்<br/>
பேதிப் பிலாமையின் நின்ற பராசத்தி<br/>
ஆதிக்கட் டெய்வமும் அந்தமு மாமே.         13<br/>
<br/>
1571.<br/>
ஆய்ந்தறி வார்கள் அமரர்வித் தியாதரர்<br/>
ஆய்ந்தறி யாவண்ணம் நின்ற அரனெறி<br/>
ஆய்ந்தறிந் தேனவன் சேவடி கைதொழ<br/>
ஆய்ந்தறிந் தேனிம்மை அம்மைகண் டேனே.       14<br/>
<br/>
1572.<br/>
அறியவொண் ணாதவ் வுடம்பின் பயனை<br/>
அறியவொண் ணாத அறுவகை யாக்கி<br/>
அறியவொண் ணாத அறுவகைக் கோசத்<br/>
தறியவொண் ணாததோர் அண்டம் பதிந்ததே.        15<br/>
<br/>
ஐந்தாம் தந்திரம் முற்றிற்று<br/>
<hr noshade="" width="50%"/>
<h3><center> திருமந்திரம் - ஆறாம் தந்திரம்  (1573-1703) </center></h3>
<br/>
<strong> 1. சிவகுரு தரிசினம் (1573-1589) </strong><br/>
<br/>
1573<br/>
பத்திப் பணித்துப் பரவு மடிநல்கிச்<br/>
சுத்த வுரையால் துரிசறச் சோதித்துச்<br/>
சத்தும் அசத்துஞ் சதசத்துங் காட்டலாற்<br/>
சித்தம் இறையே சிவகுரு வாமே.         1<br/>
<br/>
1574.<br/>
பாசத்தைக் கூட்டியே கட்டிப் பறித்திட்டு<br/>
நேசித்த காயம் விடிவித்து நேர்நேரே<br/>
கூசற்ற முத்தியிற் கூட்டலா நாட்டத்த<br/>
தாசற்ற சற்குரு அம்பலமாமே.            2<br/>
<br/>
1575.<br/>
சித்திகள் எட்டோடுந் திண்சிவ மாக்கிய<br/>
சுத்தியும் எண்சத்தித் தூய்மையும் யோகத்துச்<br/>
சத்தியும்மந்திர சாதக போதமும்<br/>
பத்தியும் நாதன் அருளிற் பயிலுமே.           3<br/>
<br/>
1576.<br/>
எல்லா உலகிற்கும் அப்பாலோன் இப்பாலாய்<br/>
நல்லார் உள்ளத்து மிக்கருள் நல்கலால்<br/>
எல்லாரும் உய்யக்கொண் டிங்கே அளித்தலாற்<br/>
சொல்லார்ந்த நற்குருச் சுத்த சிவமே.          4<br/>
<br/>
1577.<br/>
தேவனுஞ் சுத்த குருவும் உபாயத்துள்<br/>
யாவையும் மூன்றா யுனக்கண் டுரையாலே<br/>
மூவாப் பசுபாச மாற்றியே  முத்திப்பால்<br/>
யாவையும் நல்குங் குருபரன் அன்புற்றே.          5<br/>
<br/>
1578.<br/>
சுத்த சிவன்குரு வாய்வந்து தூய்மைசெய்<br/>
தத்தனை நல்கருள் காணா அதிமூடர்<br/>
பொய்த்தகு கண்ணான் நமரென்பர் புண்ணியர்<br/>
அத்தன் இவனென் றடிபணிவாரே.         6<br/>
<br/>
1579.<br/>
உண்மையிற் பொய்மை ஒழித்தலும் உண்மைப்பார்<br/>
திண்மையும் ஒண்மைச் சிவமாய அவ்வரன்<br/>
வண்மையும் எட்டெட்டுச் சித்தி மயக்கமும்<br/>
அண்ணல் அருளன்றி யாரறி வாரே.          7<br/>
<br/>
1580.<br/>
சிவனே சிவஞானி யாதலாற் சுத்த<br/>
சிவனே யெனஅடி சேரவல் லார்க்கு<br/>
நவமான தத்துவ நன்முத்தி நண்ணும்<br/>
பவமான தின்றிப் பரலோக மாமே.         8<br/>
<br/>
1581<br/>
குருவே சிவமெனக் கூறினன் நந்தி<br/>
குருவே சிவமென் பதுகுறித் தோரார்<br/>
குருவே சிவனுமாய்க் கோனுமாய் நிற்கும்<br/>
குருவே யுரையுணர் வற்றதோர் கோவே.         9<br/>
<br/>
1582.<br/>
சித்த யாவையுஞ் சிந்தித் திருந்திடும்<br/>
அத்தம் உணர்த்துவ தாகும் அருளாலே<br/>
சித்தம் யாவையுந் திண்சிவ மானக்கால்<br/>
அத்தனும் அவ்விடத் தேயமர்ந் தானே.            10<br/>
<br/>
1583.<br/>
தாநந்தி சீர்மையுட் சந்தித்த சீர்வைத்த<br/>
கோனந்தி யெந்தை குறிப்பறி வாரில்லை<br/>
வானந்தி யென்று மகிழும் ஒருவற்குத்<br/>
தானந்தி யங்கித் தனிச்சுட ராமே.           11<br/>
<br/>
1584.<br/>
திருவாய சித்தியும் முத்தியும் சீர்மை<br/>
மருளா தருளும் மயக்கறும் வாய்மைப் <br/>
பொருளாய வேதாந்த போதமும் நாதன்<br/>
உருவாய் அருளாவிடிலோர ஒண்ணாதே.        12<br/>
<br/>
1585.<br/>
பத்தியும் ஞானவை ராக்கிய மும்பர<br/>
சித்திக்கு வித்தாஞ் சிவோகமெ சேர்தலான்<br/>
முத்தியின் ஞான முளைத்தலால் அம்முளை<br/>
சத்தி யருள்தரில் தானெளி தாமே.        13<br/>
<br/>
1586<br/>
பின்னெய்த வைத்ததோர் இன்பப் பிறப்பினை<br/>
முன்எய்த வைத்த முதல்வனை எம்மிறை<br/>
தன்எய்துங் காலத்துத் தானே வெளிப்படு<br/>
மன்னெய்த வைத்த மனமது தானே.          14<br/>
<br/>
1587.<br/>
சிவமான ஞானந் தெளியவொண் சித்தி<br/>
சிவமான ஞானந் தெளியவொண் முத்தி<br/>
சிவமான ஞானஞ் சிவபரத்தே யேகச்<br/>
சிவமான ஞானஞ் சிவானந்த நல்குமே.         15<br/>
<br/>
1588<br/>
அறிந்துணர்ந் தேனிவ் வகலிட முற்றுஞ்<br/>
செறிந்துணர்ந் தோதித் திருவருள் பெற்றேன்<br/>
மறந்தொழிந் தேன்மதி மாண்டவர் வாழ்க்கை<br/>
பிறந்தொழிந் தேனிப் பிறவியை நானே.        16<br/>
<br/>
1589.<br/>
தரிக்கின்ற பல்லுயிர்க் கெல்லாந் தலைவன்<br/>
இருக்கின்ற தன்மையை ஏதும் உணரார்<br/>
பிரிக்கின்ற இந்தப் பிணக்கறுத் தெல்லாங்<br/>
கருக்கொண்ட ஈசனைக் கண்டுகொண் டேனே.       17<br/>
<br/>
<strong>2. திருவடிப் பேறு  (1590 -1604) </strong><br/>
1590.<br/>
இசைந்தெழும் அன்பில் எழுந்த படியே<br/>
பசைந்தெழும் ஈசரைப் பாசத்துள் ஏகச்<br/>
சிவந்த குருவந்து சென்னிகை வைக்க<br/>
உவந்த குருபதம் உள்ளத் துவந்ததே.         1<br/>
<br/>
1591.<br/>
தாடந்த போதே தலைதந்த எம்மிறை<br/>
வாள்தந்த ஞான வலியையுந் தந்திட்டு<br/>
வீடந்த மின்றியே யாள்கென விட்டருட்<br/>
பாடின் முடிவைத்துப் பார்வந்து தந்ததே.            2<br/>
<br/>
1592.<br/>
தானவ னாகிச் சொரூபத் துவந்திட்டு<br/>
ஆன சொரூபங்கள் நான்கும் அகற்றின<br/>
ஏனைய முத்திரை ஈந்தாண்ட நன்நந்தி<br/>
தானடி முற்சூட்டித் தாபித்த துண்மையே.           3<br/>
<br/>
1593.<br/>
உரையற் றுணர்வற் றுயிர்பர மற்றுத்<br/>
திரையற்ற நீர்போல் சிவமாதல் தீர்த்துக்<br/>
கரையற்ற சத்தாதி நான்குங் கடந்த<br/>
சொரூபத் திருத்தனன் சொல்லிறந் தோமே.          4<br/>
<br/>
1594.<br/>
குரவன் உயிர்முச் சொரூபமுங் கைக்கொண்<br/>
டரிய பொருள்முத் திரையாகக் கொண்டு<br/>
பெரிய பிரானடி நந்தி பேச்சற்<br/>
றுருகிட என்னையங் குய்யக்கொண் டானே.      5<br/>
<br/>
1595.<br/>
பேச்சற்ற இன்பத்துப் பேரானந் தத்திலே<br/>
மாச்சற்ற என்னைச் சிவமாக்கி மாள்வித்துக்<br/>
காச்சற்ற சோதி கடன்மூன்றுங் கைக்கொண்டு<br/>
வாச்ச புகழ்மாளத் தாள்தந்து மன்னுமே.           6<br/>
<br/>
1596.<br/>
இதயத்தும் நாட்டத்தும் என்றன் சிரத்தும்<br/>
பதிவித்த பாதப் பராபரன் நந்தி<br/>
கதிவைத்த வாறும் மெய்காட் டியவாறும்<br/>
விதிவைத்த வாறும் விளம்பவொண் ணாதே.         7<br/>
<br/>
1597.<br/>
திருவடி வைத்தென் சிரத்துருள் நோக்கிப்<br/>
பெருவடி வைத்தந்த பேர்நந்தி தன்னைக்<br/>
குருவடி விற்கண்ட கோனையெங் கோவைக்<br/>
கருவழி வாற்றிடக் கண்டுகொண் டேனே.         8<br/>
<br/>
1598.<br/>
திருவடி ஞானஞ் சிவமாக்கு விக்குந்<br/>
திருவடி ஞானஞ் சிவலோகஞ் சேர்க்குந்<br/>
திருவடி ஞானஞ் சிறைமல மீட்குந்<br/>
திருவடி ஞானமே திண்சித்தி முத்தியே.          9<br/>
<br/>
1599.<br/>
மேல்வைத்த வாறுசெய் யாவிடின் மேல்வினை<br/>
மால்வைத்த சிந்தையை மாயம தாக்கிடும்<br/>
பால்வைத்த சென்னிப் படரொளி வானவன்<br/>
தாள்வைத்த வாறு தரிப்பித்த வாறே.         10<br/>
<br/>
1600.<br/>
கழலார் கமலத் திருவடி என்னும்<br/>
நிழல்சேரப் பெற்றேன் நெடுமால் அறியா<br/>
அழல்சேரும் அங்கியுள் ஆதிப் பிரானுங்<br/>
குழல்சேரும் என்னுயிர்க் கூடுங் குலைத்தே.          11<br/>
<br/>
1601.<br/>
முடிமன்ன ராகிமூ வுலகம தாள்வர்<br/>
அடிமன்னர் இன்பத் தளவில்லை கேட்கின்<br/>
முடிமன்ன ராய்நின்ற தேவர்கள் ஈசன்<br/>
குடிமன்ன ராய்க்குற்ற மற்றுநின் றாரே.         12<br/>
<br/>
1602<br/>
வைத்தேன் அடிகள் மனத்தினுள் ளேநான்<br/>
பொய்த்தே யெரியும் புலன்வழி போகாமல்<br/>
எய்த்தேன் உழலும் இருவினை மாற்றிட்டு<br/>
மெய்த்தேன் அறிந்தே னவ்வேதத்தின் அந்தமே.     13<br/>
<br/>
1603<br/>
அடிசார லாம்அண்ண ல்பாத மிரண்டும்<br/>
முடிசார வைத்தனர் முன்னை முனிவர்<br/>
படிசார்ந்த இன்பப் பழவடி வெள்ளக்<br/>
குடிசார் நெறிகூடி நிற்பவர் கொள்கையே.       14<br/>
<br/>
1604<br/>
மந்திரமாவதும் மாமருந் தாவதுந்<br/>
தந்திர மாவதுந் தானங்க ளாவதுஞ்<br/>
சுந்தர மாவதுந் தூய்நெறி யாவதும்<br/>
எந்தை பிரான்தன் இணையடி தானே.         15<br/>
<br/>
<strong>3.  ஞாதுரு ஞான ஞேயம் (1605 -1613) </strong><br/>
<br/>
1605<br/>
நீங்காச் சிவானந்த ஞேயத்தே நின்றிடப்<br/>
பாங்கான பாசம் படரா படரினும்<br/>
ஆங்கார  நீங்கி யதநிலை நிற்கவே<br/>
நீங்கா அமுத நிலைபெற லாமே.          1<br/>
<br/>
1606<br/>
ஞேயத்தே நின்றோர்க்கு ஞானாதி நின்றிடும்<br/>
ஞேயத்தின் ஞாதுரு ஞேயத்தில் வீடாகும்<br/>
ஞேயத்தின் ஞேயத்தை ஞேயத்தை யுற்றவர்<br/>
ஆயத்தில் நின்ற அறிவறி வாரே.          2<br/>
<br/>
1607.<br/>
தானென் றவனென் றிரண்டாகும் தத்துவந்<br/>
தானென் றவனென் றிரண்டுந் தனிற்கண்டு<br/>
தானென்ற பூவை யவனடி சாத்தினால்<br/>
நானென் றவனென்கை நல்லதொன் றன்றே.           3<br/>
<br/>
1608<br/>
வைச்சன வாறாறு மாற்றியெனவைத்து<br/>
மெச்சப் பரன்றன் வியாத்துவ மேலிட்டு<br/>
நிச்சய மாக்கிச் சிவமாக்கி ஞேயத்தால்<br/>
அச்சங் கெடுத்தென்னை யாண்டனன் நந்தியே.         4<br/>
<br/>
1609<br/>
முன்னை யறிவறியாதஅம் மூடர்போற்<br/>
பின்னை யறிவுஅறி யாமையைப் பேதித்தான்<br/>
தன்aன யறியப் பரனாக்கித் தற்சிவத்து<br/>
தென்னை யறிவித் திருந்தனன் நந்தியே.            5<br/>
<br/>
1610<br/>
காணாத கண்ணுடன் கேளாத கேள்வியுங்<br/>
கோணாத போகமுங் கூடாத கூட்டமும்<br/>
நாணாத நாணமும் நாதாந்த போதமுங்<br/>
காணா யெனவந்து காட்டினன் நந்தியே.        6<br/>
<br/>
1611.<br/>
மோனங்கை வந்தோர்க்கு முத்தியும் கைகூடும்<br/>
மோனங்கை வந்தோர்க்குச் சித்தியும் முன்னிற்கும்<br/>
மோனங்கை வந்தூமை யாமொழி முற்றுங்காண்<br/>
மோனங்கை வந்தைந் கருமமும் முன்னுமே.         7<br/>
<br/>
1612.<br/>
முத்திரை மூன்றின் முடிந்தது மூன்றன்பால்<br/>
வைத்த கலைகால் நான்மடங் கால்மாற்றி<br/>
உய்த்தவத் தானந்தத் தொண்குரு பாதத்தே<br/>
பெத்த மறுத்தோர் பிறந்திற வாரே.          8<br/>
<br/>
1613<br/>
மேலைச் சொரூபங்கள் மூன்று மிகுசத்தி<br/>
பாலித்த முத்திரை பற்றும் பரஞானி<br/>
ஆலித்த நட்டமே ஞேயம் புகுந்தற்ற<br/>
மூலச் சொரூபன் மொழிஞா துருவனே.           9<br/>
<br/>
<strong>4.  துறவு (1614- 1623)  </strong> <br/>
<br/>
1614<br/>
இறப்பும் பிறப்பும் இருமையும் நீங்கித்<br/>
துறக்குந் தவங்கண்ட சோதிப் பிரானை <br/>
மறப்பில ராய்நித்தம் வாய்மொழி வார்கட் <br/>
கறப்பதி காட்டும் அமரர் பிரானே.            1<br/>
<br/>
1615<br/>
பிறந்தும் இறந்தும்பல் பேதைமை யாலே<br/>
மறந்து பலஇருள் நீங்க மறைந்து<br/>
சிறந்த சிவனருள் சேர்பரு வத்துத்<br/>
துறந்த வுயிர்க்குச் சுடரொளி யாமே.        2<br/>
<br/>
1616<br/>
அறவன் பிறப்பிலி யாரும் இலாதான்<br/>
உறைவது காட்டகம் உண்பது பிச்சை<br/>
துறவனுங் கண்டீர் துறந்தவர் தம்மைப்<br/>
பிறவி யறுத்திடும் பித்தன்கண் டீரே           3<br/>
<br/>
1617<br/>
நெறியைப் படைத்தான் நெருஞ்சில் படைத்தான்<br/>
நெறியில் வழுவின் நெருஞ்சில் முட்பாயும்<br/>
நெறியில் வழுவா தியங்கவல் லார்க்கு<br/>
நெறியின் நெருஞ்சில்முட் பாயகி லாவே.         4<br/>
<br/>
1618<br/>
கேடும் கடமையுங் கேட்டுவந் தைவரும்<br/>
நாடி வளைந்தது நான்கட வேனலேன்<br/>
ஆடல் விடையுடை அண்ணல் திருவடி<br/>
கூடுந் தவஞ்செய்த கொள்கையன் தானே.       5<br/>
<br/>
1619<br/>
உழவன் உழஉழ வானம் வழங்க<br/>
உழவன் உழவினிற் பூத்த குவளை<br/>
உழவன் உழத்தியர் கண்ணொக்கும் என்றிட்<br/>
டுழவன் அதனை யுழவொழிந் தானே.         6<br/>
<br/>
1620<br/>
மேல்துறந் தண்ணல் விளங்கொளி கூற்றுவன்<br/>
நாள்துறந் தார்க்கவன் நண்ப னவாவிலி<br/>
கார்துறந் தார்க்கவன் கண்ணுத லாய்நிற்கும்<br/>
பார்துறந் தார்க்கே பதஞ்செய லாமே.           7<br/>
<br/>
1621<br/>
நாகமும் ஒன்று படம்ஐந்து நாலது<br/>
போகமுட் புற்றிற் பொருந்தி நிறைந்தது<br/>
ஆக மிரண்டும் படம்விரித் தாட்டொழிந்<br/>
தேகப் படம்செய் துடம்பிட மாமே.            8<br/>
<br/>
1622<br/>
அகன்றார் வழிமுதல் ஆதிப் பிரானும்<br/>
இவன்றா னெனநின் றெளியனும் அல்லன்<br/>
சிவன்றாள் பலபல சீவனு மாகும்<br/>
நயன்றான் வரும்வழி நாமறி யோமே.            9<br/>
<br/>
1623<br/>
தூம்பு திறந்தன ஒன்பது வாய்தலும்<br/>
ஆம்பற் குழலியின் கஞ்சுளிப் பட்டது<br/>
வேம்பேறி நோக்கினன் மீகாமன் கூரையிற்<br/>
கூம்பேறிக் கோயிலிற் பூக்கின்ற வாறே.           10<br/>
<br/>
<strong>  5. தவம் (1624 -1632)  </strong><br/>
1624<br/>
ஒடுங்கி நிலைபெற்ற வுத்தமர் உள்ளம்<br/>
நடுங்குவ தில்லை நமனுமங் கில்லை<br/>
இடும்பையும் இல்லை இராப்பகல் இல்லை<br/>
படும்பயன் இல்லை பற்றுவிட் டோர்க்கே.            1<br/>
<br/>
1625<br/>
எம்மா ருயிரும் இருநிலத் தோற்றமுஞ்<br/>
செம்மா தவத்தின் செயலின் பெருமையும்<br/>
அம்மான் திருவருள் பெற்றவர்க் கல்லா(து)<br/>
இம்மா தவத்தின் இயல்பறி யாரே.               2<br/>
<br/>
1626<br/>
பிறப்பறி யார்பல பிச்சைசெய் மாந்தர்<br/>
சிறப்பொடு வேண்டிய செல்வம் பெறுவர்<br/>
மறப்பில ராகிய மாதவஞ் செய்வார்<br/>
பிறப்பினை நீக்கும் பெருமைபெற் றாரே.         3<br/>
<br/>
1627<br/>
இருந்து வருந்தி எழிறவஞ் செய்யும்<br/>
பெருந்தன்மை யாளரைப் பேதிக்க வென்றே<br/>
இருந்திந் திரனே யெவரே வரினுந்<br/>
திருந்துந்தஞ் சிந்தை சிவனவன் பாலே.            4<br/>
<br/>
1628<br/>
கரந்துங் கரந்திலன் கண்ணுக்குந் தோன்றான்<br/>
பரந்த சடையன் பசும்பொன் நிறத்தன்<br/>
அருந்தவர்க் கல்லால் அணுகலு மாகான்<br/>
விரைந்து தொழப்படும் வெண்மதி யானே.                 5<br/>
<br/>
1629<br/>
பின்னெய்த வைத்ததோர் இன்பப் பிறப்பினை<br/>
முன்னெய்த வைத்த முதல்வனை எம்மிறை<br/>
தன்னெய்துங் காலத்துத் தானே வெளிப்படும்<br/>
மன்னெய்த வைத்த மனமது தானே.         6<br/>
<br/>
1630<br/>
அமைச்சரும் ஆனைக் குழாமும் அரசும்<br/>
பகைத்தெழும் பூசலுட் பட்டார் நடுவே<br/>
அமைத்ததோர் ஞானமும் ஆத்தமும் நோக்கி<br/>
இமைத்தழி யாதிருந் தார்தவத் தாரே.       7<br/>
<br/>
1631<br/>
சாத்திரம் ஓதுஞ் சதுர்களை விட்டுநீர்<br/>
மாத்திரைப் போது மறித்துள்ளே நோக்குமின்<br/>
பார்த்தவப் பார்வை பசுமரத் தாணிபோல்<br/>
ஆர்த்த பிறவி அகலவிட் டோடுமே.            8<br/>
<br/>
1632<br/>
தவம்வேண்டு ஞானந் தலைபட வேண்டில்<br/>
தவம்வேண்டா ஞான சமாதிகை கூடில்<br/>
தவம்வேண்டா மச்ச கசமார்க்கத் தோர்க்கு<br/>
தவம்வேண்டா மாற்றந் தனையறி யாரே.          9<br/>
-----<br/>
<br/>
<strong>6. தவ நிந்தை  (1633-1644 )  </strong><br/>
1633.<br/>
ஓதலும் வேண்டாம் உயிர்க்குயி ருள்ளுற்றாற்<br/>
காதலும் வேண்டாமெய்க் காய மிடம்கண்டாற்<br/>
சாதலும் வேண்டாஞ் சமாதிகை கூடினாற்<br/>
போதலும் வேண்டாம் புலன்வழி போகார்க்கே.      1<br/>
<br/>
1634<br/>
கத்தவும் வேண்டாங் கருத்தறிந் தாறினாற்<br/>
சத்தமும் வேண்டாஞ் சமாதிகை கூடினாற்<br/>
சுத்தமும் வேண்டாந் துடக்கற்று நிற்றலாற்<br/>
சித்தமும் வேண்டாஞ் செயலற்றிருக்கிலே.       2<br/>
<br/>
1635<br/>
விளைவறி வார்பண்டை மெய்த்தவஞ் செய்வார்<br/>
விளைவறி வார்பண்டை மெய்யுரை செய்வார்<br/>
விளைவறி வார்பண்டை மெய்யறஞ் செய்வார்<br/>
விளைவறி வார்விண்ணின் மண்ணின்மிக் காரே.      3<br/>
<br/>
1636<br/>
கூடித் தவஞ்செய்து கண்டேன் குரைகழல்<br/>
தேடித் தவஞ்செய்து கண்டேன் சிவகதி<br/>
வாடித் தவஞ்செய்வ தேதவம் இவைகளைந்<br/>
தூடிற் பலவுல கோரெத் தவரே.          4<br/>
<br/>
1637<br/>
மனத்துரை மாகடல் ஏழுங் கைநீந்தித்<br/>
தவத்திடை யாளர்தஞ் சார்வத்து வந்தார்<br/>
பவத்திடை யாளர் அவர்பணி கேட்கின்<br/>
முகத்திடை நந்தியை முந்தலு மாமே.          5<br/>
<br/>
1638<br/>
மனத்திடை நின்ற மதிவாள் உருவி<br/>
இனத்திடை நீக்கி இரண்டற வீர்த்துப்<br/>
புனத்திடை அஞ்சும் போகாமல் மறித்தால்<br/>
தவத்திடை யாறொளி தன்னொளி யாமே.          6<br/>
<br/>
1639<br/>
ஒத்து மிகவு நின்றானை யுரைப்பது<br/>
பத்தி கொடுக்கும் பணிந்தடி யார்தொழ<br/>
முத்தி கொடுக்கும் முனிவன் னெனும்பதஞ்<br/>
சத்தான செய்வது தான்தவந் தானே.           7<br/>
<br/>
1640<br/>
இலைதொட்டுப் பூப்பறித் தெந்தைக்கென் றெண்ணி<br/>
மலர்தொட்டுக் கொண்டேன் வரும்புனல் காணேன்<br/>
தலைதொட்ட நூல்கண்டு தாழ்ந்ததென் உள்ளந்<br/>
தலைதொட்டுக் கண்டேன் தவங்கொண்ட வாறே.       8<br/>
<br/>
1641<br/>
படர்சடை மாதவம் பற்றிய பத்தர்க்<br/>
கிடரடை யாவண்ணம் ஈசன் அருளும்<br/>
இடரடை செய்தவர் மெய்த்தவ  நோக்கில்<br/>
உடரடை செய்வ தொருமனத் தாமே.          9<br/>
<br/>
1642<br/>
ஆற்றிக் கிடந்த முதலைகண் டஞ்சிப்போய்<br/>
ஈற்றுக் கரடிக் கெதிர்ப்பட்ட தன்னொக்கும்<br/>
நோற்றுத் தவஞ்செய்யார் நூலறி யாதவர்<br/>
சோற்றுக்கு நின்று சுழல்கின்ற வாறே.          10<br/>
<br/>
1643<br/>
பழுக்கின்ற வாறும் பழமுண்ணு மாறுங்<br/>
குழக்கன்று துள்ளியக் கோணியைப் பல்காற்<br/>
குழக்கன்று கொட்டிலிற் கட்டவல் லார்க்குள்<br/>
இழுக்காது நெஞ்சத் திடவொன்று மாமே.          11<br/>
<br/>
1644<br/>
சித்தஞ் சிவமாகச் செய்தவம் வேண்டாவால்<br/>
சித்தஞ் சிவானந்தஞ் சேர்ந்தோர் உறவுண்டால்<br/>
சித்தஞ் சிவமாக வேசித்தி முத்தியாஞ்<br/>
சித்தஞ் சிவமாதல் செய்தவப் பேறே.          12<br/>
-----<br/>
<br/>
<strong>7.  அருளுடைமையின் ஞானம் வருதல் (1645- 1654)   </strong><br/>
<br/>
1645<br/>
பிரானருள் உண்டெனில் உண்டுநற் செல்வம்<br/>
பிரானருள் உண்டெனில் உண்டுநன் ஞானம்<br/>
பிரானரு  ளிற்பெருந் தன்மையும் உண்டு<br/>
பிரானரு  ளிற்பெருந் தெய்வமு மாமே.       1<br/>
<br/>
1646<br/>
தமிழ்மண் டலம்ஐந்துந் தாவிய ஞானம்<br/>
உமிழ்வது போல உலகந் திரிவார்<br/>
அவிழு மனமும்எம் ஆதியறிவுந்<br/>
தமிழ்மண் டலம்ஐந்துந் தத்துவ மாமே.         2<br/>
<br/>
1647<br/>
புண்ணிய பாவம் இரண்டுள பூமியில்<br/>
நண்ணும் பொழுதறி வார்சில ஞானிகள்<br/>
எண்ணி இரண்டையும் வேர்அறத் தப்புறத்<br/>
தண்ணல் இருப்பிடம் ஆய்ந்துகொள் வீரே.         3<br/>
<br/>
1648<br/>
முன்னின் றருளு முடிகின்ற காலத்து<br/>
நன்னின் றுலகில் நடுவுயி ராய்நிற்கும்<br/>
பின்னின் றருளும் பிறவியை நீக்கிடும்<br/>
முன்னின் றெனக்கொரு முத்திதந் தானே.        4<br/>
<br/>
1649<br/>
சிவனரு ளாற்சிலர் தேவரு மாவர்<br/>
சிவனரு ளாற்சிலர் தெய்வத்தோ டொப்பர்<br/>
சிவனரு ளால்வினை சேரகி லாமை<br/>
சிவனருள் கூடின்அச் சிவலோக மாமே.         5<br/>
<br/>
1650<br/>
புண்ணியன் எந்தை புனிதன் இணையடி<br/>
நண்ணி விளக்கென ஞானம் விளைந்தது<br/>
மண்ணவ ராவதும் வானவர் ஆவதும்<br/>
அண்ணல் இறைவன் அருள்பெற்ற போதே.        6<br/>
<br/>
1651<br/>
காயத்தே ரேறி மனப்பாகன் கைகூட்ட<br/>
மாயத்தே ரேறி மயங்கு மவையுணர்<br/>
நேயத்தே ரேறி நிமலன் அருள்பெற்றால்<br/>
ஆயத்தே ரேறி யவனிவ னாமே.           7<br/>
<br/>
1652<br/>
அவ்வுல கத்தே பிறக்கில் உடலொடும்<br/>
அவ்வுல கத்தே யருந்தவர் நாடுவர்<br/>
அவ்வுல கத்தே யரனடி கூடுவர்<br/>
அவ்வுல கத்தே யருள்பெறு வாரே.           8<br/>
<br/>
1653.<br/>
கதிர்கண்ட காந்தங் கனலின் வடிவாம்<br/>
மதிகண்ட காந்தம் மணிநீர் வடிவாஞ்<br/>
சதிகொண்ட சாக்கி யெரியின் வடிவாம்<br/>
எரிகொண்ட ஈசன் எழில்வடி வாமே.            9<br/>
<br/>
1654<br/>
நாடும் உறவும் கலந்தெங்கள் நந்தியைத்<br/>
தேடுவன் தேடிச் சிவபெரு மான்என்று<br/>
கூடுவன் கூடிக் குரைகழற் கேசெல்ல<br/>
வீடும் அளவும் விடுகின் றிலெனே.        10<br/>
---<br/>
<br/>
<strong>8. அவ வேடம் (1655-1660)   </strong><br/>
<br/>
1655<br/>
ஆடம் பரங்கொண் டடிசிலுண் பான்பயன்<br/>
வேடங்கள் கொண்டு வெருட்டிடும் பேதைகாள்<br/>
ஆடியும் பாடியும் அழுதும் அரற்றியுந்<br/>
தேடியுங் காணீர் சிவனவன் தாள்களே.           1<br/>
<br/>
1656<br/>
ஞானமில் லேர்வேடம் பூண்டிருந்த நாட்டிடை<br/>
ஈனம தேசெய் திரந்துண் டிருப்பினும்<br/>
மான நலங்கெடும் வையகம் பஞ்ச்மாம்<br/>
ஈனவர் வேடங் கழிப்பித்தல் இன்பமே.          2<br/>
<br/>
1657<br/>
இன்பமும் துன்பமும் நாட்டா ரிடத்துள்ள<br/>
நன்செயல் புன்செய லாலந்த நாட்டிற்காம்<br/>
என்ப இறைநாடி நாடோறும் நாட்டினின்<br/>
மன்பதை செப்பம் செயின்வையம் வாழுமே.       3<br/>
<br/>
1658<br/>
இழிகுலத் தோர்வேடம் பூண்பர்மே லெய்த<br/>
வழிகுலத் தோர்வேடம் பூண்பர்தே வாகப்<br/>
பழிகுலத் தாகிய பாழ்சண்ட ரானார்<br/>
கழிகுலத் தோர்கள் களையப்பட் டோரே.       4<br/>
<br/>
1659<br/>
பொய்த்தவஞ் செய்வார் புகுவர் நரகத்துப்<br/>
பொய்த்தவஞ் செய்தவர் புண்ணிய ராகாரேற்<br/>
பொய்த்தவம்மெய்த்தவம் போகத்துட்போக்கியஞ்<br/>
சத்திய ஞானத்தால் தங்குந் தவங்களே.       5<br/>
<br/>
1660<br/>
பொய்வேடம் பூண்பர் போசித்தல் பயனாக<br/>
மெய்வேடம் பூண்போர்மிகு பிச்சைகைக்கொள்வர்<br/>
பொய்வேடம் மெய்வேடம் போலவே பூணினும்<br/>
உய்வேட மாகும் உணர்ந்தறிந் தோர்க்கே.      6<br/>
---<br/>
<br/>
<strong>9. தவவேடம் (1661 -1664)   </strong><br/>
<br/>
1661<br/>
தவமிக் கவரே தலையான வேடர்<br/>
அவமிக் கவரே யதிகொலை வேடர்<br/>
அவமிக் கவர்வேடத் தாகாரவ் வேடந்<br/>
தவமிக் கவர்க்கன்றித் தாங்கவொண் ணாதே.      1<br/>
<br/>
1662.<br/>
பூதி யணிவது சாதன மாதியிற்<br/>
காதணி தாம்பிர குண்டலங் கண்டிகை<br/>
ஓதி யவர்க்கும் உருத்திர சாதனந்<br/>
தீதில் சிவயோகி சாதனந் தேரிலே.         2<br/>
<br/>
1663.<br/>
யோகிக் கிடுமது வுட்கட்டுக் கஞ்சுளி<br/>
தோகைக்குப் பாசத்துச் சுற்றுஞ் சடையதொன்று<br/>
றாகத்து நீறனி யாங்கக் கபாலஞ்<br/>
சீகந்த மாத்திரை தின்பிரம் பாகுமே.        3<br/>
<br/>
1664<br/>
காதணி குண்டலங் கண்டிகை நாதமும்<br/>
ஊதுநற் சங்கும் உயர்கட்டி கப்பரை<br/>
ஏதமில் பாதுகம் யோகாந்த மாதனம்<br/>
ஏதமில் யோகபட் டந்தண்டம் ஈரைந்தே.         4<br/>
----<br/>
<br/>
<strong>10. திருநீறு (1665 -1667) ) </strong><br/>
<br/>
1665<br/>
நூலுஞ் சிகையும் உணரார்நின் மூடர்கள்<br/>
நூலது வேதாந்தம் நுண்சிகை ஞானமாம்<br/>
பாலொன்றும் அந்தணர் பார்ப்பார் பரமுயிர்<br/>
ஓரொன் றிரண்டெனில் ஓங்காரம் ஓதிலே.        1<br/>
<br/>
1666<br/>
கங்காளன் பூசுng கவசத் திருநீற்றை<br/>
மங்காமல் பூசி மகிழ்வரே யாமாகில்<br/>
தங்கா வினைகளுஞ் சாருஞ் சிவகதி<br/>
சிங்கார மான திருவடி சேர்வரே.           2<br/>
<br/>
1667<br/>
அரசுட னாலத்தி யாகும்அக் காரம்<br/>
விரவுகனலில் வியனுரு மாறி<br/>
நிரவயன் நின்மலன் தாள்பெற்ற நீதர்<br/>
உருவம் பிரமன் உயர்குலம் ஆமே.          3<br/>
----<br/>
<br/>
<strong>11.  ஞான வேடம் (1668-1675)   </strong><br/>
<br/>
1668.<br/>
ஞானமி லார்வேடம் பூண்டும் நரகத்தர்<br/>
ஞானமுள்ளார்வேடம்இன்றெனில்நன்முத்தர்<br/>
ஞானமுளதாக வேண்டுவோர் நக்கன்பால்<br/>
ஞானமுள வேட நண்ணிநிற் பாரே.          1<br/>
<br/>
1669.<br/>
புன்ஞானத் தோர்வேடம் பூண்டும் பயனில்லை<br/>
நன்ஞானத்தோர்வேடம் பூணார் அருள்நண்ணித்<br/>
துன்ஞானத் தோர்சம யத்துரி சுள்ளோர்<br/>
பின்ஞானத் தோரொன்றும் பேசுகில்லாரே.         2<br/>
<br/>
1670<br/>
சிவஞானி கட்குஞ் சிவயோகி கட்கும்<br/>
அவமான சாதனம் ஆகாது தேரில்<br/>
அவமா மவர்க்கது சாதன நான்கும்<br/>
உவமான மில்பொருள் உள்ளுற லாமே.        3<br/>
<br/>
1671<br/>
சுத்தித் திரிவர் கழுவடி நாய்போற்<br/>
கொத்தித் திரிவர் குரக்களி ஞானிகள்<br/>
ஒத்துப் பொறியும் உடலும் இருக்கவே<br/>
செத்துத் திரிவர் சிவஞானி யோர்களே.          4<br/>
<br/>
1672<br/>
அடியா ரவரே யடியா ரலாதார்<br/>
அடியாரு மாகார்அவ் வேடமு மாகார்<br/>
அடியார் சிவஞான மானது பெற்றோர்<br/>
அடியா ரலாதார் அடியார்கள் அன்றே.          5<br/>
<br/>
1673<br/>
ஞானிக்குச் சுந்தர வேடமும் நல்லவாந்<br/>
தானுற்ற வேடமுந் தற்சிவ யோகமே<br/>
ஆனவவ் வேடம் அருண்ஞான சாதனம்<br/>
ஆனது மாமொன்றும் ஆகா தவனுக்கே.        6<br/>
<br/>
1674<br/>
ஞானத்தின் னாற்பத நண்ணுஞ் சிவஞானி<br/>
தானத்தில் வைத்த தனியால யத்தனாம்<br/>
மோனத்த னாதலின் முத்தனாஞ் சித்தனாம்<br/>
ஏனைத் தவசி இவனென லாகுமே.           7<br/>
<br/>
1675<br/>
தானன்ற தன்மையுந் தானவ னாதலும்<br/>
ஏனைய வச்சிவ மான இயற்கையுந்<br/>
தானுறு சாதக முத்திரை சாத்தலு<br/>
மேனமும் நந்தி பதமுத்தி பெற்றதே.         8<br/>
----<br/>
<br/>
<strong>12. சிவ வேடம்  (1676- 1679) </strong><br/>
<br/>
1676<br/>
அருளால் அரனுக் கடிமைய தாகிப்<br/>
பொருளாந் தனதுடற் பொற்பதி நாடி<br/>
இருளான தின்றி யிருஞ்செயல் அற்றோர்<br/>
தெருளாம் அடிமைச் சிவவேடத் தோரே.         1<br/>
<br/>
1677<br/>
உடலில் துவக்கிய வேடம் உயிர்க்காகா<br/>
உடல்கழன் றால்வேடம் உடனே கழலும்<br/>
உடலுயிர் உண்மையென் றோர்ந்துகொள்ளாதார்<br/>
கடலில் அகல்பட்ட கட்டையொத் தாரே.        2<br/>
<br/>
1678<br/>
மயலற் றிருளற்று மாமன மற்றுக்<br/>
கயலுற்ற கண்ணியர் கையிணைக் கற்றுத்<br/>
தயலற் றவரோடும் தாமே தாமாகிச்<br/>
செயலற் றிருப்பார் சிவவேடத் தாரே.         3<br/>
<br/>
1679<br/>
ஒடுங் குதிரைக் குசைதிண்ணம் பற்றுமின்<br/>
வேடங்கொண் டென்செய்வீர் வேண்டாமனிதரே<br/>
நாடுமின் நந்தியை நம்பெரு மான்தன்னைத்<br/>
தேடுமின் பப்பொருள் சென்றெய்த லாமே.       4<br/>
---<br/>
<br/>
<strong>13. அபக்குவன் (1680 -1689 )   </strong><br/>
<br/>
1680<br/>
குருட்டினை நீக்குங் குருவினைக் கொள்ளார்<br/>
குருட்டினை நீக்காக் குருவினைக் கொள்வார்<br/>
குருடுங் குருடுங் குருட்டாட்டம் ஆடிக்<br/>
குருடுங் குருடுங் குழிவிழு மாறே.          1<br/>
<br/>
1681.<br/>
மனத்தில் எழுந்ததோர் மாயக்கண் ணாடி<br/>
நினைப்பின் அதனின் நிழலையுங் காணார்<br/>
வினைப்பயன் போக விளக்கியுங் கொள்ளார்<br/>
புறக்கடை இச்சித்துப் போகின்ற வாறே.          2<br/>
<br/>
1682<br/>
ஏயெனில் என்னென மாட்டார் பிரசைகள்<br/>
வாய்முலை பெய்ய மதுரநின் றூறிடுந்<br/>
தாய்முலை யாவ தறியார் தமருளோர்<br/>
ஊனிலை செய்யும் உருவிலி தானே.        3<br/>
<br/>
1683<br/>
வாயென்று சொல்லி மனமொன்று சிந்தித்து<br/>
நீயொன்று செய்யல் உறுதி நெடுந்தகாய்<br/>
நீயென்றிங் குன்னைத் தெளிவன் தெளிந்தபின்<br/>
பேயென்றிங் கென்னைப் பிறர்தெளி யாரே.     4<br/>
<br/>
1684<br/>
பஞ்சத் துரோகத்திப் பாதகர் தம்மை<br/>
யஞ்சச் சமயத்தோர் வேந்தன் அருந்தண்டம்<br/>
விஞ்சச்செய் திப்புவி வேறே விடாவிடிற்<br/>
பஞ்சத்து ளாய்புவி முற்றும்பா ழாகுமே.          5<br/>
<br/>
1685<br/>
தவத்திடை நின்றவர் தாமுண்ணும் கன்மஞ்<br/>
சிவத்திடை நின்றது தேவர் அறியார்<br/>
தவத்திடை நின்றறி யாதவர் எல்லாம்<br/>
பவத்திடை நின்றதோர் பாடது வாமே.           6<br/>
<br/>
1686<br/>
கன்றலுங் கருதலுங் கருமஞ் செய்தலும்<br/>
தின்றலுஞ் சுவைத்தலுந் தீமைசெய்தலும்<br/>
பின்றலும் பிறங்கலும் பெருமை கூறலும்<br/>
என்றிவை இறைபால் இயற்கை அல்லவே.       7<br/>
<br/>
1687<br/>
விடிவ தறியார் வெளிகாண மாட்டார்<br/>
விடியில் வெளியில் விழிக்கவு மாட்டார்<br/>
கடியதோ ருண்ணிமை கட்டுமின் காண்மின்<br/>
விடியாமை காக்கும் விளக்கது வாமே.         8<br/>
<br/>
1688<br/>
வைத்த பசுபாசம் மாற்று நெறிவைகிப்<br/>
பெத்த மறமுத்த னாகிப் பிறழ்வுற்றுத்<br/>
தத்துவ முன்னித் தலைப்படா தவ்வாறு<br/>
பித்தான சீடனுக் கீயப் பெறாதானே.        9<br/>
<br/>
1689<br/>
மன்னும் மலம்ஐந்தும் மாற்றும் வகையோரான்<br/>
துன்னிய காமாதி தோயும் தொழில்நீங்கான்<br/>
பின்னிய பொய்யன் பிறப்பிறப் பஞ்சாதான்<br/>
அன்னிய னாவன் அசற்சீட னாமே.      10<br/>
---<br/>
<br/>
<strong>14. பக்குவன்(1690 -1703)   </strong><br/>
<br/>
1690<br/>
தொழுதறி வாளர் கருதிகண் ணாகப்<br/>
பழுதறியாத பரம குருவை<br/>
வழியறி வார்நல் வழியறி வாளர்<br/>
அழிவறி வார்மற்றை யல்லா தவரே.       1<br/>
<br/>
1691<br/>
பதைதொழிந் தேன்பர மாவுனை நாடி<br/>
யதைத்தொழிந் தேன்இனி யாரொடுங் கூடேன்<br/>
சிதைத்தடி யேன்வினை சிந்தனை தீர<br/>
உதைத்துடை யாயுகந் தாண்டரு ளாயே.        2<br/>
<br/>
1692<br/>
பதைக்கின்ற போதே பரமென்னும் வித்தை<br/>
விதைக்கின்ற வித்தினை மேல்நின்று நோக்கிச்<br/>
சிதைக்கின்ற சிந்தையைச் செவ்வே நிறுத்தி<br/>
இசைக்கின்ற அன்பருக் கீயலு மாமே.          3<br/>
<br/>
1693<br/>
கொள்ளினும் நல்ல குருவினைக் கொள்ளுக<br/>
உள்ள பொருளுடல் ஆவி யுடன்ஈக<br/>
எள்ளத் தனையும் இடைவிடா தேநின்று<br/>
தெள்ளி யறியச் சிவபதந் தானே.       4<br/>
<br/>
1694<br/>
சோதி விசாகந் தொடர்ந்திரு தேள்நண்டு<br/>
ஓதிய நாளே உணர்வது தானென்று<br/>
நீதியுள் நேர்மை நினைந்தவர்க் கல்லது<br/>
ஆதியும் ஏதும் அறியகி லானே.         5<br/>
<br/>
1695<br/>
தொழிலார மாமணித் தூய்தான சிந்தை<br/>
எழிலால் இறைவன் இடங்கொண்ட போதே<br/>
விழலார் விறலாம் வினையது போகக்<br/>
கழலார் திருவடி கண்டரு ளாமே.        6<br/>
<br/>
1696<br/>
சாத்திக னாய்ப்பர தத்துவவந் தானுன்னி<br/>
ஆத்திக பேத நெறிதோற்ற மாகியே<br/>
ஆர்த்த பிறவியி னஞ்சி யறநெறி<br/>
சாத்தவல் லானவன் சற்சீட னாமே.        7<br/>
<br/>
1697<br/>
சத்தும் அசத்துமெவ் வாறெனத் தானுன்னிச்<br/>
சித்தை யுருக்கிக் சிவனருள் கைகாட்டப்<br/>
பத்தியின் ஞானம் பெறப்பணிந் தானந்தச்<br/>
சத்தியில் இச்சை தகுவோன்சற் சீடனே.      8<br/>
<br/>
1698<br/>
அடிவைத் தருளுதி யாசானின் றுன்னா<br/>
அடிவைத்த மாமுடி மாயப் பிறவி<br/>
அடிவைத்த காய அருட்சத்தி யாலே<br/>
அடிபெற்ற ஞானத்த னாசற்று ளோனே.       9<br/>
<br/>
1699<br/>
சீராரு ஞானத்தின் இச்சை செலச்செல்ல<br/>
வாராத காதல் குருபரன் பாலாகச்<br/>
சாராத சாதக நான்குந்தன் பாலுற்றோன்<br/>
ஆராயும் ஞானத்த னாமடி வைக்கவே.        10<br/>
<br/>
1700<br/>
உணர்த்து மதிபக் குவர்க்கே யுணர்த்தி<br/>
இணக்கிற் பராபரத் தெல்லையுள் இட்டுக்<br/>
குணக்கொடு தெற்குத் தரபச்சி மங்கொண்<br/>
டுணர்த்துமி னாவுடை யாள்தன்னை யுன்னியே.     11<br/>
<br/>
1701<br/>
இறையடி தாழ்ந்தை வணக்கமும் எய்திக்<br/>
குறையது கூறிக் குணங்கொண்டு போற்றச்<br/>
சிறையுடல் நீயறக் காட்டிச் சிவத்தோ<br/>
டறிவுக் கறிவிப்போன் சன்மார்க்கி யாமே.        12<br/>
<br/>
1702<br/>
வேட்கை விடுநெறி வேதாந்த மாதலால்<br/>
வாழ்க்கைப் புனல்வழி மாற்றிச்சித் தாந்தத்து<br/>
வேட்கை விடுமிக்க வேதாந்தி பாதமே<br/>
தாழ்க்குந் தலையினோன் சற்சீட னாமே.         13<br/>
<br/>
1703<br/>
சற்குணம் வாய்மை தயாவிவே கந்தண்மை<br/>
சற்குரு பாதமே சாயைபோல் நீங்காமே<br/>
சிற்பர ஞானந் தெளியத் தெளிவோர்தல்<br/>
அற்புத மேதோன்ற லாகுஞ்சற் சீடனே.        14<br/>
---<br/>
<strong>ஆறாம் தந்திரம் முற்றிற்று  </strong><br/>
<br/>

<hr noshade=""/>
This file was last revised on 20 Sept 2018. <br/>
Feel free to send the corrections to the webmaster.<br/>
</dd></body>
</body></html>
