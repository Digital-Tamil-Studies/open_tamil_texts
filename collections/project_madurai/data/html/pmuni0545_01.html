<!DOCTYPE HTML PUBLIC "-//W3C//DTD HTML 4.01 Transitional//EN"
    http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2016 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>rAmayaNam of kampar -canto 6 (yutta kantam), part 1 (in tamil script, unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">கவிச்சக்கரவர்த்தி கம்பர் இயற்றிய  <br/> 
இராமாயணம் -  யுத்த காண்டம் <br/>
 முதல் பகுதி /படலங்கள் 1- 9 </font></h2>
<h2>rAmAyaNam of kampar <br/>
 canto 6 (yutta kAnTam), part 1<br/>
 (paTalams 1-9, verses 6186-6986) <br/>
In tamil script, unicode/utf-8 format</h2></center>
<hr noshade="" width="50%"/>
<hr noshade=""/>
<ul>
<strong>Acknowledgements: </strong><br/>
Our Sincere thanks go to Dr. Thomas Malten of the Univ. of Koeln, Germany for<br/> 
providing us with a romanized transliterated version of this work and for permissions <br/>
to publish the equivalent Tamil script version in Unicode encoding<br/>
We also thank Mr. S. Govindarajan for proof-reading the Tamil script version <br/>
Preparation of HTML and PDF versions: Dr. K. Kalyanasundaram, Lausanne, Switzerland.<br/>
<br/>
©  Project Madurai, 1998-2016.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website: <br/>
<b><a href="http://www.projectmadurai.org/">http://www.projectmadurai.org/</a></b><br/>You are welcome to freely distribute this file, provided this header page is kept intact.<br/>
</ul><ul>
<hr noshade=""/>
<center> <h3><font color="blue">கவிச்சக்கரவர்த்தி கம்பர் இயற்றிய   <br/>
இராமாயணம் - யுத்த காண்டம் (பகுதி 1)  /படலங்கள் 1-9 <br/></font></h3>
<table border="0">
<tr><td>6.0   கடவுள் வாழ்த்து (6186)</td></tr>
<tr><td>6.1    கடல் காண் படலம்  (6187 - 6197)</td></tr>
<tr><td>6.2    இராவணன் மந்திரப் படலம்  (6198 - 6315) </td></tr>
<tr><td>6.3    இரணியன் வதைப் படலம்  (6316 - 6491) </td></tr>
<tr><td>6.4    வீடணன் அடைக்கலப் படலம்  (6492 - 6643) </td></tr>
<tr><td>6.5    இலங்கை வேள்விப் படலம்  (6644 - 6717)</td></tr>
<tr><td>6.6    வருணனை வழி வேண்டு படலம்   (6718 - 6802) </td></tr>
<tr><td>6.7    சேது பந்தனப் படலம்  6803-6873)</td></tr>
<tr><td>6.8    ஒற்றுக் கேள்விப் படலம்  (6874-6938)</td></tr>
<tr><td>6.9    இலங்கை காண் படலம்  (6939-6986)</td></tr>
</table> </center> <br/>
<hr noshade="" width="50%"/>
<center><h3>கடவுள் வாழ்த்து  (6186)</h3>
</center>
6186.	ஒன்றே என்னின் ஒன்று ஏ ஆம், பல என்று உரைக்கின் பல ஏ ஆம்,<br/>
அன்றே என்னின் அன்றேயாம், ஆமே என்னின் ஆம் ஏ ஆம்,<br/>
இன்றே என்னின் இன்றேயாம், உளது என்று உரைக்கில் உளதேயாம்,<br/>
நன்றே நம்பி குடிவாழ்க்கை! நமக்கு இங்கு என் ஓ! பிழைப்பு? அம்மா!	<br/>
------------  <br/>
<center><h3>
6.1  கடல் காண் படலம்  (6187- 6197)</h3>
</center>
வானரம் படை தென்கடற்கரையிற் சென்று தங்குதல்<br/>
<br/>
6187.	ஊழி திரியும் காலத்தும் உலையாநிலைய உயர்கிரியும்<br/>
வாழி வற்றா மறிகடலும் மண்ணும் வடபால் வான் தோய<br/>
பாழித் தறெ்கு உள்ளன கிரியும் நிலனும் தாழப் பரந்து எழுந்த<br/>
ஏழு பத்தின் பெருவெள்ளம் மகர வெள்ளத்து இறுத்ததால்.                  	6.1.1<br/>
<br/>
இராமன் கடலைக் காணுதல்<br/>
<br/>
6188.  பொங்கிப் பரந்த பெருஞ்சேனை புறத்தும் அகத்தும் புடைசுற்றச்<br/>
சங்கின் பொலிந்த கையாளைப் பிரிந்த பின்பு தமக்கு இனமாம்<br/>
கொங்கின் பொலிந்த தாமரையின் குழுவும் துயில்வு உற்று, இதழ் குவிக்கும்<br/>
கங்குல் பொழுதும் துயிலாத கண்ணன் கடலைக் கண்ணுற்றான்.                        	6.1.2<br/>
<br/>
அலைப்பரப்பின் தோற்றம்<br/>
<br/>
6189.  சேய காலம் பிரிந்து அகலத் திரிந்தான், மீண்டும் சேக்கையின் பால்<br/>
மாயன் வந்தான், இனி வளர்வான் என்று கருதி, வரும் தென்றல்,<br/>
தூய மலர்போல் நுரைத் தொகையும் முத்தும் சிந்திப் புடை சுருட்டிப்<br/>
பாயல் உதறிப் படுப்பதே ஒத்த திரையின் பரப்பு; அம்மா!                    	6.1.3<br/>
<br/>
தென்றலால் இராமன் வருந்தல் (6190-6191)<br/>
<br/>
6190.  வழிக்கும் கண்ணீர் அழுவத்து வஞ்சி அழுங்க வந்து அடர்ந்த<br/>
பழிக்கும், காமன் பூங்கணைக்கும் பற்றாநின்றான் பொன் தோளைச்<br/>
சுழிக்கும் கொல்லன் ஒல் உலையில் துள்ளும் பொறியின் சுடும் அன்னே!<br/>
கொழிக்கும் கடலின் நெடும் திரைவாய்த் தென்றல் தூற்றும் குறுந்து திவலை.                        	6.1.4<br/>
<br/>
6191.  நென்னல் கண்ட திருமேனி இன்று பிறிது ஆய், நிலைதளர்வான்<br/>
தன்னைக் கண்டும் இரங்காது தனியே கதறும் தடம் கடல்வாய்ப்<br/>
பின்னல் திரைமேல் தவழ்கின்ற பிள்ளைத் தென்றல், கள் உயிர்க்கும்<br/>
புன்னைக் குறும் பூ நறுஞ்சுண்ணம் பூசாது ஒருகால் போகாதே.                          	6.1.5<br/>
<br/>
பவளம் தோன்றுதல்<br/>
<br/>
6192.  சிலை மேல் கொண்ட திரு நெடும் தோட்கு உவமை மலையும் சிறிது ஏய்ப்ப<br/>
நிலை மேற்கொண்டு மெலிகின்ற நெடியோன் தன்முன் படி ஏழும்<br/>
தலை மேல் கொண்ட கற்பினாள், மணிவாய் என்னத் தனிதோன்றிக்<br/>
கொலைமேற் கொண்டு, ஆர் உயிர் குடிக்கும் கூற்றம் கொல்லோ கொடிப் பவளம்.                       	6.1.6 <br/>
<br/>
முத்து வெளிப்படல்<br/>
<br/>
6193.  தூரம் இல்லை மயில் இருந்த சூழல் என்று மனம் செல்ல,<br/>
வீரம் வில்லி, நெடுமானம் வெல்ல நாளும் மெலிவானுக்கு,<br/>
'ஈரம் இல்லா நிருதரோடு என்ன உறவு உண்டு உனக்கு'ஏழை<br/>
மூரல் முறுவல் குறி காட்டி, முத்தே! உயிரை முடிப்பாயோ?                             	6.1.7<br/>
<br/>
கடலின் தோற்றம் (6194-6196)<br/>
<br/>
6194.  இந்து அன்ன நுதல் பேதை இருந்தாள் நீங்கா இடர் கொடியேன்<br/>
தந்த பாவை தவப்பாவை தனிமை தகவோ? எனத் தளர்ந்து<br/>
சிந்துகின்ற நறும் தரளக் கண்ணீர் ததும்பத் திரைத்து எழுந்து<br/>
வந்து வள்ளல் மலர்த் தாளில் வீழ்வது ஏய்க்கும், மறி கடலே.                              	6.1.8<br/>
<br/>
6195.  பள்ளி அரவில் பேர் உலகம் பசுங்கல் ஆகப் பனிக் கற்றை<br/>
துள்ளி நறு மென் புனல்தெளிப்பத் தூ நீர்க் குழவி முறை சுழற்றி,<br/>
வெள்ளி வண்ண நுரைக் கலவை வெதும்பும் அண்ணல் திருமேனிக்கு<br/>
அள்ளி அப்பத் திரைக் கரத்தால் அரைப்பது ஏய்க்கும் அணி ஆழி.      	            6.1.9<br/>
<br/>
6196.  கொங்கைக் குயிலைத் துயர் நீக்கி, இமையோர்க்கு உற்ற குறை முற்ற,<br/>
வெம் கைசிலையன் தூணியினன் விடாத முனிவின் மேல் செல்லும்<br/>
கங்கைத் திருநாடு உடையானைக் கண்டு நெஞ்சம் களி கூர<br/>
அம் கைத் திரைகள் எடுத்து ஓடி, ஆர்த்தது ஒத்தது அணி ஆழி.                           	6.1.10<br/>
<br/>
இராமன் மேல்விளைவு எண்ணிக் கடற்கரையில் தங்குதல்<br/>
<br/>
6197.  இன்னது ஆய கருங்கடலை எய்தி அதனுக்கு எழுமடங்கு<br/>
தன்னது ஆய நெடுமானம் துயரம் காதல் இவை தழைப்ப<br/>
என்னது ஆகும் மேல்விளைவு? என்று இருந்தான் இராமன்; இகல் இலங்கைப்<br/>
பின்னது ஆய காரியமும் நிகழ்ந்த பொருளும் பேசுவாம்.              	6.1.11<br/>
----------------<br/>
<center><h3>
6.2  இராவணன் மந்திரப் படலம்  (6198 - 6315) </h3>
</center>
அனுமனால் எரியுண்ட இலங்கை மயனால் புதுப்பிக்கப்படுதல்<br/>
<br/>
6198.பூவரும் அயனொடு புகுந்து'பொன்னகர்<br/>
மூவகை உலகினும் அழகு முற்றுற<br/>
ஏவு'என இயற்றினன் கணத்தின் என்பரால்<br/>
தேவரும் மருள்கொளத் தயெ்வத் தச்சனே.  	            6.2.1<br/>
<br/>
இலங்கையின் அமைதி நோக்கிய இராவணன் சினம் நீங்குதல்<br/>
<br/>
6199.பொன்னினும் மணியினும் அமைந்த பொற்பு உடை<br/>
நல் நகர் நோக்கினான் நாக நோக்கினான்<br/>
'முன்னையின் அழகு உடைத்து'என்று மொய்கழல்<br/>
மன்னனும் உவந்து தன் முனிவு மாறினான்.	            6.2.2<br/>
<br/>
இலங்கையின் எழில் மிகுதிக்குக் காரணம்<br/>
<br/>
6200.  முழுப் பெருந்தனி முதல் உலகின் முந்தையோன்<br/>
எழில் குறிகாட்டி நின்று இயற்றி ஈந்தனன்<br/>
பழிப்பரும் உலகங்கள் எவையும் பல முறை<br/>
அழித்து அழித்து ஆக்குவாற்கு அரிது உண்டாகுமோ. 	            6.2.3<br/>
<br/>
இராவணன் பிரமனைப் பூசித்தனுப்புதல்<br/>
<br/>
6201.  திருநகர் யாவையும் திருந்த நோக்கிய<br/>
பொரு கழல் இராவணன் அயற்குப் பூசனை<br/>
வரன்முறை இயற்றி'நீ வழிக் கொள்வாய்'என்றான்;<br/>
அரியன தச்சற்கும் உதவி ஆணையான்.	            6.2.4<br/>
<br/>
இராவணன் ஆலோசனை மண்டபத்தில் சிங்காதனத்தில் வீற்றிருத்தல்<br/>
<br/>
6202.  அவ்வழி ஆயிரம் ஆயிரம் அவிர்<br/>
செவ்வழிச் செம்மணித் தூண்கள் சேர்த்திய<br/>
எவ்வம் இல் மண்டபத்து அரிகள் எந்திய<br/>
வெவ்வழி ஆசனத்து இனிது மேவினான்.	            6.2.5<br/>
<br/>
இராவணன் அமைச்சர் முதலியோர் சூழ விளங்குதல்<br/>
<br/>
6203.  வரம்பு அறு சுற்றமும் மந்திரத் தொழில்<br/>
நிரம்பிய முதியரும் சேனை நீள் கடல்<br/>
தரம்பெறு தலைவரும் தழுவத் தோன்றினான்<br/>
அரம்பையர் கவரியோடு ஆடும் தாரினான்.	            6.2.6<br/>
<br/>
இராவணன் ஆலோசனை மண்டபத்திலிருந்து முனிவர் முதலியோரைப் போக்குதல்<br/>
<br/>
6204.  'முனைவரும் தேவரும் மற்றும் உற்றுேளார்<br/>
எனைவரும் தவிர்க'என ஏய ஆணையான்<br/>
புனைகுழல் மகளிரோடு இளைஞர்ப் போக்கினான்;<br/>
நினைவு உறு காரியம் நிகழ்த்தும் நெஞ்சினான்.	            6.2.7<br/>
<br/>
இராவணன் அமைச்சரோடு தங்குதல்<br/>
<br/>
6205.  'பண்டிதர் பழையவர் கிழவர் பண்பினர்<br/>
தண்டலில் மந்திரத் தலைவர் சார்க எனக்<br/>
கொண்டு உடன் இருந்தனன்; கொற்ற ஆணையான்<br/>
வண்டொடு காலையும் வரவு மாற்றினான்.	            6.2.8<br/>
<br/>
சுற்றத்தாருள் மக்களும் தம்பியரும் அல்லாதாரை மண்டபத்தினின்று போக்குதல்<br/>
<br/>
6206.  ஆன்று அமை கேள்வியர் எனினும் ஆண் தொழிற்கு<br/>
ஏன்றவர் நண்பினர் எனினும் யாரையும்<br/>
வான் துணைச் சுற்றத்து மக்கள் தம்பியர்<br/>
போன்றவர் அல்லரைப் புறத்துப் போக்கினான்.	            6.2.9<br/>
<br/>
மந்திரம் நிகழும் மண்டபத்தின் காவல் மிகுதி<br/>
<br/>
6207.  திசை தொறும் நிறுவினன் உலகு சேரினும்<br/>
பிசைதொழில் மறவரை; பிறிது என் பேசுவ?<br/>
விசை உறு பறவையும் விலங்கும் வேற்றவும்<br/>
அசை தொழில் அஞ்சின; சித்திரத்தினே.	            6.2.10<br/>
<br/>
இராவணன் மந்திரக்கிழவரை நோக்கி வருந்தியுரைத்தல் (6208-6211)<br/>
<br/>
6208.  'தாழ்ச்சி இங்கு இதனின்மேல் தருவது என்? இனி<br/>
மாட்சி ஓர் குரங்கினால் அழிதல் மாலைத்தே?<br/>
ஆட்சியும் அமைவும் என் அரசும் நன்று'எனாச்<br/>
சூழ்ச்சியின் கிழவரை நோக்கிச் சொல்லுவான்.	            6.2.11<br/>
<br/>
6209.  சுட்டது குரங்கு; எரி சூறை ஆடிடக்<br/>
கெட்டது கொடிநகர்; கிளையும் நண்பரும்<br/>
பட்டனர்; பரிபவம் பரந்தது எங்கணும்;<br/>
இட்டது இவ் அரியணை இருந்தது என் உடல்.	            6.2.12<br/>
<br/>
6210.  ஊறுகின்றன கிணறு உதிரம்; ஒள் நகர்<br/>
ஆறுகின்றில தழல்; அகிலும் நாவியும்<br/>
கூறும் மங்கையர் நறுங் கூந்தலின் சுறு<br/>
நாறுகின்றது; நுகர்ந்து இருந்தம் நாம் எலாம்.	            6.2.13<br/>
<br/>
6211.  மற்று இலது ஆயினும்'மலைந்த வானரம்<br/>
இற்று இலது ஆகியது'என்னும் வார்த்தையும்<br/>
பெற்றிலம்; பிறந்திலம் என்னும் பேறு அலால்<br/>
முற்றுவது என் இனிப் பழியின் மூழ்கினோம்.	            6.2.14<br/>
<br/>
படைத்தலைவன் கூறுதல் (6212-6218)<br/>
<br/>
6212.  என்று அவன் இயம்பலும் எழுந்து இறைஞ்சினான்;<br/>
கன்றிய கருங்கழல் சேனை காவலன்<br/>
'ஒன்று உளது உணர்த்துவது ஒருங்கு கேள்'எனா<br/>
நின்றனன் நிகழ்த்தினன் புணர்ப்பு இல் நெஞ்சினான். 	            6.2.15<br/>
<br/>
6213.  வஞ்சனை மனிதரை இயற்றி வாள் நுதல்<br/>
பஞ்சின் நல் மெல் அடி மயிலைப் பற்றுதல்<br/>
அஞ்சினர் தொழில் என அறிவித்தேன் அது<br/>
தஞ்சு என உணர்ந்திலை; உணரும் தன்மையோய்.	            6.2.16<br/>
<br/>
6214.  கரன்முதல் வீரரைக் கொன்ற கள்வரை<br/>
விரிகுழல் உங்கை மூக்கு அரிந்த வீரரைப்<br/>
பரிபவம் செய்ஞ்ஞரைப் படுக்கலாது நீ அரசியல் அழிந்தது என்று அயர்திபோலுமால்.	            6.2.17<br/>
<br/>
6215.  தண்டம் என்று ஒரு பொருட்கு உரிய தக்கரைக்<br/>
கண்டவர் பொறுப்பரோ? உலகம் காவலர்<br/>
வண்டு அமர் அலங்கலாய்! வணங்கி வாழ்வரோ?<br/>
விண்டவர் உறுவலி அடக்கும் வெம்மையோர்.	            6.2.18<br/>
<br/>
6216.  செற்றனர் எதிர் எழும் தேவர் தானவர்<br/>
கொற்றமும் வீரமும் வலியும் கூட்டு அற<br/>
முற்றி மூன்று உலகுக்கும் முதல்வன் ஆயது<br/>
வெற்றியோ? பொறைகொலோ? விளம்ப வேண்டுமால்.	            6.2.19<br/>
<br/>
6217. விலங்கினர் உயிர்கெட விலங்கி மீள்கிலாது<br/>
இலங்கையின் இனிது இருந்து இன்பம் துய்த்துமேல்<br/>
குலம் கெழு காவல! குரங்கில் தங்குமோ?<br/>
உலங்கும் நம்மேல் வரவு ஒழிக்கல் பாலதோ?	            6.2.20<br/>
<br/>
6218.  போயின குரங்கினைத் தொடர்ந்துபோய் அவண்<br/>
ஏயினர் உயிர்குடித்து எவ்வம் தீர்கிலம்;<br/>
வாயினும் மனத்தினும் வெறுத்து வாழ்துமேல்<br/>
ஓயும் நம் வலி என உணரக் கூறினான்.  	            6.2.21<br/>
<br/>
மகோதரன் கூறுதல் (6219-6224)<br/>
<br/>
6219.  மற்று அவன் பின் உற மகோதரப் பெயர்க்<br/>
கல்தடம் தோளினன் எரியும் கண்ணினான்<br/>
முற்று உற நோக்கினன் முடிவும் அன்னதால்<br/>
கொற்றவ கேள் என இனைய கூறினான்.  	            6.2.22<br/>
<br/>
6220.  தேவரும் அடங்கினர் இயக்கர் சிந்தினர்<br/>
தாஅரும் தானவர் தருக்குத் தாழ்ந்தனர்<br/>
யாவரும் இறைவர் என்று இறைஞ்சும் மேன்மையர்<br/>
மூவரும் ஒதுங்கினர் உனக்கு மொய்ம்பினோய்.  	            6.2.23<br/>
<br/>
6221.  ஏற்றம் என் பிறிது இனி? எவர்க்கும் இன்னுயிர்<br/>
மாற்றுறும் முறைமை சால் வலியின் மாண்பு அமை<br/>
கூற்றுவான் தன் உயிர் கொள்ளும் கூற்று எனத்<br/>
தோற்று நின் ஏவல் தன் தலையில் சூடுமால்.  	            6.2.24<br/>
<br/>
6222.  வெள்ளி அம் கிரியினை விடையின் பாகனோடு<br/>
அள்ளி விண் தொட எடுத்து ஆர்த்த ஆற்றலாய்!<br/>
சுள்ளியில் இருந்து உறை குரங்கின் தோள்வலிக்கு<br/>
எள்ளுதி போலும் நின் புயத்தை எம்மொடும்.  	            6.2.25<br/>
<br/>
6223.  மண்ணினும் வானினும் மற்றும் முற்றும் நின்<br/>
கண்ணினின் நீங்கினர் யாவர்? கண்டவர்<br/>
நண்ணரும் வலத்தினர் யாவர்? நாயக!<br/>
எண் இலர் இறந்தவர் எண்ணல் ஆவதோ?  	            6.2.26<br/>
<br/>
6224.  இடுக்கு இவண் இயம்புவது இல்லை; ஈண்டு எனை<br/>
விடுக்குவை ஆம் எனில் குரங்கை வேர் அறுத்து<br/>
ஒடுக்கரு மனிதரை உயிர் உண்டு உன் பகை<br/>
முடிக்குவென் யான்'என முடியக் கூறினான். 	            6.2.27<br/>
<br/>
வச்சிரதந்தன் கூறுதல் (6225-6227)<br/>
<br/>
6225.  இச் சிரத்தவன் உரைத்து இறுக்கும் எல்வையின்<br/>
வச்சிரத்து எயிற்றவன் வல்லை கூறினான்<br/>
அச் சிரத்தைக்கு ஒரு பொருள் இன்று ஆயினும்<br/>
பச்சிரத்தம் பொழி பருதிக் கண்ணினான்.  	            6.2.28<br/>
<br/>
6226.  'போய் இனி மனிசரைக் குரங்கைப் பூமியில்<br/>
தேயுமின் கைகளால் தின்மின்'என்று எமை<br/>
ஏயினை இருக்குவது அன்றி என் இனி<br/>
ஆயும் இது? எம் வயின் அயிர்ப்பு உண்டாம் கொலோ?  	            6.2.29<br/>
<br/>
6227.  எவ்உலகத்தும் நின் ஏவல் கேட்கிலாத்<br/>
தெவ்வினை அறுத்து உனக்கு அடிமை செய்த யான்<br/>
தவ்வின பணி உளதாகத்தான் கொலோ<br/>
இவ்வினை என்வயின் ஈகலாது என்றான்.  	            6.2.30<br/>
<br/>
துன்முகன் சொல்லுதல் (6228-6234)<br/>
<br/>
6228.  'நில் நில்'என்று அவன் தனை விலக்கி'நீ இவை<br/>
என்முனும் எளியர்போல் இறுத்தியோ?'எனா<br/>
மன்முகம் நோக்கினன் வணங்கி வன்மையால்<br/>
துன்முகன் என்பவன் இனைய சொல்லினான்.  	            6.2.31<br/>
<br/>
6229.  திக்கயம் வலி இல; தேவர் மெல்லியர்;<br/>
முக்கணான் கயிலையும் முரண் இன்றாயது;<br/>
மக்களும் குரங்குமே வலியவாம் எனின்<br/>
அக்கட! இராவணற்கு அமைந்த ஆற்றலே.  	            6.2.32<br/>
<br/>
6230.  பொலிவது பொது உற எண்ணும் புன்தொழில்<br/>
மெலியவர் கடன்; நமக்கு இறுதி வேண்டுவார்<br/>
வலியினர் எனின் அவர்க்கு ஒதுங்கி வாழ்துமோ<br/>
ஒலிகழல் ஒருவ! நம் உயிருக்கு அன்பினால்.  	            6.2.33<br/>
<br/>
6231.  கண்ணிய மந்திரக் கருமம் காவல!<br/>
மண்ணியல் மனிசரும் குரங்கும் மற்றும்; நாம்<br/>
உண்ணிய அமைந்தன உணவுக்கு உட்குமேல்<br/>
திண்ணிய அரக்கரில் தீரர் யாவரே.  	            6.2.34<br/>
<br/>
6232.  எரி உற மடுப்பதும் எதிர்ந்துேளார் படப்<br/>
பொரு தொழில் யாவையும் புரிந்து போவதும்<br/>
வருவதும் குரங்கு; நம் வாழ்க்கை ஊர் கடந்து<br/>
அரிதுகொல் இராக்கதர்க்கு ஆழி நீந்துதல்?  	            6.2.35<br/>
<br/>
6233.  வந்து நம் இருக்கையும் அரணும் வன்மையும்<br/>
வெம் தொழில் தானையின் விரிவும் வீரமும்<br/>
சிந்தையின் உணர்பவர் யாவரே சிலர்<br/>
உய்ந்து தம் உயிர் கொடு இவ் உலகத்துள் உளார்.  	            6.2.36<br/>
<br/>
6234.  ஒல்வது நினையினும் உறுதி ஓரினும்<br/>
வெல்வது விரும்பினும் வினையம் வேண்டினும்<br/>
செல்வது அங்கு; அவர் உழை சென்று தீர்ந்து அறக்<br/>
கொல்வது கருமம் என்று உணரக் கூறினான்.  	            6.2.37<br/>
<br/>
மகா பார்சுவன் கூறுதல் (6235-6238)<br/>
<br/>
6235.  காவலன் கண் எதிர் அவனைக் கை கவித்து<br/>
'யாவது உண்டு; இனி நமக்கு? என்னச் சொல்லினான்<br/>
'கோவமும் வன்மையும் குரங்குக்கே'எனா<br/>
மா பெரும் பக்கன் என்று ஒருவன் வன்மையான்.  	            6.2.38<br/>
<br/>
6236.  முந்தினர் முரண் இலர் சிலவர் மொய் அமர்<br/>
நந்தினர் தம்மொடு நனி நடந்ததோ?<br/>
வந்து ஒரு குரங்கு இடு தீயின் வன்மையால்<br/>
வெந்ததோ? இலங்கையோடு அரக்கர் வெம்மையும்.  	            6.2.39<br/>
<br/>
6237.  மானிடர் ஏவுவார் குரங்கு வந்து இவ் ஊர்<br/>
தான் எரிமடுப்பது நிருதர் தானையே<br/>
ஆனவர் அது குறித்து அழுங்குவார்<br/>
மேல் நிகழ்தக்கன விளம்ப வேண்டுமோ?  	            6.2.40<br/>
<br/>
6238.  நின்று நின்று இவை சில விளம்ப நேர்கிலன்<br/>
'நன்று இனி நரரொடு குரங்கை நாம் அறக்<br/>
கொன்று தின்று அல்லது ஓர் எண்ணம் கூடுமோ?<br/>
என்றனன்; இகல் குறித்து எரியும் கண்ணினான்.  	            6.2.41<br/>
<br/>
பிசாசன் பேசுதல்<br/>
<br/>
6239.  'திசாதிசை போதும் நாம்; அரசன் செய்வினை<br/>
உசாவினன் உட்கினன்; ஒழிதும் வாழ்வு'என்றான்;<br/>
பிசாசன் என்று ஒரு பெயர் பெற்ற பெய்கழல்<br/>
நிசாசரன் உருப் புணர் நெருப்பின் நீர்மையான்.  	            6.2.42<br/>
<br/>
சூரியசத்துரு சொல்லுதல்<br/>
6240.  'ஆரியன் தன்மை ஈது ஆயின் ஆய்வு உறு<br/>
காரியம் ஈது எனின் கண்ட ஆற்றினால்<br/>
சீரியர் மனிதரே; சிறியம் யாம்'எனச்<br/>
சூரியன் பகைஞன் என்று ஒருவன் சொல்லினான்.  	            6.2.43<br/>
<br/>
வேள்வியின் பகைவன் விளம்புதல்<br/>
<br/>
6241.  'ஆள் வினை நிலைமையும் அரக்கர் ஆற்றலும்<br/>
தாழ்வினை இதனின் மேல் பகரத் தக்கதோ<br/>
சூழ்வினை மனிதரால் தோன்றிற்று ஆம்'என<br/>
வேள்வியின் பகைஞனும் உரைத்து வெள்கினான்.  	            6.2.44<br/>
<br/>
புகைநிறக் கண்ணன் புகலுதல்<br/>
<br/>
6242.  'தொகை நிறக் குரங்கு உடை மனிதர்ச் சொல்லி என்?<br/>
சிகைநிறச் சூலிதன் திறத்துச் செல்லினும்<br/>
தகை நிறத்து எண்ணலன்; சமைதல் நன்று'எனாப்<br/>
புகைநிறக் கண்ணனும் புகன்று பொங்கினான்  	            6.2.45<br/>
<br/>
மற்றையோர் கூறுதல்<br/>
<br/>
6243.  மற்று அவன்பின் உற மற்றையோர்களும்<br/>
'இற்று இதுவே நலம்; எண்ண மற்று இல்'என்று<br/>
உற்றன உற்றன உரைப்ப தாயினார்<br/>
புற்று உறை அரவு எனப் புழுங்கும் நெஞ்சினார்.  	            6.2.46<br/>
<br/>
கும்பகருணன் கூறுதல் (6244-6253)<br/>
<br/>
6244.  வெம்பு இகல் அரக்கரை விலக்கி'வினை தேரா<br/>
நம்பியர் இருக்க'என நாயகனை முன்னா<br/>
'எம்பி எனகிற்கில் உரை செய்வல் இதம்'என்னாக்<br/>
கும்பகருணப் பெயரினான் இவை குறித்தான். 	            6.2.47<br/>
<br/>
6245.  நீ அயன் முதல் குலம் இதற்கு ஒருவன் நின்றாய்<br/>
ஆயிரம் மறை பொருள் உணர்ந்து அறிவு அமைந்தாய்;<br/>
தீவினை நயப்பு உறுதல் செய்தனை; தெரிந்தால்<br/>
ஏ! இனம் உறத்தகைய இ துணையவேயோ.  	            6.2.48<br/>
<br/>
6246.  ஓவியம் அமைந்த நகர் தீ உண உளைந்தாய்;<br/>
கோ இயல் அழிந்தது என வேறு ஒரு குலத்தோன்<br/>
தேவியை நயந்து சிறை வைத்த செயல் நன்றோ?<br/>
பாவியர் உறும்பழி இதின் பழியும் உண்டோ. 	            6.2.49<br/>
<br/>
6247. நல் நகர் அழிந்தது என நாணினை நயத்தால்<br/>
உன் உயிர் எனத் தகைய தேவியர்கள் உன்மேல்<br/>
இன் நகை தரத்தர ஒருத்தன் மனை உற்றாள்<br/>
பொன் அடி தொழத் தொழ மறுத்தல் புகழ்போலாம்.  	            6.2.50<br/>
<br/>
6248.  என்று ஒருவன் இல் உறை தவத்தியை இரங்காய்<br/>
வன் தொழிலினாய் முறை துறந்து சிறை வைத்தாய்<br/>
அன்று ஒழிவது ஆயின அரக்கர் புகழ்; ஐயா!<br/>
புன்தொழிலின் நாம் இசை பொறுத்தல் புலமைத்தோ!  	            6.2.51<br/>
<br/>
6249.  ஆசு இல் பர தாரம் அவை அம் சிறை அடைப்பேம்<br/>
மாசு இல் புகழ் காதல் உறுவேம்; வளமை கூரப்<br/>
பேசுவது வீரம் இடை பேணுவது காமம்;<br/>
கூசுவது மானிடரை; நன்று நம கொற்றம்.  	            6.2.52<br/>
<br/>
6250.  சிட்டர் செயல் செய்திலை; குலச்சிறுமை செய்தாய்;<br/>
மட்டு அவிழ் மலர்க் குழலினாளை இனி மன்னா!<br/>
விட்டிடுது மேல் எளிய மாதும்; அவர் வெல்லப்<br/>
பட்டிடுது மேல் அதுவும் நன்று; பழி அன்றால்.  	            6.2.53<br/>
<br/>
6251.  'மரன் படர் வனத்து ஒருவனே சிலை வலத்தால்<br/>
கரன் படை படுத்து அவனை வென்று களைகட்டான்;<br/>
நிரம்பிடுவது அன்று அதுவும் நின்றது இனி நம்பால்<br/>
உரம் படுவதே; இதனின்மேல் உறுதி உண்டோ?'  	            6.2.54<br/>
<br/>
6252.  வென்றிடுவர் மானிடவரேனும் அவர் தம்மேல்<br/>
நின்று இடைவிடாது நெறிசென்று உற நெருக்கித்<br/>
தின்றிடுதல் செய்கிலம் எனின் செறுநரோடும்<br/>
ஒன்றிடுவர் தேவர்; உலகு ஏழும் உடன் ஒன்றாம்.  	            6.2.55<br/>
<br/>
6253. 'ஊறு படை ஊறுவதன் முன்னம் ஒரு நாளே<br/>
ஏறு கடல் ஏறி நரர் வானரரை எல்லாம்<br/>
வேறு பெயராதவகை வேரோடும் அடங்க<br/>
நூறுவதுவே கருமம்'என்பது நுவன்றான்.  	            6.2.56<br/>
<br/>
இராவணன் கும்பகருணன் கூறியதற்கு இசைந்து கூறுதல்<br/>
<br/>
6254.  நன்று உரை செய்தாய்! குமர! நான் அது நினைந்தேன்;<br/>
ஒன்றும் இனி ஆய்தல் பழுது; ஒன்னலரை எல்லாம்<br/>
கொன்று பெயர்வோம்; நம கொடிப் படையை எல்லாம்<br/>
'இன்று எழுக என்க'என இராவணன் இசைத்தான்.  	            6.2.57<br/>
<br/>
இந்திரசித்து இராவணனைத் தடுத்து யானே சென்று <br/>
   பகைவென்று வருவேன் எனல் (6255-6261)<br/>
<br/>
6255. என்று அவன் இயம்பியிடும் எல்லையினில்'வல்லே<br/>
சென்று படையோடு சிறு மானிடர் சினப்போர்<br/>
வென்று பெயர்வாய் அரச! நீ கொல்? என வீரம்<br/>
நன்று பெரிது'என்று மகன் நக்கு இவை நவின்றான்.  	            6.2.58<br/>
<br/>
6256.  ஈசன் அருள் செய்தனவும் ஏடு அவிழ் மலர்ப் பேர்<br/>
ஆசனம் உவந்தவன் அளித்தனவும் ஆய<br/>
பாசம் முதல் வெம்படை சுமந்து பலர் நின்றார்;<br/>
ஏச உழல்வேன் ஒருவன் யானும் உளென் அன்றோ.  	            6.2.59<br/>
<br/>
6257.  'முற்றும் முதலாய் உலகம் மூன்றும் எதிர் தோன்றிச்<br/>
செற்ற முதலோரோடு செறுத்தது ஓர் திறத்தும்<br/>
வெற்றி உனது ஆக விளையாது ஒழியின் என்னைப்<br/>
பெற்றுமிலை; யான் நெறி பிறந்தும் இலென்'என்றான்.  	            6.2.60<br/>
<br/>
6258.  குரங்கு பட மேதினி குறைத்தலை படப் போர்<br/>
அரங்கு பட மானிடர் அலந்தலை படப் பேர்<br/>
இரங்கு படர் சீதை பட இன்று இருவர் நின்றார்<br/>
சிரம் குவடு எனக் கொணர்தல் காணுதி சினத்தோய்!  	            6.2.61<br/>
<br/>
6259.  சொல் இடை கழிக்கில சுருங்கிய குரங்கு என்<br/>
கல் இடை கிழிக்கும் உருமின் கடுமை காணும்<br/>
வில் இடை கிழித்த மிடல்வாளி வெருவித் தம்<br/>
பல் இடை கிழித்து இரிவ கண்டு பயன் உய்ப்பாய்.  	            6.2.62<br/>
<br/>
6260.  யானை இலர் தேர் புரவி யாதும் இலர்; ஏவும்<br/>
தானை இலர் நின்ற தவம் ஒன்றும் இலர் தாம் ஓர்<br/>
கூனல் முதுகின் சிறு குரங்கு கொடு வெல்வார்;<br/>
ஆனவரும் மானிடர் நம் ஆண்மை இனிது அன்றோ!  	            6.2.63<br/>
<br/>
6261.  நீரும் நிலனும் நெடிய காலும் நிமிர் வானும்<br/>
பேர் உலகு யாவும் ஒரு நாள் புடைபெயர்த்தே<br/>
யாரும் ஒழியாமல் நரர் வானரர்கள் என்பார்<br/>
வேரும் ஒழியாதவகை கொன்று அலது மீளேன்.  	            6.2.64<br/>
<br/>
இந்திரசித்து கூறியது கேட்டு வீடணன் சினந்து விளம்புதல் (6262-6268)<br/>
<br/>
6262.  என்று அடி இறைஞ்சினன் எழுந்து'விடை ஈமோ<br/>
வன் தொழிலினாய்'! எனலும் வாள் எயிறு வாயில்<br/>
தின்றனன் முனிந்து நனி தீவினையை எல்லாம்<br/>
வென்றவரின் நன்று உணரும் வீடணன் விளம்பும்.  	            6.2.65<br/>
<br/>
6263.  நூலினால் நுணங்கிய அறிவு நோக்கினர்<br/>
போலுமால் உறு பொருள் புகலும் பூட்சியோர்<br/>
காலம் மேல் விளைபொருள் உணரும் கற்பு இலாப்<br/>
பாலன் நீ இனையன பகரற் பாலையோ.  	            6.2.66<br/>
<br/>
6264.  கருத்து இலான் கண் இலான் ஒருவன் கைக்கொடு<br/>
திருத்துவான் சித்திரம் அனைய செப்புவாய்<br/>
விருத்த மேதகையவர் வினைய மந்திரத்து<br/>
இருத்தியோ? இளமையால் முறைமை எண்ணலாய்.  	            6.2.67<br/>
<br/>
6265.  தூயவர் முறைமையே தொடங்கும் தொன்மையோர்<br/>
ஆயவர் நிற்க; மற்று அவுணர் ஆதியாம்<br/>
தீயவர் அறத்தினால் தேவர் ஆயது<br/>
மாயமோ? வஞ்சமோ? வன்மையே கொலோ?  	            6.2.68<br/>
<br/>
6266.  அறம் துறந்து அமரரை வென்ற ஆண் தொழில்<br/>
திறம் தெரிந்திடின் அது தானும் செய்தவம்<br/>
நிறம் திறம்பாவகை இயற்றும் நீர்மையால்<br/>
மறம் துறந்தவர் தரும் வரத்தின் வன்மையால்.  	            6.2.69<br/>
<br/>
6267.  மூவரை வென்று மூன்று உலகும் முற்றுறக்<br/>
காவலின் நின்று தம் களிப்புக் கைம் மிக<br/>
வீவது முடிவு என வீந்தது அல்லது<br/>
தேவரை வென்றவர் யாவர்? தீமையோர்!  	            6.2.70<br/>
<br/>
6268.  வினைகளை வென்று மேல் வீடு கண்டவர்<br/>
எனைவர் என்று இயம்புகேன் எவ்வம் தீர்க்கையால்<br/>
முனைவரும் அமரரும் முன்னும் பின்னரும்<br/>
அனையவர் திறத்துளர் யாவர்? ஆற்றினார்.  	            6.2.71<br/>
<br/>
வீடணன் இராவணனை நோக்கிக் கூறுதல் (6269-6296)<br/>
<br/>
6269. 'பிள்ளைமை விளம்பினை பேதை நீ'என<br/>
ஒள்ளிய புதல்வனை உரப்பி'என் உரை<br/>
எள்ளலை ஆம் எனின் இயம்பல் ஆற்றுவென்<br/>
தெள்ளிய பொருள்;'என அரசற் செப்பினான்.  	            6.2.72<br/>
<br/>
6270.  எந்தை நீ யாவும் நீ எம் முன் நீ தவம்<br/>
வந்தனைத் தயெ்வம் நீ மற்றும் முற்றும் நீ<br/>
இந்திரப் பெரும்பதம் இழக்கின்றாய் என<br/>
நொந்தனென் ஆதலின் நுவல்வது ஆயினேன்.  	            6.2.73<br/>
<br/>
6271.  கற்று உறும் மாட்சி என்கண் இன்று ஆயினும்<br/>
உற்று உறு பொருள் தெரிந்து உணர்தல் ஓயினும்<br/>
சொற்றுறு சூழ்ச்சியின் துணிவு சோரினும்<br/>
முற்றுறக் கேட்டபின் முனிதி மொய்ம்பினோய்!  	            6.2.74<br/>
<br/>
6272.  கோநகர் முழுவதும் நினது கொற்றமும்<br/>
சானகி எனும் பெயர் உலகின் தம்மனை<br/>
யானவள் கற்பினால் வெந்தது அல்லது ஓர்<br/>
வானரம் சுட்டது என்று உணர்தல் மாட்சியோ?  75<br/>
<br/>
6273.  எண் பொருட்டு ஒன்றி நின்று, எவரும் எண்ணினால்<br/>
'விண் பொருட்டு ஒன்றிய உயர்வும் மீட்சியும்<br/>
பெண் பொருட்டு'அன்றியும், பிறிது உண்டாம் எனின்<br/>
மண் பொருட்டு, அன்றியும் வரவும் வல்லவோ?  	            6.2.76<br/>
<br/>
6274.  மீன் உடை நெடுங்கடல் இலங்கை வேந்தன் முன்<br/>
தான் உடை நெடுந்தவம் தளர்ந்து சாய்வது, ஓர்<br/>
மானுட மடந்தையால் என்னும் வாய்மொழி<br/>
தேன் உடை அலங்கலாய்! இன்று தீர்ந்ததோ   	            6.2.77<br/>
<br/>
6275.  ஏறிய நெடுந்தவம் இழைத்த எல்லை நாள்<br/>
ஆறிய பெருங்குணத்து அறிவன் ஆணையால்<br/>
கூறிய மனிதர்பால் கொற்றம் கொள்ளலை;<br/>
வேறு இனி அவர் வயின் வென்றி ஆவதோ?  	            6.2.78<br/>
<br/>
6276.  ஏயது பிறிது உணர்ந்து இயம்ப வேண்டுமோ?<br/>
நீ ஒரு தனி உலகு ஏழும் நீந்துவாய்<br/>
ஆயிரம் தோளவற்கு ஆற்றல் தோற்றனை<br/>
மேயினை ஆம் எனின் விளம்ப வேண்டுமோ?  	            6.2.79<br/>
<br/>
6277. 'மேல் உயர் கயிலையை எடுத்த மேலை நாள்<br/>
நாலு தோள் நந்திதான் நவின்ற சாபத்தால்<br/>
கூல வான் குரங்கினால் குறுகும் கோளது வாலிபால் கண்டனம்; வரம்பு இல் ஆற்றலாய்'  	            6.2.80<br/>
<br/>
6278. தீ இடைக் குளித்த அத் தயெ்வக் கற்பினாள்<br/>
வாய் இடை மொழிந்த சொல் மறுக்க வல்லமோ?<br/>
'நோய் உனக்கு யான்'என நுவன்றுளாள் அவள்<br/>
ஆயவள் சீதை பண்டு அமுதில் தோன்றினாள்.  	            6.2.81<br/>
<br/>
6279.  சம்பரப் பெயர் உடைத் தானவர்க்கு இறைவனைத் தனு வலத்தால்<br/>
அம்பரத்து உம்பர் புக்கு அமரிடைத் தலை துமித்து அமரர் உய்ய<br/>
உம்பருக்கு இறைவனுக்கு அரசு அளித்து உதவினான் ஒருவன் நேமி<br/>
இம்பரில் பணி செயத் தயரதப் பெயரினான் இசை வளர்த்தான். 	            6.2.82<br/>
<br/>
6280.  மிடல் படைத்து ஒருவனாய் அமரர் கோன் விடையதாய் வெரிநின் மேலாய்<br/>
உடல் படைத்து, அவுணர் ஆயினர் எலாம் மடிய வாள் உருவினானும்<br/>
அடல் படைத்து அவனியைப் பெருவளம் தருக என்று அருளினானும்<br/>
கடல் படைத்தவர் நெடுங் கங்கை தந்தவன் வழிக் கடவுள் மன்னன்.  	            6.2.83<br/>
<br/>
6281.  பொய் உரைத்து உலகினில் சினவினார் குலம் அறப் பொருது தன்வேல்<br/>
நெய் உரைத்து உறையில் இட்டு அறம் வளர்த்து ஒருவனாய் நெறியில் நின்றான்<br/>
மை உரைத்து உலவு கண் மனைவிபால் வரம் அளித்தவை மறாதே<br/>
மெய் உரைத்து உயிர் கொடுத்து அமரரும் பெறுகிலா வீடு பெற்றான்.  	            6.2.84<br/>
<br/>
6282. அனையவன் சிறுவர் எம்பெரும! உன் பகைஞர், அன்னவரை அம்மா!<br/>
இனையர் என்று உணர்தியேல், இருவரும் ஒருவரும் எதிர் இலாதார்;<br/>
முனைவரும் அமரரும் முழுதுணர்ந் தவர்களும் முற்றும் மற்றும்<br/>
நினைவருந் தகையர்; நம் வினையினால் மனிதராய் எளிதின் நின்றார். 	            6.2.85<br/>
<br/>
6283.  கோசிகப் பெயர் உடைக் குல முனித் தலைவன் அக் குளிர் மலர்ப் பேர்<br/>
ஆசனத் தவனொடு எவ் உலகமும் தருவன் என்று அமையலுற்றான்<br/>
ஈசனில் பெறு படைக்கலம் இமைப் பளவின் எவ் உலகும் யாவும்<br/>
நாசம் உற்றிட நடப்பன கொடுத்தவை பிடித்துடையர் நம்பா!  	            6.2.86<br/>
<br/>
6284.  எறுழ்வலிப் பொருவில் தோள் அவுணரோடு அமரர் பண்டு இகல் செய் காலத்து,<br/>
உறுதிறல் கலுழன்மீது ஒருவன் நின்று அமர் செய்தான் உடைய வில்லும்,<br/>
தறெு சினத்தவர்கள் முப்புரம் நெருப்பு , உருத்து எய்த அம்பும்<br/>
குறுமுனிப் பெயரினான் நிறைதவர்க்கு இறை தரக் கொண்டு நின்றான்.  	            6.2.87<br/>
<br/>
6285.  நாவினால் உலகை நக்கிடுவ; திக்கு அளவிடற்கு உரிய; நாளும்<br/>
மேவு தீவிடம் உயிர்ப்பன; வெயில் பொழி எயிற்றன; அவ் வீரர்<br/>
ஆவமாம் அரிய புற்று உறைவ; முற்று அறிவருக்கு அழிவு செய்யும்<br/>
பாவ காரியர் உயிர்ப் பதம் அலாது இரை பெறா; பகழி நாகம்.  	            6.2.88<br/>
<br/>
6286.  பேருமோ ஒருவரால் அவர்களால் அல்லது; இவ் பெரியவேனும்<br/>
நாரும் மூரியும் அறா; நம்முடைச் சிலைகள் போல் நலிவவாமோ?<br/>
தாருவோ? வேணுவோ? தாணுவாய் உலகினைத் தழுவி நிற்கும்<br/>
மேருவோ மால்வரைக் குலமெலாம் அல்லவோ? வில்லு மன்னோ.  	            6.2.89<br/>
<br/>
6287.  உரம் ஒருங்கியது நீர்கடையும் வாலியது மார்பு; உலகை மூடும்<br/>
மரம் ஒருங்கிய, கர ஆதியர் விராதனது மால் வரைகள் மானும்<br/>
சிரம் ஒருங்கின; இனிச் செரு ஒருங் குளது எனில் தெவ்வர் என்பார்<br/>
பரம் ஒருங்குவது அலால் பிறிது ஒருங்காதது ஓர் பகையும் உண்டோ?  	            6.2.90<br/>
<br/>
6288. சொல் வரம் பெரிய மா முனிவர் என்பவர்கள், தம் துணை இலாதார்<br/>
ஒல்வரம் பெரிய தோள் இருவரே அமரரோடு உலகம் யாவும்<br/>
வெல்வர் என்பது தெரிந்து எண்ணினார்; நிருதர் வேர் முதலும் வீயக்<br/>
கொல்வர் என்று உணர்தலால், அவரை வந்து அணைவது ஓர் இசைவு கொண்டார்.  	            6.2.91<br/>
<br/>
6289.  துஞ்சுகின்றிலர்களால் இரவும் நன்பகலும், நிற் சொல்ல ஒல்கி<br/>
நெஞ்சு நின்று அயரும் இந் நிருதர்;<br/>
   'பேர் சனகியாம் நெடியது ஆய<br/>
நஞ்சு தின்றவர்கள் தாம் நண்ணுவார் நரகம்'என்று, எண்ணி, நம்மை<br/>
அஞ்சுகின்றிலர்கள், நின் அருள் அலால் சரண் இலா அமரர்; ஐயா! 	            6.2.92<br/>
<br/>
6290.  புகல் மதித்து உணர்கிலாமையின் நமக்கு எளிமை சால் பொறுமை கூர<br/>
நகல் மதிக்கில, மறுப்பொலிய வாள் ஒளி இழந்து உதயம் நண்ணும்<br/>
பகல் மதிக்கு உவமை ஆயின எலாம் இரவு கால் பருவ நாளின்<br/>
அகல் மதிக்கு உவமையாயின தபோதனர் உளார் வதனம் அம்மா!  	            6.2.93<br/>
<br/>
6291.  சிந்து முந்து உலகினுக்கு இறுதி புக்கு உரு ஒளித்து உழல்தல் செய்வார்<br/>
இந்துவின் திருமுகத்து இறைவி நம் உறையுளாள் என்றலோடும்<br/>
அந்தகன் முதலினோர் அமரரும் முனிவரும் பிறரும் அஞ்சார்<br/>
வந்துதம் உலகமும் வானமும் கண்டு உவந்து அகல்வர் மன்னோ.  	            6.2.94<br/>
<br/>
6292.  சொலத் தகாத் துன் நிமித்தங்கள் எங்கணும் வரத்தொடர்வ; ஒன்னார்<br/>
வெலத்தகா அமரரும் அவுணரும் செருவில் விட்டன விடாத<br/>
குலத்தகால் வய நெடும் குதிரையும் அதிர்குரல் குன்றும் இன்றும்<br/>
வலத்த கால் முந்துறத் தந்து, நம் மனை இடைப் புகுதும் மன்னோ!  	            6.2.95<br/>
<br/>
6293.  வாயினும் பல்லினும் புனல் வறந்து உலறினார் நிருதர்; வைகும்<br/>
பேயினும் பெரிது பேய் நரிகளும் புரிதரும்; பிறவும் எண்ணின்<br/>
கோயிலும் நகரமும் மடநலார் குழலும் நம் குஞ்சியோடும்<br/>
தீயின் வெந்திடும்; அலால், ஒரு நிமித்தம் பெறும் திறனும் உண்டோ?  	            6.2.96<br/>
<br/>
6294.  சிந்த மா நாகரைச் செரு முருக்கிய கரன், திரிசிரத்தோன்,<br/>
முந்தமான் ஆயினான், வாலியே முதலினோர் முடிவு கண்டால்,<br/>
அந்த மான் இடவனோடு ஆழிமா வலவனும் பிறரும், ஐயா!<br/>
இந்த மானிடவராம் இருவரோடு எண்ணலாம் ஒருவர் யாரே?  	            6.2.97<br/>
<br/>
6295.  இன்னம் ஒன்று உரைசெய்வான்,'இனிதுகேள், எம்பிரான்! இருவர் ஆய<br/>
அன்னவர் தம்மொடும் வானரத் தலைவராய் அணுகி நின்றார்,<br/>
மன்னும் நம் பகைஞராம் வான் உேளார்; அவரோடும் மாறுகோடல்<br/>
கன்னம் அன்று;'இது நமக்கு உறுதி'என்று உணர்தலும் கருமம் அன்றால்.  98<br/>
<br/>
6296.  இசையும் செல்வமும் உயர் குலத்து இயற்கையும் எஞ்ச<br/>
வசையும் கீழ்மையும் மீக்கொளக் கிளையொடும் மடியாது<br/>
அசைவில் கற்பின் அவ் அணங்கை விட்டு அருளுதி இதன்மேல்<br/>
விசையம் இல் எனச் சொல்லினன் அறிஞரின் மிக்கான்.  	            6.2.99<br/>
<br/>
இராவணன் வீடணனைப் பரிகசித்துரைத்தல்  (6297-6306)<br/>
<br/>
6297.  கேட்ட ஆண்தகை, கரத்தொடு கரதலம் கிடைப்பப்<br/>
பூட்டி, வாய்தொறும் பிறை குலம் வெண்ணிலாப் பொழிய,<br/>
வாள் தடம் தவழ் ஆரமும் வயங்கு ஒளி மார்பும்<br/>
தோள் தடங்களும் குலுங்க நக்கு, இவை இவை சொன்னான்.  	            6.2.100<br/>
<br/>
6298. இச்சை அல்லன உறுதிகள் இசைக்குவென் என்றாய்!<br/>
பிச்சர் சொல்லுவ சொல்லினை; என் பெரு விறலைக்<br/>
கொச்சை மானிடர் வெல்குவர் என்றனை; குறித்தது<br/>
அச்சமோ? அவர்க்கு அன்பினோ? யாவதோ? ஐயா!  	            6.2.101<br/>
<br/>
6299. "'ஈங்கு மானிடப் பசுக்களுக்கு இலை வரம்" என்றாய்<br/>
தீங்கு சொலினை; திசைகளை உலகொடும் செருக்கால்<br/>
தாங்கும் ஆனையைத் தள்ளி, அத்தழல் நிறத்தவனை<br/>
ஓங்கல் தன்னொடும் எடுக்கவும் வரம் கொண்டது உண்டோ?'  	            6.2.102<br/>
<br/>
6300.  மனக்கொடு அன்றியும் வறியன வழங்கினை; வானோர்<br/>
சினக் கொடும் படை செருக்களத்து என்னை என் செய்த?<br/>
எனக்கு நிற்க; மற்று என்னொடு இங்கு ஒருவயிற்று உதித்த<br/>
உனக்கு மானிடர் வலியராம் தகைமையும் உளதோ?  	            6.2.103<br/>
<br/>
6301.  சொல்லும் மாற்றங்கள் தெரிந்திலை; பன் முறை தோற்றும்<br/>
வெல்லும் ஆற்றலும், ஒருமுறை பொறுத்தனன்; விண்ணைக்<br/>
கல்லும் ஆற்றல் என் கிளையையும் என்னையும் களத்தில்<br/>
கொல்லும் மாற்றலர் உளர் எனக் கோடலும் கோேளா? 	            6.2.104<br/>
<br/>
6302.  தேவரின் பெற்ற வரத்தினது என் பெருஞ் செருக்கேல்<br/>
மூவரில் பெற்றம் உடையவன் தன்னொடு முழுதும்<br/>
காவலின் பெற்ற திகிரியோன் தன்னையும் கடந்தது<br/>
ஏவரில் பெற்ற வரத்தினால்? இயம்புதி இளையோய்!  	            6.2.105<br/>
<br/>
6303.  நந்தி சாபத்தின் நமை அடும் குரங்கு எனின், நம்பால்<br/>
வந்த சாபங்கள் எனைப்பல; அவை செய்த வலி என்?<br/>
இந்தியாதிகள் அவித்தவர் தேவர் நம் இறுதி<br/>
சிந்தியாதவர் யார்? அவை நம்மை என் செய்த? 	            6.2.106<br/>
<br/>
6304.  அரங்கில் ஆடுவாற்கு அன்பு பூண்டு உடை வரம் அறியேன்,<br/>
இரங்கி யான் நிற்ப, என்வலி அவன்வயின் எய்த,<br/>
வரம் கொள் வாலிபால் தோற்றனென்; மற்றும் வேறு உள்ள<br/>
குரங்கெலாம் எனை வெல்லும் என்று எங்ஙனம் கோடி?  	            6.2.107<br/>
<br/>
6305.  நீல கண்டனும் நேமியும் நேர்நின்று நேரின்,<br/>
ஏவலும் அன்னவர் உடைவலி அவன்வயின் எய்தும்;<br/>
சாலும் நல்வரம் நினைந்து, அவன் எதிர்செலல் தவிர்ந்து,<br/>
வாலி தன்னை அம் மனிதனும் மறைந்துநின்று எய்தான்.  	            6.2.108<br/>
<br/>
6306.  ஊன வில் இறுத்து, ஓட்டை மாமரத்துள் அம்பு ஓட்டிக்<br/>
கூனி சூழ்ச்சியால் அரசு இழந்து உயர் வனம் குறுகி,<br/>
யான் இழைத்திட இல் இழந்து இன் உயிர் சுமக்கும்<br/>
மானிடன் வலி நீ அலாது ஆர் உளர்? மதித்தார்.  	            6.2.109<br/>
<br/>
வீடணன் மீட்டும் உறுதியுரைத்தல் (6307-6308)<br/>
<br/>
6307.  என்று தன் உரை இழித்து,'நீ உணர்விலி'என்னா<br/>
'நன்று, போதும் நாம்; எழுக'எனும் அரக்கனை நணுகா,<br/>
'ஒன்று கேள் இனம் உறுதி'என்று அன்பினன் ஒழியான்<br/>
துன்று தாரவன், பின்னரும் இனையன சொன்னான்.  	            6.2.110<br/>
<br/>
6308. தன்னின் முன்னிய பொருள் இலா ஒருதனித் தலைவன்<br/>
அன்ன மானிடன் ஆகிவந்து, அவதரித்து அமைந்தான்<br/>
சொன்ன நம்பொருட்டு உம்பர்தம் சூழ்ச்சியின் துணிவால்<br/>
இன்னம் ஏகுதிபோலும் என்று அடி தொழுது இரந்தான்.  	            6.2.111<br/>
<br/>
இராவணன் மீட்டும், வீடணன் கூறியதை மறுத்துரைத்தல் (6309-6314)<br/>
<br/>
6309.  அச் சொல் கேட்டு அவன், ஆழியான் என்றனை ஆயின்<br/>
கொச்சைத் துன்மதி எத்தனை போர் இடைக் குறைந்தான்<br/>
இச்சைக்கு ஏற்றன யான் செய்த இத்தனை காலம்<br/>
முச்சு அற்றான் கொல் அம் முழு முதலோன் என முனிந்தான்.  	            6.2.112<br/>
<br/>
6310.  இந்திரன் தனை இருஞ்சிறை இட்டநாள், இமையோர்<br/>
தந்தி கோடு இறத் தகர்த்த நாள், தன்னை யான் முன்னம்<br/>
வந்த போர்தொறும் துரந்த நாள், வானவர் உலகைச்<br/>
சிந்த வென்ற நாள் சிறியன்கொல்? நீ சொன்ன தேவன்.  	            6.2.113<br/>
<br/>
6311.  சிவனும் நான்முகத்து ஒருவனும் திருநெடு மாலாம்<br/>
அவனும் மற்று உள அமரரும் உடன் உறைந்து அடங்கப்<br/>
புவனம் மூன்றும் நான் ஆண்டு உளது ஆண்ட அப் பொருவில்<br/>
உவன் இலாமையிலோ? வலி ஒதுங்கியோ? உரையாய்.  	            6.2.114<br/>
<br/>
6312.  ஆயிரம் பெருந்தோள்களும், அத்துணைத் தலையும்,<br/>
மாயிரும் புவி உள்ளடி அடக்குறும் வடிவும்,<br/>
தீய; சாலவும் சிறிது; என நினைந்து, நாம் தின்னும்<br/>
ஓயும் மானிட உருவு கொண்டனன் கொலாம்! ஒருவன்.  	            6.2.115<br/>
<br/>
6313.  பித்தன் ஆகிய ஈசனும் மாலும் என் பெயர் கேட்டு<br/>
எய்த்த சிந்தையர்; ஏகுழி ஏகுழி எல்லாம்<br/>
கைத்த ஏற்றினும் கடவிய புள்ளினும் முதுகில்<br/>
தைத்த வாளிகள் நின்று உள; குன்றின் வீழ் தடித்து இன்.  116<br/>
<br/>
6314.  'வெம் சினம் தரு போரில் என்னுடன் எழ வேண்டா;<br/>
இஞ்சி மா நகர் இடம் உடைத்து, ஈண்டு இனிது இருத்தி;<br/>
அஞ்சல்! அஞ்சல்!'என்று அயல் இருந்தவர் முகம் நோக்கி<br/>
நஞ்சின் வெய்யவன், கை எறிந்து, உரும் என நக்கான்.  	            6.2.117<br/>
<br/>
வீடணன் மீட்டும் கூறுதல்<br/>
6315. பின்னும் வீடணன், ஐய! நின் தரம் அலாப் பெரியோர்<br/>
முன்னை நாள், இவன் முனிந்திடக் கிளையொடு முடிந்தார்<br/>
இன்னம் உண்டு, நான் இயம்புவது, இரணியன் என்பான்<br/>
தன்னை உள்ளவா கேட்டி என்று உரைசெயச் சமைந்தான்.	            6.2.118<br/>
------------------------  <br/>
<br/>
6.3  இரணியன் வதைப் படலம்  ( 6316 - 6491)<br/>
<br/>
இரணியனது இயல்பும் ஆற்றலும் (6316-6333)<br/>
<br/>
6316. வேதம் கண்ணிய பொருள் எலாம் விரிஞ்சனே ஈந்தான்;<br/>
போதம் கண்ணிய வரம் அவன் தரக் கொண்டு போந்தான்;<br/>
காதும் கண்ணுதல், மால், அயன், கடைமுறை காணாப்<br/>
பூதம் கண்ணிய வலி எலாம் ஒருதனி பொறுத்தான்.  	            6.3.1<br/>
<br/>
6317.  'எற்றை நாளினும் உளன் எனும் இறைவனும், அயனும்,<br/>
கற்றை அம் சடைக் கடவுளும் காத்து, அளித்து, அழிக்கும்<br/>
ஒற்றை அண்டத்தின் அளவனோ? அதன்புறத்து உலவா<br/>
மற்றை அண்டத்தும் தன் பெயரே சொல வாழ்ந்தான்.  	            6.3.2<br/>
<br/>
6318.  'பாழி வன் தடம் திசை சுமந்து ஓங்கிய பணைக்கைப்<br/>
பூழி வன்கரி இரண்டு இருகை கொடு பொருத்தும்;<br/>
ஆழம் காணுதற்கு அரியவாய், அகன்ற பேர் ஆழி<br/>
ஏழும் தன் இருதாள் அளவு எனக் கடந்து ஏறும்.  	            6.3.3<br/>
<br/>
6319.  'வண்டல் தணெ்திரை ஆற்றுநீர் சில என்று மருவான்;<br/>
கொண்டல் கொண்டநீர் குளிர்ப்பு இல என்று அவை குடையான்;<br/>
பண்டைத் தணெ்திரைப் பரவை நீர் உவர் என்று படியான்;<br/>
அண்டத்தைப் பொதுத்து அப்புறத்து அப்புனல் ஆடும்.	            6.3.4<br/>
<br/>
6320.  சாரும் மானத்தில், சந்திரன் தனிப்பதம் சரிக்கும்;<br/>
தேரின் மேவி நின்று இரவிதன் பெரும்பதம் செலுத்தும்;<br/>
பேரின் எண்திசைக் காவலர் கருமமும் பிடிக்கும்;<br/>
மேரு மால்வரை உச்சிமேல் அரசு வீற்றிருக்கும்.	            6.3.5<br/>
<br/>
6321.  'நிலனும், நீரும், வெங் கனலொடு காலும் ஆய், நிமிர்ந்த<br/>
தலனுள், நீடிய அவற்றின் அத் தலைவரை மாற்றி,<br/>
உலவும் காற்றொடு கடவுளர் பிறரும் ஆய், உலகின்<br/>
வலியும் செய்கையும் வருணன்தன் கருமமும் ஆற்றும்.	            6.3.6<br/>
<br/>
6322.  'தாமரைக் கண்ணன் தழல் கண்ணன் பேர் அவை தவிர,<br/>
நாமம் தன்னதே உலகங்கள் யாவையும் நவில,<br/>
தூம வெங் கனல் அந்தணர் முதலினர் சொரிந்த<br/>
ஓம வேள்வியுள் இமையவர் பேறு எலாம் உண்ணும்.	            6.3.7<br/>
<br/>
6323.  'காவல், காட்டுதல், துடைத்தல், என்று இத்தொழில் கடவ<br/>
மூவரும் அவை முடிக்கிலர், பிடிக்கிலர் முறைமை;<br/>
ஏவர் மற்றவர்? யோக்கியர் உறுபதம் இழந்தார்;<br/>
தேவரும் அவன் தாள் அலால் அருச்சனை செய்யார்.	            6.3.8<br/>
<br/>
6324.  'மரபின், மாபெரும் புறக்கடல் மஞ்சனம் மருவி,<br/>
அரவின் நாட்டிடை மகளிரோடு இன் அமுது அருந்தி,<br/>
பரவும் இந்திரன் பதியிடைப் பகல்பொழுது அகற்றி<br/>
இரவின் ஓலக்கம் நான்முகன் உலகத்துள் இருக்கும்.	            6.3.9<br/>
<br/>
6325.  'பண்டு வானவர் தானவர் யாவரும் பற்றித்,<br/>
தணெ் திரைக் கடல் கடைதர, வலியது தேடிக்<br/>
கொண்ட மத்தினைக் கொற்றத் தன் குவவுத் தோட்கு அமைந்த<br/>
தண்டு எனக் கொளல் உற்று,'அது நொய்து'எனத் தவிர்ந்தான்.	            6.3.10<br/>
<br/>
6326.  'மண்டலம் தரு கதிரவன் வந்து போய் மறையும்<br/>
எண் தலம் தொடற்கு அரியன தடவரை இரண்டும்,<br/>
கண் தலம் பசும் பொன்னவன் முன்னவன் காதில்<br/>
குண்டலங்கள்; மற்று என், இனிப் பெருவிறல் கூறல்?	            6.3.11<br/>
<br/>
6327.  'மருக்கொள் தாமரை நான்முகன் முதலிய வானோர்<br/>
குருக்கேளாடு கற்று, ஓதுவது, அவன் பெருங் கொற்றம்;<br/>
சுருக்கு இல் நான்மறை தொன்றுதொட்டு உரைதொறும் தோன்றாது<br/>
இருக்கும் தயெ்வமும்'இரணியனே! நம!'என்னும்.	            6.3.12<br/>
<br/>
6328.  'மயரும், மன் நெடுஞ் சேவடி மண் இடை வைப்பின்;<br/>
அயரும், வாள் எயிற்று ஆயிரம் பணம் தலை அநந்தன்;<br/>
உயருமேல், அண்ட முகடு தன்முடி உற உயரும்;<br/>
பெயருமேல், நெடும் பூதங்கள் ஐந்தொடும் பெயரும்.	            6.3.13<br/>
<br/>
6329.  'பெண்ணின், பேர் எழில் ஆணினின், அலியினின், பிறிதின்,<br/>
உள் நிற்கும் உயிர் உள்ளதின், இல்லதின், உலவான்;<br/>
கண்ணின் காண்பன, கருதுவ, யாவினும் கழியான்;<br/>
மண்ணின் சாகிலன், வானினும் சாகிலன்; வரத்தால்.	            6.3.14<br/>
<br/>
6330.  'தேவர் ஆயினர் ஏவரும் திரிதரும் இயக்கர்<br/>
யாவர் ஆயினும் எண்ணவும் துதிக்கவும் இயன்ற<br/>
கோவை மால் அயன் மான் இடன் யாவரும் கொல்ல<br/>
ஆவி தீர்கிலன்; ஆற்றலும் தீர்கிலன் அனையான்.	            6.3.15<br/>
<br/>
6331.  'நீரின் சாகிலன்; நெருப்பினும் சாகிலன்; நிமிர்ந்த<br/>
மாருதத்தினும், மண்ணின் மற்று எவற்றினும், மாளான்;<br/>
ஓரும் தேவரும் முனிவரும் பிறர்களும் உரைப்பச்<br/>
சாரும் சாபமும், அன்னவன் தனைச் சென்று சாரா.	            6.3.16<br/>
<br/>
6332.  'உள்ளில் சாகிலன்; புறத்தினும் உலக்கிலன்; உலவாக்<br/>
கொள்ளைத் தயெ்வ வான் படைக்கலம் யாவையும் கொல்லா;<br/>
நள்ளில் சாகிலன்; பகலிடைச் சாகிலன்; நமனார்<br/>
கொள்ளச் சாகிலன்; ஆர் இனி அவன் உயிர் கொள்வார்?	            6.3.17<br/>
<br/>
6333.  'பூதம் ஐந்தொடும் பொருந்திய உணர்வினில் புணரா<br/>
வேதம் நான்கினும் விளம்பிய பொருள்களால் விளியான்;<br/>
தாதை தன்னைத்தான் தனிக்கொலை சூழினும் சாகான்;<br/>
ஈது அவன் நிலை; எவ் உலகங்கட்கும் இறைவன்.	            6.3.18<br/>
<br/>
இரணியன் மகன் பிரகலாதன் தன்மை<br/>
<br/>
6334.  'ஆயவன் தனக்கு அருமகன், அறிஞரின் அறிஞர்ன்,<br/>
தூயர் என்பவர் யாரினும் மறையினும் தூயன்,<br/>
நாயகன் தனி ஞானி, நல் அறத்துக்கு நாதன்,<br/>
தாயினி மன்னுயிர்க்கு அன்பினன், உளன் ஒரு தக்கோன்.	            6.3.19<br/>
<br/>
இரணியன் தன் மகனை வேதம் ஓதுமாறு பணித்தல்<br/>
6335.  'வாழியான் அவன்தனைக் கண்டு மனம் மகிழ்ந்து உருகி,<br/>
"ஆழி ஐய! நீ அறிதியால் மறை" என அறைந்தான்<br/>
ஊழியும் கடந்து உயர்கின்ற ஆயுளான், உலகம்<br/>
ஏழும் ஏழும் வந்து அடிதொழ, அரசு வீற்றிருந்தான்.	            6.3.20<br/>
<br/>
இரணியனது ஏவலால் அந்தணன் ஒருவன் பிரகலாதனுக்கு வேதம் ஓதுவிக்கத் தொடங்குதல்<br/>
<br/>
6336.  'என்று, ஓர் அந்தணன் எல்லையில், அறிஞனை ஏவி,<br/>
"நன்று நீ இவற்கு உதவுதி மறை" என நவின்றான்.<br/>
சென்று மற்று அவன் தன்னொடும் ஒரு சிறை சேர்ந்தான்;<br/>
அன்று நான்மறை முதலிய ஓதுவான் அமைந்தான்.	            6.3.21<br/>
<br/>
ஆசிரியன்'இரணியாயநம'என்று கூறுமாறு பணிக்கப் பிரகலாதன்'ஓம் நமோநாராயணாய'என்று கூறுதல்<br/>
<br/>
6337.  'ஓதம் புக்கு, அவன்,"உந்தை பேர் உரை" எனலோடும்,<br/>
போதத் தன் செவித்தொளை இரு கைகளால பொத்தி,<br/>
"மூதக்கோய்! இது நல்தவம் அன்று" என மொழியா,<br/>
வேதத்து உச்சியின் மெய்ப்பொருள் பெயரினை விரித்தான்.	            6.3.22<br/>
<br/>
பிரகலாதனது திருமால் பத்தியைக் கண்டு ஆசிரியன் அஞ்சி நடுங்கி அவனைக் கடிந்துரைத்தல் (6338-6339)<br/>
<br/>
6338.  "ஓம் நமோ நாராயணாய!" என்று உரைத்து, உளம் உருகி,<br/>
தான் அமைந்து, இரு தடக்கையும் தலையின்மேல் தாங்கி,<br/>
பூ நிறக் கண்கள் புனல் உக, மயிர் புறம் பொடிப்ப,<br/>
ஞான நாயகன் இருந்தனன்; அந்தணன் நடுங்கி.	            6.3.23<br/>
<br/>
6339.  "கெடுத்து ஒழிந்தனை, என்னையும் உன்னையும்; கெடுவாய்!<br/>
படுத்து ஒழிந்தனை; பாவி! எத்தேவரும் பகர்தற்கு<br/>
அடுத்தது அன்றியே அயல் ஒன்று பகர, நின் அறிவின்<br/>
எடுத்தது என் இது? என் செய்த வண்ணம் நீ?''என்றான்.	            6.3.24<br/>
<br/>
பிரகலாதன் குருவுக்கு ஏற்ற மறுமொழி கூறுதல்<br/>
<br/>
6340.  "'என்னை உய்வித்தேன்; எந்தையை உய்வித்தேன்; நினைய<br/>
உன்னை உய்வித்து, இவ் உலகையும் உய்விப்பான் அமைந்து,<br/>
முன்னை வேதத்தின் முதல் பெயர் மொழிவது மொழிந்தேன்;<br/>
என்னை குற்றம் நான் இயம்பியது? இயம்புதி''என்றான்.	            6.3.25<br/>
<br/>
அந்தணனாகிய குரு பிரகலாதனுக்கு அறிவுரை கூறுதல்<br/>
<br/>
6341. "'முந்தை வானவர் யாவர்க்கும், முதல்வர்க்கும் முதலோன்<br/>
உந்தை; மற்று அவன் திருப்பெயர், உரைசெயற்கு உரிய;<br/>
அந்தணாளன் யான்; என்னினும் அறிதியோ? ஐயா!<br/>
இந்த! இப்பெயர் உரைத்து, எனைக் கெடுத்திடல்''என்றான்.	            6.3.26<br/>
<br/>
பிரகலாதன் குருவின் சொல்லை மறுத்து, வேதப் பொருளாய் விளங்கும் திருமாலின் பெருமையை விரித்துரைத்தல் (6342-6348)<br/>
<br/>
6342.  "வேத பாரகன் அவ் உரை விளம்பலும், விமலன்,<br/>
"ஆதி நாயகன் பெயர் அன்றி, யான் பிறிது அறியேன்;<br/>
ஓத வேண்டுவது இல்லை; என் உணர்வினுக்கு ஒன்றும்<br/>
போதியாததும் இல்லை''என்று, இவை இவை புகலும்.	            6.3.27<br/>
<br/>
6343.  "'தொல்லை நான்மறை வரன்முறை துணிபொருட்கு எல்லாம்<br/>
எல்லை கண்டவன் அகம் புகுந்து, இடம் கொண்டது என் உள்;<br/>
இல்லை, வேறு இனிப் பெரும் பதம்; யான் அறியாத,<br/>
வல்லையேல், இனி, ஓதுவி, நீதியின் வழாத.	            6.3.28<br/>
<br/>
6344.  "'ஆரைச் சொல்லுவது அந்தணர் அருமறை? அறிந்தோர்<br/>
ஓரச் சொல்லுவது எப்பொருள், உபநிட தங்கள்,<br/>
தீரச் சொல்பொருள்; தேவரும் முனிவரும் செப்பும்<br/>
பேரைச் சொல்லுவது அல்லது பிறிதும் ஒன்று உளதோ?	            6.3.29<br/>
<br/>
6345.  "'வேதத்தானும், நல் வேள்வியினானும், மெய் உணர்ந்த<br/>
போதத்தானும், அப்புறத்துள எப் பொருளானும்,<br/>
சாதிப்பார் பெறும் பெரும்பதம் தலைக்கொண்டு சமைந்தேன்;<br/>
ஓதிக் கேட்பது பரம்பொருள்; இன்னம் ஒன்று உளதோ?	            6.3.30<br/>
<br/>
6346.  "'காடு பற்றியும், கனவரை பற்றியும், கலைத் தோல்<br/>
மூடி முற்றியும், முண்டித்தும், நீட்டியும், முறையால்<br/>
வீடு பெற்றவர்,'பெற்றதின் விழுமிது'என்று உரைக்கும்<br/>
மாடு பெற்றனென், மற்று, இனிஎன் பெற வருந்தி?	            6.3.31<br/>
<br/>
6347.  "'செவிகளால் பல கேட்கிலர் ஆயினும், தேவர்க்கு<br/>
அவிகொள் நான்மறை அகப்பொருள் புறப்பொருள் அறிவார்;<br/>
கவிகள் ஆகுவார்; காண்குவார், மெய்ப்பொருள்; காலால்<br/>
புவிகொள் நாயகற்கு அடியவர்க்கு அடிமையின் புக்கார்.	            6.3.32<br/>
<br/>
6348.  "'எனக்கும் நான்முகத்து ஒருவற்கும், யாரினும் உயர்ந்த<br/>
தனக்கும் தன்நிலை அறிவு அரும் ஒரு தனித் தலைவன்,<br/>
மனக்கு வந்தனன்; வந்தன யாவையும்; மறையோய்!<br/>
உனக்கும் இன்னதின் நல்லது ஒன்று இல்''என உரைத்தான்.	            6.3.33<br/>
<br/>
குரு இரணியனை அடைந்து நிகழ்ந்த செய்தியைக் கூறுதல் (6349-6350)<br/>
<br/>
6349.  'மாற்றம் யாது ஒன்றும் உரைத்திலன், மறையவன்; மறுகி,<br/>
"ஏற்றம் என்? எனக்கு இறுதி வந்து எய்தியது" என்னா,<br/>
ஊற்றம் இல்லவன் ஓடினன், கனகனை உற்றான்;<br/>
தோற்ற வந்ததோர் கனவு கண்டான் எனச் சொன்னான்;	            6.3.34<br/>
<br/>
6350.  "'எந்தை! கேள் : எனக்கு இம்மைக்கும் மறுமைக்கும் இயம்பச்<br/>
சிந்தையால் இறை நினைதற்கும் அடாதன செப்பி,<br/>
'முந்தையே உணர்ந்தேன் பொருள் முற்றும்'என்று உரைத்து, உன்<br/>
மைந்தன் ஓதிலன் வேதம்''என்று உரைத்தனன், வணங்கி.	            6.3.35<br/>
<br/>
இரணியன் குருவை நோக்கித் தன் மகன் கூறிய சொல்லைக் கூறுமாறு பணித்தல்<br/>
<br/>
6351.  'அன்ன கேட்டவன்,"அந்தண! அந்தணர்க்கு அடாத,<br/>
முன்னர் யாவரும் மொழிதரும் முறைமையின் படாத,<br/>
தன்னது உள்ளுறும் உணர்ச்சியால் புதுவது தந்தது,<br/>
என்ன சொல்? அவன் இயம்பியது இயம்புதி''என்றான்.	            6.3.36<br/>
<br/>
குரு'அச் சொல்லைக் கூறின் நான் நரகம் எய்துவேன்'எனக் கூறுதல்<br/>
<br/>
6352.  "அரசன் அன்னவை உரைசெய, மறையவன் அஞ்சி,<br/>
சிரதலம் கரம் சேர்த்திடா," செவித்தொளை சேர்ந்த<br/>
உரகம் அன்ன சொல் யான் உனக்கு உரைசெயின், உரவோய்!<br/>
நரகம் எய்துவென்; நாவும் வெந்து உகும்''என நவின்றான்.	            6.3.37<br/>
<br/>
இரணியனது ஏவலால் அழைக்கப்பட்டு வந்த பிரகலாதன் தன் தந்தையை வணங்குதல்<br/>
<br/>
6353.  "'கொணர்க என் மைந்தனை வல் விரைந்து" என்றனன், கொடியோன்,<br/>
உணர்வு இல் நெஞ்சினன்; ஏவலர் கடிதினின் ஓடி,<br/>
கணனின் எய்தினர்,"பணி" என, தாதையைக் கண்டான்;<br/>
துணை இலான்தனைத் துணை என உடையவன் தொழுதான்.	            6.3.38<br/>
<br/>
இரணியன் தன்னை வணங்கிய மைந்தனை மார்போடணைத்து அருகிருத்தி'நீ குருவின்முன் சொல்லிய சொல்லினைக் கூறுக'எனப் பணித்தல்<br/>
<br/>
6354.  'தொழுத மைந்தனை, சுடர்மணி மார்பிடைச் சுண்ணம்<br/>
எழுத, அன்பினோடு இறுகுறத் தழுவி, மாடு இருத்தி,<br/>
முழுதும் நோக்கி,"நீ, வேதியன் கேட்கிலன் முனிய,<br/>
பழுது சொல்லியது என்? அது பகருதி''என்றான்.	            6.3.39<br/>
<br/>
பிரகலாதன் தான் சொல்லிய திருப்பெயரின் சிறப்பினைக் கூறுதல்<br/>
<br/>
6355.  "'சுருதி ஆதியில் தொடங்கு உறும் எல்லையில் சொன்ன<br/>
ஒருவன், யாவர்க்கும் நாயகன், திருப்பெயர், உணரக்<br/>
கருதக் கேட்டிடக் கட்டுரைத்து இடர்க் கடல் கடக்க<br/>
உரிய மற்று இதின் நல்லது ஒன்று இல்''என உரைத்தான்.	            6.3.40<br/>
<br/>
இரணியன், அப்பெயரைக் குறித்துக் கூறுக எனப் பணித்தல்<br/>
<br/>
6356.  'தேவர் செய்கையன் அங்ஙனம் உரைசெய தீயோன்<br/>
"தா இல் வேதியன் தக்கதே உரைசெயத் தக்கான்;<br/>
ஆவது ஆகுக; அன்று எனின் அறிகுவம்" என்றே<br/>
"யாவது அவ் உரை? இயம்புதி இயம்புதி" என்றான்.	            6.3.41<br/>
<br/>
பிரகலாதன் திரு எட்டெழுத்தின் பெருமையை விரித்துரைத்தல் (6357-6361)<br/>
6357.  "'காமம் யாவையும் தருவதும் அப்பதம் கடந்தால்<br/>
சேம வீடு உறச் செய்வதும் செந்தழல் முகந்த<br/>
ஓம வேள்வியின் உறுபதம் உய்ப்பதும் ஒருவன்<br/>
நாமம்; அன்னது கேள்; நமோ நாராயணாய.	            6.3.42<br/>
<br/>
6358.  "'மண்ணின் நின்று மேல் மலர் அயன் உலகு உற வாழும்<br/>
எண்ணில் பூதங்கள், நிற்பன திரிவன, இவற்றின்<br/>
உள் நிறைந்துள, கரணத்தின் ஊங்கு உள உணர்வும்,<br/>
எண்ணுகின்றது, இவ் எட்டு எழுத்தே; பிறிது இல்லை.	            6.3.43<br/>
<br/>
6359.  "'முக்கண் தேவனும் நான்முகத்து ஒருவனும் முதலா<br/>
மக்கள் காறும் இம் மந்திரம் மறந்தவர் மறந்தார்;<br/>
புக்குக் காட்டுவது அரிது இது; பொதுவுறக் காண்பார்<br/>
ஒக்க நோக்கினர் அல்லவர் இதன் நிலை உணரார்.	            6.3.44<br/>
<br/>
6360.  "'தோற்றம் என்னும் அத் தொல்வினைத் தொடு கடல் சுழிநின்று<br/>
ஏற்று நன்கலன், அருங்கலன், யாவர்க்கும் இனிய<br/>
மாற்ற மங்கலம், மாதவர் வேதத்தின் வரம்பின்<br/>
தேற்ற மெய்ப்பொருள், தெரிந்த மற்று இதின் இல்லை, சிறந்த.	            6.3.45<br/>
<br/>
6361.  "'உன் உயிர்க்கும் என் உயிர்க்கும் இவ் உலகத்தின் உள்ள<br/>
மன்னுயிர்க்கும் ஈது உறுதி என்று உணர்வுற மதித்துச்<br/>
சொன்னது இப்பெயர்''என்றனன், அறிஞரின் தூயோன்;<br/>
மின் உயிர்க்கும் வேல் இரணியன் தழல் எழ விழித்தான்.	            6.3.46<br/>
<br/>
இரணியன் பிரகலாதனை வெகுண்டுரைத்தல் (6362-6371)<br/>
<br/>
6362. "'அற்றை நாள்முதல், யான் உள நாள்வரை, அப்பேர்<br/>
சொற்ற வாயையும் கருதிய மனத்தையும் சுடும், என்<br/>
ஒற்றை ஆணை; மற்று, யார் உனக்கு இப்பெயர் உரைத்தார்?<br/>
கற்றது ஆரொடு? சொல்லுதி விரைந்து''எனக் கனன்றான்.	            6.3.47<br/>
<br/>
6363.  "'முனைவர் வானவர் முதலினர், மூன்று உலகத்தும்<br/>
எனைவர் உள்ளவர், யாவரும், என் இரு கழலே<br/>
நினைவது; ஓதுவது என்பெயர்; நினக்கு இது நேர<br/>
அனையர் அஞ்சுவர்; மைந்த! நீ யாரிடை அறிந்தாய்?	            6.3.48<br/>
<br/>
6364.  "'மறம்கொள் வெஞ்செரு மலைகுவான் பல்முறை வந்தான்,<br/>
கறங்குவெஞ் சிறைக் கலுழன்தன் கடுமையின், கரந்தான்;<br/>
பிறங்கு தணெ்திரைப் பெருங்கடல் புக்கு, இ(ன்)னம் பெயராது,<br/>
உறங்குவான் பெயர் உறுதி என்று ஆர் உனக்கு உரைத்தார்?	            6.3.49<br/>
<br/>
6365. "'பரவை நுண் மணல் எண்ணினும் எண்ண அரும் பரப்பின்<br/>
குரவர் நம்குலத்து உள்ளவர் அவன் கொ(ல்)லக் குறைந்தார்;<br/>
அரவின் நாமத்தை எலி இருந்து ஓதினால், அதற்கு<br/>
விரவும் நன்மை என்? துன்மதி! விளம்பு''என வெகுண்டான்.	            6.3.50<br/>
<br/>
6366.  "வயிற்றினுள் உலகு ஏழினோடு ஏழையும் வைக்கும்<br/>
அயிர்ப்பு இல் ஆற்றல் என் அனுசனை ஏனம் ஒன்று ஆகி<br/>
எயிற்றினால் எறிந்து இன் உயிர் உண்டவன் நாமம்<br/>
பயிற்றவோ நினைப் பயந்தது நான்?''எனப் பகர்ந்தான்.	            6.3.51<br/>
<br/>
6367.  "'ஒருவன், யாவர்க்கும் எவற்றிற்கும் உலகிற்கும் முதல்வன்,<br/>
தருதல், காத்து, அவை தவிர்த்தல் என்று இவை செயத் தக்கோன்,<br/>
கருமத்தால் அன்றிக் காரணத்தால் உள்ள காட்சி<br/>
திருவிலீ! மற்று இது எம்மறைப் பொருள் எனத் தெரிந்தாய்?	            6.3.52<br/>
<br/>
6368.  "'ஆதி அந்தங்கள் இதனின் மற்று இல்லை, பேர் உலகில்;<br/>
வேதம் எங்ஙனம், அங்ஙனம் அவை சொன்ன விதியால்,<br/>
கோது இல் நல்வினை செய்தவர் உயர்குவர்; குறித்துத்<br/>
தீது செய்தவர் தாழ்குவர்; இது மெய்ம்மை, தெரியின்.	            6.3.53<br/>
<br/>
6369.  "'செய்த மாதவம் உடைமையின் அரி அயன் சிவன் என்று<br/>
எய்தினர் பதம் இழந்தனர் யான் தவம் இயற்றிப்<br/>
பொய் இல் நாயகம் பூண்டபின், இனி அது புரிதல்<br/>
நொய்யது ஆகும் என்று, ஆரும் என் காவலின் நோலார்.	            6.3.54<br/>
<br/>
6370.  "'வேள்வி ஆதிய புண்ணியம் தவத்தொடும் விலக்கி,<br/>
கேள்வி யாவையும் தவிர்த்தனென்,   'இவை கிளர்பகையைத்<br/>
தாழ்வியாதன செய்யும்'என்று; அனையவர் தம்பால்<br/>
வாழ்வு யாது? அயல் எவ் வழிப் புறங்கொண்டு வாழ்வார்?	            6.3.55<br/>
<br/>
6371.  "'பேதைப் பிள்ளை நீ; பிழைத்தது பொறுத்தனென்; பெயர்த்தும்,<br/>
ஏது இல் வார்த்தைகள் இனையன விளம்பலை; முனிவன்<br/>
யாது சொல்லினன், அவை அவை இதம் என எண்ணி,<br/>
ஓது; போதி''என்று உரைத்தனன் உலகு எலாம் உயர்ந்தோன்.	            6.3.56<br/>
<br/>
பிரகலாதன், தன் தந்தையாகிய இரணியனுக்குத் திருமாலாகிய பரம்பொருளின் <br/>
இயல்பினை அறிவுறுத்தல் (6372-6393)<br/>
<br/>
6372.  "'உரை உளது உணர்த்துவது; உணர்ந்து கோடியேல்;<br/>
விரை உள அலங்கலாய்! வேத வேள்வியின்<br/>
கரை உளது; யாவரும் கற்கும் கல்வியின்<br/>
பிரை உளது" என்பது மைந்தன் பேசினான்.	            6.3.57<br/>
<br/>
6373.  "'வித்து இன்றி விளைவது ஒன்று இல்லை; வேந்த! நின்<br/>
பித்து இன்றி உணர்தியேல், அளவைப் பெய்குவன்;<br/>
'உய்த்து ஒன்றும் ஒழிவு இன்றி உணர்தல் பாற்று! எனா,<br/>
கைத்து ஒன்று நெல்லி அம் கனியின் காண்டியால்.	            6.3.58<br/>
<br/>
6374.  "'தன்னுளே உலகங்கள் எவையும் தந்து அவை<br/>
தன்னுளே நின்று தான் அவற்றுள் தங்குவான்<br/>
பின் இலன் முன் இலன் ஒருவன்; பேர்கிலன்;<br/>
தொல் நிலை ஒருவரால் துணியற் பாலதோ?	            6.3.59<br/>
<br/>
6375.  "'சித்து என அருமறைச் சிரத்தின் தேறிய<br/>
தத்துவம் அவன்; அது தம்மைத் தாம் உணர்<br/>
வித்தகர் அறிகுவர்; வேறு வேறு உணர்<br/>
பித்தரும் உளர் சிலர்; வீடு பெற்றிலார்.	            6.3.60<br/>
<br/>
6376.  "'அளவையான் அளப்ப அரிது; அறிவின் அப்புறத்து<br/>
உளவை ஆய் உபநிடதங்கள் ஓதுவ;<br/>
கிளவியால் பொருள்களால் கிளக்குறாதவன்<br/>
களவை யார் அறிகுவார்? மெய்ம்மை கண்டிலார்.	            6.3.61<br/>
<br/>
6377.  "'மூவகை உலகும் ஆய் குணங்கள் மூன்றும் ஆய்<br/>
யாவையும் எவரும் ஆய் எண் இல் வேறுபட்டு<br/>
ஓவல் இல் ஒரு நிலை ஒருவன் செய்வினை<br/>
தேவரும் முனிவரும் உணரத் தேயுமோ?	            6.3.62<br/>
<br/>
6378.  'சாங்கியம் யோகம் என்று இரண்டு தன்மைய<br/>
வீங்கிய பொருள் எலாம் வேறு காண்பன;<br/>
ஆங்கு அவை உணர்ந்தவர்க்கு அன்றி அன்னவன்<br/>
ஓங்கிய மேல் நிலை உணரற் பாலதோ?	            6.3.63<br/>
<br/>
6379.  "'கருமமும் கருமத்தின் பயனும் அப்பயன்<br/>
தரு முதல் தலைவனும் தானும் ஆனவன்;<br/>
அருமையும் பெருமையும் அறிவரேல் அவர்<br/>
இருமை என்று உரைசெயும் கடல்நின்று ஏறுவார்.	            6.3.64<br/>
<br/>
6380.  "'மந்திரம் மாதவம் என்னும் மாலைய<br/>
தந்துறு பயன் இவை முறையின் சாற்றிய<br/>
நந்தல் இல் தயெ்வம் ஆய் நல்கும்; நான்மறை<br/>
அந்தம் இல் வேள்விமாட்டு அவிசும் ஆம்	            6.3.65<br/>
<br/>
6381.  "'முற்பயப் பயன் தரும் முன்னி நின்று அவர்<br/>
பிற்பயப் பயன் தரும் பின்பு போய் அவன்;<br/>
தன் பயன் தான் தரும் தருமம் இல்லை; அஃது<br/>
அற்புத மாயையால் அறிகிலார் பிறர்.	            6.3.66<br/>
<br/>
6382.  "'ஒரு வினை ஒரு பயன் அன்றி உய்க்குமோ?<br/>
இரு வினை என்பவை இயற்றி இட்டவை;<br/>
கருதின கருதின காட்டுகின்றது<br/>
தரு பரன் அருள்; இனிச் சான்று வேண்டுமோ?	            6.3.67<br/>
<br/>
6383.  "'ஒர் ஆவுதி கடைமுறை வேள்வி ஓம்புவோர்<br/>
அரா அணை அமலனுக்கு அளிப்பிரேல் அது<br/>
சராசரம் அனைத்தினும் சாரும் என்பது<br/>
பராவ அரும் மறைப் பொருள்; பயனும் அன்னதால்.	            6.3.68<br/>
<br/>
6384.  "'பகுதியின் உள் பயன் பயந்தது; அன்னதின்<br/>
விகுதியின் மிகுதிகள் எவையும் மேலவர்<br/>
வகுதியின் வசத்தன; வரவு போக்கு அது<br/>
புகுதி இல்லாதவர் புலத்திற்று ஆகுமோ?	            6.3.69<br/>
<br/>
6385.  "'எழுத்து இயல் நாளத்தின் எண் இலா வகை<br/>
முழுத் தனி நான்முகன் முதல முற்று உயிர்<br/>
வழுத்து அரும் பொகுட்டது ஓர் புரையின் வைகுமால்<br/>
விழுத் தனிப் பல் இதழ் விரை உலாம் முகிழ்.	            6.3.70<br/>
<br/>
6386.  "'கண்ணினும் கரந்து உளன்; கண்டு காட்டுவான்;<br/>
உள் நிறைந்திடும் உணர்வு ஆகி உண்மையான்;<br/>
மண்ணினும் வானினும் மற்றை மூன்றினும்<br/>
எண்ணினும் நெடியவன்; ஒருவன்; எண் இலான்	            6.3.71<br/>
<br/>
6387.  "'சிந்தையின் செய்கையின் சொல்லின் சேர்ந்துளன்;<br/>
இந்தியம் தொறும் உளன்; உற்றது எண்ணினால்<br/>
முந்தை ஓர் எழுத்து என வந்து மும்முறைச்<br/>
சந்தியும் பதமும் ஆய்த் தழைத்த தன்மையான்.	            6.3.72<br/>
<br/>
6388.  "'காமமும் வெகுளியும் முதல கண்ணிய<br/>
தீமையும் வன்மையும் தீர்க்கும் செய்கையான்<br/>
நாமமும் அவன் பிற நலிகொடா நெடுஞ்<br/>
சேமமும் பிறர்களாற் செப்பற் பாலவோ?	            6.3.73<br/>
<br/>
6389.  "'காலமும் கருவியும் இடனும் ஆய் கடைப்<br/>
பால் அமை பயனும் ஆய் பயன் துய்ப்பானும் ஆய்<br/>
சீலமும் அவைதரும் திருவும் ஆய் உளன்<br/>
ஆலமும் வித்தும் ஒத்து அடங்கும் ஆண்மையான்.	            6.3.74<br/>
<br/>
6390.  "'உள்ளுற உணர்வு இனிது உணர்ந்த ஓசை ஓர்<br/>
தெள்விளி யாழிடைத் தெரியும் செய்கையின்<br/>
உள் உளன்; புறத்து உளன்; ஒன்றும் நண்ணலான்;<br/>
தள்(ள) அரு மறைகளும் மருளும் தன்மையான்.	            6.3.75<br/>
<br/>
6391.  "'ஓம் எனும் ஓர் எழுத்து அதனின் உள் உயிர்<br/>
ஆம் அவன், அறிவினுக்கு அறிவும் ஆயினான்<br/>
தாம மூவுலகமும் தழுவிச் சார்தலால்,<br/>
தூமமும் கனலும்போல் தொடர்ந்த தோற்றத்தான்.	            6.3.76<br/>
<br/>
6392.  "'காலையின் நறுமலர் ஒன்றக் கட்டிய<br/>
மாலையின் மலர்புரை சமய வாதியர்<br/>
சூலையின் திருக்கு அலால் சொல்லுவோர்க்கு எலாம்<br/>
வேலையும் திரையும் போல் வேறுபாடு இலான்.	            6.3.77<br/>
<br/>
6393. "'இன்னது ஓர் தன்மையன் இகழ்வுற்று எய்திய<br/>
நல் நெடுஞ் செல்வமும் நாளும் நாம் அற<br/>
மன்னுயிர் இழத்தி என்று அஞ்சி வாழ்த்தினேன்<br/>
சொன்னவன் நாமம்" என்று உணரச் சொல்லினான்.	            6.3.78<br/>
<br/>
இரணியன் எல்லையற்ற வெகுளியுடையனாய்த் தன் புதல்வனைக் கொல்லுமாறு வீரர்களை ஏவுதலும் அவர்கள் பிரகலாதனைப் பற்றுதலும் (6394-6395)<br/>
<br/>
6394.  'எதிரில் நின்று, அவன், இவை உரைத்திடுதலும், எவ் உலகமும் அஞ்ச,<br/>
முதிரும் வெம் கதம் மொழிகொடு மூண்டது, முது கடல் கடு ஏய்ப்ப;<br/>
கதிரும் வானமும் சுழன்றன; நெடுநிலம் கம்பித்த; கனகன் கண்<br/>
உதிரம் கான்றன; தோன்றின புகைக் கொடி; உமிழ்ந்தன கொடுந் தீயே.	            6.3.79<br/>
<br/>
6395.  "'வேறும் என்னொடு தரும்பகை பிறிது இனி வேண்டல் என்? வினையத்தால்<br/>
ஊறி, என்னுளே உதித்தது; குறிப்பு இனி உணர்குவது உளது அன்றால்;<br/>
ஈறு இல் என்பெரும் பகைஞனுக்கு அன்புசால் அடியென் யான் என்கின்றான்;<br/>
கோறிர்''என்றனன்; என்றலும் பற்றினர், கூற்றினும் கொலை வல்லார்.	            6.3.80<br/>
<br/>
இரணியனது ஆணையினை மேற்கொண்ட அசுர வீரர்கள் பிரகலாதனைப் பல வழிகளில் கொல்ல முயலுதலும், பிரகலாதன் இறைவன் நாமத்தை இடைவிடாது எண்ணுதலால் அவ் விடையூறுகளிலிருந்து தப்பி உய்தலும் (6396-6431)<br/>
<br/>
6396.  'குன்று போல் மணிவாயிலின் பெரும் புறத்து உய்த்தனர், மழுக்கூர்வாள்,<br/>
ஒன்று போல்வன ஆயிரம் மீது எடுத்து ஓச்சினர்,"உயிரோடும்<br/>
தின்று தீர்குதும்''என்குநர், உரும் எனத் தழெிக்குநர், சின வேழக்<br/>
கன்று புல்லிய கோள் அரிக் குழு எனக் கனல்கின்ற தறுகண்ணார்.	            6.3.81<br/>
<br/>
6397.  'தாயின் மன்னுயிர்க்கு அன்பினன் தன்னை, அத் தவம் எனும் தகவு இல்லோர்<br/>
"ஏ" என் மாத்திரத்து எய்தன எறிந்தன எறிதொறும் எறிதோறும்<br/>
தூயவன்தனைத் துணை என உடைய அவ் ஒருவனைத் துன்னாதார்<br/>
வாயின் வைதன ஒத்தன அத்துணை மழுவொடு கொலை வாளும்.	            6.3.82<br/>
<br/>
6398.  'எறிந்த, எய்தன, எற்றின, குற்றின, ஈர்ந்தன, படையாவும்<br/>
முறிந்த, நுண்பொடி ஆயின, முடிந்தன; முனிவு இலான் முழுமேனி<br/>
சொறிந்த தன்மையும் செய்தில ஆயின; தூயவன் துணிவு ஒன்றா<br/>
அறிந்த நாயகன் சேவடி மறந்திலன்; அயர்த்திலன், அவன் நாமம்.	            6.3.83<br/>
<br/>
6399. "'உள்ள வான்பெரும் படைக்கலம் யாவையும் உக்கன - உரவோய் நின்<br/>
பிள்ளை மேனிக்கு ஓர் ஆனி வந்திலது; இனிச் செயல் என்கொல் பிறிது?''என்ன,<br/>
"கள்ள உள்ளத்தன் கட்டினன் கருவிகள்; கதுமெனக் கனல் பொத்தித்<br/>
தள்ளுமின்''என உரைத்தனன்; வயவரும், அத்தொழில் தலை நின்றார்.	            6.3.84<br/>
<br/>
6400.  'குழியில் இந்தனம் அடுக்கினர், குன்று என; குடம் தொறும் கொணர்ந்து எண்ணெய்<br/>
இழுது நெய் சொரிந்திட்டனர்; நெருப்பு எழுந்திட்டது, விசும்பு எட்ட,<br/>
அழுது நின்றவர் அயர்வுற, ஐயனைப் பெய்தனர்;'அரி'என்று<br/>
தொழுது நின்றனன், நாயகன் தாள் இணை; குளிர்ந்தது சுடுதீயே.'	            6.3.85<br/>
<br/>
6401.  'கால வெங்கனல் கதுவிய காலையில் - கற்புடையவள் சொற்ற<br/>
சீல நல் உரைச் சீதம் மிக்கு அடுத்தலின், கிழியொடு நெய் தீற்றி,<br/>
ஆலம் அன்ன நம் அரக்கர்கள் வயங்கு எரி மடுத்தலின் அனுமன்தன்<br/>
கூலம் ஆம் என, என்பு உறக் குளிர்ந்தது, அக் குருமணித் திருமேனி.'	            6.3.86<br/>
<br/>
6402.  "'சுட்டது இல்லை நின் தோன்றலை, சுடர்க் கனல் சுழிபடர் அழுவத்துள்<br/>
இட்ட போதினும்; என் இனிச் செயத்தக்கது?''என்றனர், இகல் வெய்யோர்;<br/>
"கட்டி, தீயையும் கடுஞ்சிறை இடுமின்; அக் கள்வனைக் கவர்ந்து உண்ண<br/>
எட்டுப் பாம்பையும் விடுமின்கள்'' என்றனன், எரி எழு தறுகண்ணான்.'	            6.3.87<br/>
<br/>
6403.  அனந்தனே முதலாகிய நாகங்கள்,   "அருள் என் கொல்" என, அன்னான்<br/>
நினைந்த மாத்திரத்து எய்தின, நொய்தினின்; நெருப்பு உகு பகு வாயால்,<br/>
வனைந்ததாம் அன்ன மேனியினான் தன்மேல், வாள் எயிறு உற ஊன்றிச்<br/>
சினம் தலைக் கொளக் கடித்தன; துடித்திலன், திருப்பெயர் மறவாதான்.	            6.3.88<br/>
<br/>
6404.  'பக்கம் நின்று அவை பயத்தினின் புயல் கறை பசும்புனல் பகுவாயின்<br/>
கக்க, வெஞ்சினக் கலுழனும் நடுக்குற, கவ்விய காலத்து,<br/>
செக்கர் மேகத்துச் சிறு பிறை நுழைந்து அ(ன்)ன செய்கைய, வலி சிந்தி<br/>
உக்க, பற்குலம்; ஒழுகின எயிற்று இரும் புரைதொறும் அமிழ்து ஊறி.	            6.3.89<br/>
<br/>
6405.  "'சூழப் பற்றின சுற்றும் எயிற்றின்<br/>
போழக் கிற்றில" என்று புகன்றார்;<br/>
"வாழித் திக்கின் மயக்கின் மதம் தாழ்<br/>
வேழத்துக்கு இடுமின்" என விட்டான்.	            6.3.90<br/>
<br/>
6406.  'பசையில் தங்கல் இல் சிந்தையர் பல்லோர்<br/>
திசையில் சென்றனர்;'செப்பினன்'என்னும்<br/>
இசையின் தந்தனன் இந்திரன் என்பான்<br/>
விசையின் திண்பணை வெஞ்சின வேழம்.	            6.3.91<br/>
<br/>
6407.  'கையில் கால்களில் மார்பு கழுத்தில்<br/>
தயெ்வப் பாசம் உறப் பிணி செய்தார்;<br/>
மையல் காய் கரி முன் உற வைத்தார்;<br/>
பொய் அற்றானும் இது ஒன்று புகன்றான்.	            6.3.92<br/>
<br/>
6408.  "'எந்தாய்! பண்டு ஒர் இடங்கர் விழுங்க<br/>
முந்தாய் நின்ற முதற் பொருளே!" என்று<br/>
உம் தாய் தந்தை இனத்தவன் ஓத<br/>
வந்தான் என்றன் மனத்தினன் என்றான்.	            6.3.93<br/>
<br/>
6409.  'என்னா முன்னம் இருங் களிறும் தன்<br/>
பொன் ஆர் ஓடை பொருந்த நிலத்தின்<br/>
அன்னானைத் தொழுது அஞ்சி அகன்றது;<br/>
ஒன்னார் அத்திறம் எய்தி உரைத்தார்.	            6.3.94<br/>
<br/>
6410.  "'வல் வீரைத் துயில்வானை மதித்து என்<br/>
நல் வீரத்தை அழித்தது; நண்ணுற்று<br/>
ஒல்வீர்! ஒற்றை உரக் கரி தன்னைக்<br/>
கொல்வீர்" என்றனன் நெஞ்சு கொதிப்பான்.	            6.3.95<br/>
<br/>
6411.  'தன்னைக் கொல்லுநர் சாருதலோடும்<br/>
பொன்னைக் கொல்லும் ஒளிப் புகழ் பொய்யா<br/>
மன்னைக் கொல்லிய வந்தது; வாரா<br/>
மின்னைக் கொல்லும் வெயில் தின் எயிற்றால்.	            6.3.96<br/>
<br/>
6412.  'வீரத் திண்திறல் மார்பினில் வெள் கோடு<br/>
ஆரக் குத்தி அழுத்தியது ஆக<br/>
வாரத் தண் குலை வாழை மடல் சூழ்<br/>
ஈரத் தண்டு என இற்றன எல்லாம்.	            6.3.97<br/>
<br/>
6413.  'வெண் கோடு இற்றன மேவலர் செய்யும்<br/>
கண்கோடல் பொறியின் கடிது ஏகி<br/>
'எண் கோடற்கு அரிது'என்ன வெகுண்டான்<br/>
திண் கோடைக் கதிரின் தறெு கண்ணான்.	            6.3.98<br/>
<br/>
6414.  "'தள்ளத் தக்கு இல் பெருஞ் சயிலத்தோடு<br/>
எள்ளக் கட்டி எடுத்து விசித்து<br/>
கள்ளத்து இங்கு இவனைக் கரை காணா<br/>
வெள்ளத்து உய்த்திடுவீர்" என விட்டான்.	            6.3.99<br/>
<br/>
6415.  "'ஒட்டிக் கொல்ல உணர்ந்து வெகுண்டான்;<br/>
விட்டிட்டான் அலன்" என்று விரைந்தார்<br/>
கட்டிக் கல்லொடு கால் விசையின்போய்<br/>
இட்டிட்டார் கடலின் நடு எந்தாய்!’	            6.3.100<br/>
  	            6.3. <br/>
6416.  'நடு ஒக்கும் தனி நாயகன் நாமம்<br/>
விடுகிற்கின்றிலன் ஆதலின் வேலை<br/>
மடு ஒத்து அங்கு அதின் வங்கமும் அன்றாய்<br/>
குடுவைத் தன்மையது ஆயது குன்றம்.	            6.3.101<br/>
<br/>
6417.  'மோதுற்று ஆர் திரை வேலையில் மூழ்கான்<br/>
மீதுற்று ஆர் சிலைமீது கிடந்தான்<br/>
ஆதிப் பண்ணவன் ஆயிர நாமம்<br/>
ஓதுற்றான் மறை எல்லை உணர்ந்தான்’	            6.3.102<br/>
<br/>
6418.  'தலையில் கொண்ட தடக் கையினான் தன்<br/>
நிலையின் தீர்வு இல் மனத்தின் நினைந்தான்;<br/>
சிலையில் தண்புனலில் சினை ஆலின்<br/>
இலையில் பிள்ளை எனப் பொலிகின்றான்.	            6.3.103<br/>
<br/>
6419.  "'அடியார் அடியேன் எனும் ஆர்வம் அலால்<br/>
ஒடியா வலி யான் உடையேன் உளெனோ?<br/>
கொடியாய்! குறியாய்! குணம் ஏதும் இலாய்!"<br/>
நெடியாய்! அடியேன் நிலை நேர்குதியோ?	            6.3.104<br/>
<br/>
6420.  "'கள்ளம் திரிவாரவர் கைதவன் நீ;<br/>
உள்ளம் தெரியாத உனக்கு உளவோ?"<br/>
துள்ளும் பொறியின் நிலை சோதனைதான்<br/>
வெள்ளம் தரும் இன் அமுதே! விதியோ?’	            6.3.105<br/>
<br/>
6421.  "'வரு நான்முகனே முதல் வானவர்தாம்<br/>
திரு நான்மறையின் நெறியே திரிவார்<br/>
பெரு நாள் தெரிகின்றிலர்; பேதைமையேன்<br/>
ஒரு நாள் உனை எங்ஙனம் உள்ளுவெனோ?	            6.3.106<br/>
<br/>
6422.  "'செய்யாதனவோ இலை தீவினைதான்<br/>
பொய்யாதன வந்து புணர்ந்திடுமால்;<br/>
மெய்யே உயிர் தீர்வது ஒர் மேல்வினை நீ<br/>
ஐயா! ஒரு நாளும் அயர்த்தனையோ?	            6.3.107<br/>
<br/>
6423.  "'ஆயப்பெறும் நல்நெறி தம் அறிவு என்று<br/>
ஏயப்பெறும் ஈசர்கள் எண்ணிலரால்;<br/>
நீ அப்புறம் நிற்க நினைக்கிலர்; நின்<br/>
மாயப் பொறி புக்கு மயங்குவரால்.	            6.3.108<br/>
<br/>
6424.  "'தாமே தனி நாயகராய்'எவையும்<br/>
போமே பொருள்'என்ற புராதனர் தாம்<br/>
'யாமே பரம்'என்றனர்; என்ற அவர்க்கு<br/>
ஆமே? பிறர் நின் அலது ஆர் உளரே?	            6.3.109<br/>
<br/>
6425.  "'ஆதிப் பரம் ஆம் எனில் அன்று எனல் ஆய்<br/>
ஓது அப்பொருள் நூல்கள் உலப்பு இலவால்;<br/>
பேதிப்பன; நீ அவை பேர்கிலையால்;<br/>
வேதப் பொருளே! விளையாடுதியோ?	            6.3.110<br/>
<br/>
6426  "'அம்போருகனார் அரனார் அறியார்;<br/>
எம்போலியர் எண்ணிடின் என் பலவா?<br/>
கொம்போடு அடை பூ கனி காய் எனினும்<br/>
வம்போ'மரம் ஒன்று'எனும் வாசகமே?	            6.3.111<br/>
<br/>
6427.  "'நின்னின் பிறிதாய் நிலையின் திரியா<br/>
தன்னின் பிறிது ஆயினதாம் எனினும்<br/>
உன்னின் பிறிது ஆயினவோ உலகம்?<br/>
பொன்னின் பிறிது ஆகில பொற்கலனே.	            6.3.112<br/>
<br/>
6428.  "'தாய் தந்தை எனும் தகை வந்தனைதான்<br/>
நீ தந்தனை; நீ உறு நெஞ்சினன் நான்;<br/>
நோய் தந்தவனே நுவல் தீர்வும்" எனா<br/>
வாய் தந்தன சொல்லி வணங்கினனால்.	            6.3.113<br/>
<br/>
6429.  'அத்தன்மை அறிந்த அருந் திறலோன்<br/>
"உய்த்து உய்ம்மின் என்முன்" என உய்த்தனரால்;<br/>
"பித்துண்டது பேர்வுறுமா பெறுதும்;<br/>
கைத்தும் கடு நஞ்சின்" எனக் கனலா	            6.3.114<br/>
<br/>
6430.  'இட்டார் கடு வல்விடம்; எண்ணுடையான்<br/>
தொட்டான் நுகரா ஒரு சோர்வு இலனால்;<br/>
கட்டு ஆர் கடு மத்திகை கண் கொடியோன்<br/>
விட்டான்; அவன்மேல் அவர் வீசினரால்.	            6.3.115<br/>
<br/>
6431.  'வெய்யார் முடிவு இல்லவர் வீசியபோது<br/>
"உய்யான்" எனும் வேலையின்"உள் உறைவோன்<br/>
கை ஆயிரம் அல்ல; கணக்கு இல" என்று<br/>
எய்யா உலகு யாவையும் எண்ணினனால்.	            6.3.116<br/>
<br/>
பிரகலாதனைப் பலவகையாகக் கொல்ல முயன்றும் அவன் இறவாமையை அறிந்த இரணியன்'யானே இவனுயிரை உண்பேன்'என அவனை நெருங்குதல்<br/>
<br/>
6432.  "'ஊனோடு உயிர் வேறுபடா உபயம்<br/>
தானே உடையன் தனி மாயையினால்;<br/>
யானே உயிர் உண்பல்" எனக் கனலா<br/>
வான் ஏழும் நடுங்கிட வந்தனனால்.	            6.3.117<br/>
<br/>
பிரகலாதனுக்கும் இரணியனுக்கும் இடையே நிகழ்ந்த உரையாடல் (6433-6441)<br/>
<br/>
6433.  'வந்தானை வணங்கி"என் மன்னுயிர்தான்<br/>
எந்தாய்! கொள எண்ணினையேல் இதுதான்<br/>
உந்தா; அரிது அன்று; உலகு யாவும் உடன்<br/>
தந்தார் கொள நின்றதுதான்" எனலும்.	            6.3.118<br/>
<br/>
6434.  "'ஏவரே உலகம் தந்தார்? என் பெயர் ஏத்தி வாழும்<br/>
மூவரே? அல்லர் ஆகின் முனிவரே? முழுதும் தோற்ற<br/>
தேவரே? பிறரே? யாரே? செப்புதி தெரிய''என்றான்,<br/>
கோவம் மூண்டு எழுந்தும் கொல்லான், காட்டுமேல் காட்சி கொள்வான்.	            6.3.119<br/>
<br/>
6435.  "'உலகு தந்தானும், பல்வேறு உயிர்கள் தந்தானும், உள் உற்று,<br/>
உலைவு இலா உயிர்கள் தோறும் அங்கு அங்கே உறைகின்றானும்,<br/>
மலரினில் வெறியும் எள்ளில் எண்ணெயும் மான, எங்கும்<br/>
அலகு இல் பல் பொருளும் பற்றி முற்றிய அரிகாண் அத்தா	            6.3.120<br/>
<br/>
6436.  'என்கணால் நோக்கிக் காணாய், எங்கணும் உளன்காண், எந்தை!<br/>
உன்கண் நான் அன்பிற் சொன்னால் உறுதி என்று ஒன்றும் கொள்ளாய்;<br/>
நின் கணால் நோக்கிக் காண்டற்கு எளியனோ? நினக்குப் பின்னோன்<br/>
பொன் கணான் ஆவி உண்ட புண்டரீகக் கண் அம்மான்.	            6.3.121<br/>
<br/>
6437.  "'மூன்று அவன் குணங்கள்; செய்கை மூன்று; அவன் உருவம் மூன்று;<br/>
மூன்று கண், சுடர்கொள் சோதி மூன்று; அவன் உலகம் மூன்று;<br/>
தோன்றலும் இடையும் ஈறும் தொடங்கிய பொருள்கட்கு எல்லாம்<br/>
சான்று அவன்; இதுவே வேத முடிவு : இது சரதம்''என்றான்.	            6.3.122<br/>
<br/>
6438.  என்றலும் அவுணர் வேந்தன் எயிற்று அரும்பு இலங்க நக்கான்,<br/>
"ஒன்றல் இல் பொருள்கள் எல்லாம் ஒருவன் புக்கு உறைவன்'என்றாய்;<br/>
நன்று, அது கண்டு பின்னர் நல்லவா புரிது; தூணின்<br/>
நின்றுளன் என்னின், கள்வன், நிரப்புதி நிலைமை''என்றான்.	            6.3.123<br/>
<br/>
6439.  "'சாணினும் உளன்; ஓர் தன்மை அணுவினைச் சதகூறு இட்ட<br/>
கோணினும் உளன்; மாமேருக் குன்றினும் உளன்; இந் நின்ற<br/>
தூணினும் உளன்; நீ சொன்ன சொல்லினும் உளன்; இத்தன்மை<br/>
காணுதி விரைவின்'என்றான்; 'நன்று'எனக் கனகன் சொன்னான் :	            6.3.124<br/>
<br/>
6440.  "'உம்பர்க்கும் உனக்கும் ஒத்து, இவ் உலகு எங்கும் பரந்துளானை,<br/>
கம்பத்தின் வழியே காண, காட்டுதி; காட்டாய் ஆகில்,<br/>
கும்பத்திண் கரியைக் கோள்மாக் கொன்றென, நின்னைக் கொன்று உன்<br/>
செம்பு ஒத்த குருதி தேக்கி, உடலையும் தின்பென்''என்றான்.	            6.3.125<br/>
<br/>
6441.  "'என் உயிர் நின்னால் கோறற்கு எளியது ஒன்று அன்று; யான் முன்<br/>
சொன்னவன் தொட்ட தொட்ட இடந்தொறும் தோன்றான் ஆயின்,<br/>
என் உயிர் யானே மாய்ப்பல்; பின்னும் வாழ்வு உகப்பல் என்னின்,<br/>
அன்னவற்கு அடியேன் அல்லேன்'' என்றனன் அறிவின் மிக்கான்.	            6.3.126<br/>
<br/>
இரணியன், அங்குள்ள தூண்களில் ஒன்றினைத் தன் கையினால் அறைந்து தாக்க அத்தூணின்கண்ணே நரசிங்கம் தோன்றிச் சிரித்தல்<br/>
<br/>
6442.  'நசை திறந்து இலங்கப் பொங்கி, "நன்று, நன்று" என்ன நக்கு,<br/>
விசை திறந்து உருமு வீழ்ந்தது என்ன ஓர் தூணின், வென்றி<br/>
இசை திறந்து உயர்ந்த கையால் எற்றினான்; எற்றலோடும்,<br/>
திசை திறந்து அண்டம் கீறச் சிரித்தது, அச் செங்கண் சீயம்.	            6.3.127<br/>
<br/>
சிங்கத்தின் சிரிப்பொலி கேட்டுப் பிரகலாதன் மகிழ்தல்<br/>
<br/>
6443.  "'நாடி நான் தருவென்" என்ற நல் அறிவாளன், நாளும்<br/>
தேடி நான்முகனும் காணாச் சேயவன் சிரித்தலோடும்,<br/>
ஆடினான்; அழுதான்; பாடி அரற்றினான்; சிரத்தில் செங்கை<br/>
சூடினான்; தொழுதான்; ஓடி உலகெலாம் துகைத்தான், துள்ளி.	            6.3.128<br/>
<br/>
தூணினுள் நின்று சிரித்த இறைவனைப் போருக்குப் புறப்படுக என இரணியன் அறைகூவி அழைத்தல்<br/>
<br/>
6444.  "'ஆர் அடா சிரித்தாய்? சொன்ன அரிகொலோ? அஞ்சிப் புக்க<br/>
நீர், அடா, போதாது என்று, நெடுந்தறி நேடினாயோ?<br/>
போர் அடா பொருதி ஆயின், புறப்படு! புறப்படு!''என்றான்<br/>
பேர் அடா நின்ற தாேளாடு உலகு எலாம் பெயரப் பேர்வான்.	            6.3.129<br/>
<br/>
நரசிங்கப்பிரான் தூணைப் பிளந்து வெளிப்பட்டுப் பேருருவம் கொள்ளுதல்<br/>
<br/>
6445. 'பிளந்தது தூணும்; ஆங்கே பிறந்தது, சீயம்; பின்னை<br/>
வளர்ந்தது, திசைகள் எட்டும்; பகிரண்டம் முதல மற்றும்<br/>
அளந்தது; அப்புறத்துச் செய்கை யார் அறிந்து அறையகிற்பார்?<br/>
கிளர்ந்தது; ககனமுட்டை கிழிந்தது கீழும் மேலும்.	            6.3.130<br/>
<br/>
நரசிங்கமூர்த்தியின் பேருருவத் தோற்றம் (6446-6451)<br/>
6446. 'மன்றல் அம் துளபம் மாலை மானிட மடங்கல், வானில்<br/>
சென்றது தெரிதல் தேற்றாம்; சேவடி படியில் தீண்ட<br/>
நின்றது ஓர் பொழுதின், அண்ட நெடு முகட்டு இருந்த முன்னோன்<br/>
அன்று அவன் உந்தி வந்தானாம் எனத் தோன்றினானால்	            6.3.131<br/>
<br/>
6447.  "'எத்துணை போதும் கை?" என்று இயம்பினால் எண்ணற்கு ஏற்ற<br/>
வித்தகர் உளரோ? அந்தத் தானவர் விரிந்த சேனை<br/>
பத்து நூறு அமைந்த கோடி வெள்ளத்தால் பகுதி செய்த<br/>
அத்தனை கடலும் மாளத் தனித்தனி அள்ளிக் கொண்ட.	            6.3.132<br/>
<br/>
6448.  'ஆயிரம் கோடி வெள்ளத்து அயில் எயிற்று அவுணர்க்கு அங்கு அங்கு<br/>
ஏயின ஒருவர்க்கு ஓர் ஓர் திருமுகம், இரட்டி பொன் தோள்,<br/>
தீ எனக் கனலும் செங்கண் சிரம் தொறும் மூன்று, தயெ்வ<br/>
வாய் எனில், கடல்கள் ஏழும், மலைகளும், மற்றும், முற்றும்.	            6.3.133<br/>
<br/>
6449.  'முடங்கு வார் உளை, அ(வ்) அண்டம் முழுவதும் முடிவின் உண்ணும்<br/>
கடம் கொள் வெம் காலச் செந்தீ அதனை வந்து அழிக்கும்; கால<br/>
மடங்கலின் உயிர்ப்பு, மற்று அக்காற்றினை மாற்றும்; ஆனால்,<br/>
அடங்கலும் பகுவாய் யாக்கை அப்புறத்து அகத்தது அம்மா!	            6.3.134<br/>
<br/>
6450.  'குயிற்றிய அண்டம் குஞ்சை இட்டிலா முட்டை முட்டப்<br/>
பயிற்றிய பருவம் ஒத்த காலத்துள் அமுது பல்கும்<br/>
எயிற்று வன் பகு வாயுள் புக்கு இருக்குந இருக்கை எய்தி;<br/>
வயிற்றின் வந்து அந்நாள் இந்நாள் வாழும் மன்னுயிர்கள் மன்னோ.	            6.3.135<br/>
<br/>
6451.  'நன்மையின் தொடர்ந்தார்க்கு உண்டோ, கேடு? நான்முகத்தோன் ஆதி<br/>
தொன்மையின் தொடர்ந்த வாய்மை அறம் அத்து ஒடும் தொடர்ந்திலோரை<br/>
அன்வயித்து, ஓரும் தீய அவுணர் அல்லாரை அந்நாள்<br/>
தன் வயிறு அகத்து வைத்துத் தந்தது, அச் சீயம், தாயின்.	            6.3.136<br/>
<br/>
நரசிங்கமூர்த்தி அசுரர்களை அழித்தல் (6452-6458)<br/>
<br/>
6452.  'பேர் உடை அவுணர் தம்மைப் பிறை எயிற்று அடக்கும்; பேரா,<br/>
பார் இடைத் தேய்க்கும்; மீளப் பகிரண்டத்து அடிக்கும்; பற்றி,<br/>
மேருவில் புடைக்கும்; மாள விரல்களின் பிசையும்; வேலை<br/>
நீர் இடை குமிழி ஊட்டும்; நெருப்பு இடைச் சுரிக்க நீட்டும்;	            6.3.137<br/>
<br/>
6453. 'வகிர்படத் துணிக்கும்; பற்றி வாய்களைப் பிளக்கும்; வன்தோல்<br/>
சுகிர்படுத்து உரிக்கும்; செந்தீக் கண்களைச் சூலும்; சுற்றிப்<br/>
பகிர்படக் குடரைக் கொய்யும்; பசை அறப் பிசையும்; பல்கால்<br/>
உகிர்புரைப் புக்கோர் தம்மை உகிர்களால் உறக்கும், ஊன்றி;	            6.3.138<br/>
<br/>
6454.  "யானையும், தேரும், மாவும், யாவையும், உயிர் இராமை,<br/>
ஊனொடும் தின்னும்; பின்னை, ஒலிதிரைப் பரவை ஏழும்<br/>
மீனொடும் குடிக்கும்; மேகத்து உருமொடும் விழுங்கும் விண்ணில்;<br/>
"தான் ஒடுங்காது" என்று, அஞ்சித் தருமமும் சலித்தது அம்மா!	            6.3.139<br/>
<br/>
6455.  'ஆழி மால் வரையோடு எற்றும், சிலவரை; அண்ட கோளச்<br/>
சூழ் இருஞ் சுவரில் தேய்க்கும், சிலவரை; துளக்கு இல் குன்றம்<br/>
ஏழினோடு எற்றிக் கொல்லும், சிலவரை; எட்டுத் திக்கும்<br/>
தாழ் இருட் பிழம்பின் தேய்க்கும், சிலவரைத் தடக்கை தாக்கி.	            6.3.140<br/>
<br/>
6456.  'மலைகளின் புரண்டு வீழ, வள் உகிர் நுதியால், வாங்கி,<br/>
தலைகளைக் கிள்ளும்; அள்ளித் தழல் எழப் பிசையும்; தக்க<br/>
கொலைகளின் கொல்லும்; வாங்கி உயிர்களைக் குடிக்கும்; வன<br/>
நிலைகளில் பரக்க, வேலை நீர்களை நிரம்பத் தூர்க்கும்;	            6.3.141<br/>
<br/>
6457.  'முப்புறத்து உலகத் துள்ளும் ஒழிவு அற முற்றும் பற்றி,<br/>
தப்பு உறல் இன்றிக் கொன்று, தையலார் கருவும் தள்ளி,<br/>
இப்புறத்து அண்டத்து யாரும் அவுணர் இல்லாமை எற்றி,<br/>
அப்புறத்து அண்டம் தோறும் தடவின, சிலகை அம்மா!	            6.3.142<br/>
<br/>
6458.  'கனகனும், அவனில் வந்த வானவர் களைகண் ஆன<br/>
அனகனும் ஒழிய, பல்வேறு அவுணர் ஆனவரை எல்லாம்<br/>
நினைவதன் முன்னம் கொன்று நின்றது அந்நெடுங்கண் சீயம்<br/>
வனைகழலவனும், மற்று அ(ம்) மடங்கலின் வரவு நோக்கி,	            6.3.143<br/>
<br/>
சினமிக்க இரணியன், வாளும் கேடகமும் ஏந்தி நரசிங்கத்துடன் போர் செய்யப் புறப்படுதல்<br/>
<br/>
6459. 'வயிர வாள் உறையின் வாங்கி, வானகம் மறைக்கும் வட்டச்<br/>
செயிர் அறு கிடுகும் பற்றி, வானவர் உள்ளம் தீய,<br/>
அயிர் படர் வேலை ஏழும் மலைகளும் அஞ்ச, ஆர்த்து, அங்கு<br/>
உயிருடை மேரு என்ன வாய் மடித்து, உருத்து நின்றான்.	            6.3.144<br/>
<br/>
அது கண்ட பிரகலாதன், நரசிங்கப்பிரானைப் பணிந்து உய்தி பெறுமாறு இரணியனுக்கு அறிவுறுத்தல்<br/>
<br/>
6460.  'நின்றவன் தன்னை நோக்கி, "நிலை இது கண்டு, நீயும்<br/>
ஒன்றும் உன் உள்ளத்து யாதும் உணர்ந்திலை போலும் அன்றே;<br/>
வன்தொழில் ஆழி வேந்தை வணங்குதி; வணங்கவே, உன்<br/>
புன்தொழில் பொறுக்கும்''என்றான் உலகு எலாம் புகழ நின்றான்.	            6.3.145<br/>
<br/>
அதற்கு உடம்படாமல் இரணியன் பிரகலாதனைச் சினந்து சூளுரைத்து நகுதல்<br/>
<br/>
6461. "'கேள், இது; நீயும் காண, கிளர்ந்த கோள் அரியின் கேழ் இல்<br/>
தோெளாடு தாளும் நீக்கி, நின்னையும் துணித்து, பின், என்<br/>
வாளினைத் தொழுவது அல்லால், வணங்குதல் மகளிர் ஊடல்<br/>
நாளினும் உளதோ?''என்னா அண்டங்கள் நடுங்க நக்கான்.  	            6.3.146<br/>
<br/>
நரசிங்கப்பிரான் இரணியனது மார்பைப் பிளந்து அவனது உயிரைப் போக்குதல் (6462-6468)<br/>
<br/>
6462.  'நகை செயா, வாயும் கண்ணும் வாெளாடு நடந்த தாளும்<br/>
புகைசெயா, நெடுந் தீப் பொங்க உருத்து எதிர்பொருந்தப் புக்கான்;<br/>
தொகை செயற்கு அரிய தோளால் தாள்களால் சுற்றிச் சூழ்ந்தான்;<br/>
மிகை செய்வார் வினைகட்கு எல்லாம் மேற்செயும் வினையம் வல்லான்.  	            6.3.147<br/>
<br/>
6463.  'இருவரும் பொருந்தப் பற்றி, எவ் உலகுக்கும் மேலாய்,<br/>
'ஒருவரும் காணா வண்ணம் உயர்ந்ததற்கு உவமை கூறின்,<br/>
வெரு வரு தோற்றத்து, அஞ்சா, வெஞ்சின, அவுணன், மேரு<br/>
அருவரை ஒத்தான்; அண்ணல், அல்லவை எல்லாம் ஒத்தான்.	            6.3.148<br/>
<br/>
6464.  'ஆர்ப்பு ஒலி முழக்கின் வெவ் வாய் வள் உகிர்ப் பாரம் ஆன்ற<br/>
ஏற்று அருங் கரத்தின், பல்வேறு எறிதிரைப் பரப்பின் உற்ற,<br/>
பாற்கடல், பரந்து பொங்கிப் பங்கயத்து ஒருவன் நாட்டின்<br/>
மேல் சென்றது ஒத்தான் மாயன்; கனகனும் மேரு ஒத்தான்.	            6.3.149<br/>
<br/>
6465.  'வாெளாடு தோளும், கையும், மகுடமும், மலரோன் வைத்த<br/>
நீள் இருங் ககன முட்டை நெடுஞ்சுவர் தேய்ப்ப, நேமி<br/>
கோெளாடும் திரிவது என்னக் குலமணிக் கொடும் பூண் மின்ன,<br/>
தாள் இணை இரண்டும் பற்றிச் சுழற்றினன்; தடக்கை ஒன்றால்.	            6.3.150<br/>
<br/>
6466.  'சுழற்றிய காலை, காதில் தூங்கு குண்டலங்கள் நீங்கி,<br/>
கிழக்கொடு மேற்கின் ஓடி விழுந்தன கிடந்த, இன்றும்<br/>
அழல்தரு கதிரோன் தோன்றும் உதயத்தோடு அத்தம் ஆன;<br/>
நிழல் தரும், காலை மாலை, நெடு மணிச் சுடரின் நீத்தம்.	            6.3.151<br/>
<br/>
6467.  "'போன்றன இனைய தன்மை; பொருவியது இனையது" என்று<br/>
தான் தனி ஒருவன், தன்னை உரைசெயும் தரத்தினானோ?<br/>
வான்தரு வள்ளல் வெள்ளை வள் உகிர் வயிர மார்பின்<br/>
ஊன்றலும், உதிர வெள்ளம் பரந்துளது, உலகம் எங்கும்.	            6.3.152<br/>
<br/>
6468.  'ஆயவன் தன்னை, மாயன் அந்தியின், அவன் பொன் கோயில்<br/>
வாயிலில், மணிக் கவான்மேல், வயிர வாள் உகிரின், வானின்<br/>
மீ எழு குருதி பொங்க, வெயில் விரி வயிர மார்பு<br/>
தீ எழப் பிளந்து நீக்கி, தேவர்கள் இடுக்கண் தீர்த்தான்.'	            6.3.153<br/>
<br/>
முன்பு இரணியனுக்கு அஞ்சியோடி ஒளிந்திருந்த தேவர்கள் அவன் இறந்த நிலையில் அங்கு வந்து குழுமி நரசிங்கத்தின் தோற்றத்தைக் கண்டு அஞ்சி நிற்றல்(6469-6470)<br/>
<br/>
6469.  'முக்கணான் எண்கணானும், முளரி ஆயிரக் கணானும்,<br/>
திக்கண் ஆம் தேவரோடு முனிவரும், பிறரும், தேடிப்<br/>
புக்க நாடு அறிகுறாமல் திரிகின்றார், புகுந்து மொய்த்தார்;<br/>
"எக்கணால் காண்டும் எந்தை உருவம்" என்று இரங்கி நின்றார்.'	            6.3.154<br/>
<br/>
6470. 'நோக்கினார் நோக்கினார் முன், நோக்குறு முகமும் கையும்<br/>
ஆக்கையும் தாளும் ஆகி, எங்கணும் தானே ஆகி,<br/>
வாக்கினால் மனத்தினால் மற்று அறிவினால் அளக்க வாரா,<br/>
மேக்கு உயர் சீயம் தன்னைக் கண்டனர் வெருவு கின்றார்.'	            6.3.155<br/>
<br/>
பிரமதேவன் நரசிங்கப்பிரானைத் துதித்தல் (6471-6475)<br/>
<br/>
6471.  'பல்லொடு பல்லுக்கு எல்லை ஆயிரக் காதப் பத்தி,<br/>
சொல்லிய வதனம் கோடி கோடி மேல் விளங்கித் தோன்ற,<br/>
எல்லை இல் உருவிற்று ஆகி இருந்ததை எதிர நோக்கி,<br/>
அல்லி அம் கமலத்து அண்ணல் அவன் புகழ் விரிப்பதானான்.'	            6.3.156<br/>
<br/>
6472. "'தன்னைப் படைத்ததுவும் தானே எனும் தன்மை<br/>
பின்னைப் படைத்ததுவே காட்டும்; பெரும் பெருமை<br/>
உன்னைப் படைத்தாய் நீ என்றால், உயிர் படைப்பான்<br/>
என்னைப் படைத்தாய் நீ எனும் இதுவும் ஏத்து ஆமோ?	            6.3.157<br/>
<br/>
6473.  "'பல் ஆயிரங்கோடி அண்டம், பனிக் கடலுள்<br/>
நில்லாத மொக்குள் எனத் தோன்றுமால், நின்னுழையே;<br/>
எல்லா உருவமும் நீ என்றக்கால், இவ் உருவம்<br/>
வல்லே குறித்தால், வரம்பு இன்மை வாராதோ?	            6.3.158<br/>
<br/>
6474.  "'பேரை ஒரு பொருட்கே பல் வகையால் பேர்த்து எண்ணும்<br/>
தாரை நிலையை; தமியை; பிறர் இல்லை;<br/>
யாரைப் படைக்கின்றது? யாரை அளிக்கின்றது?<br/>
ஆரைத் துடைக்கின்றது? ஐயா! அறியேமால்.	            6.3.159<br/>
<br/>
6475.  "'நின்னுளே என்னை நிருமித்தாய்; நின் அருளால்,<br/>
என்னுளே, எப்பொருளும் யாவரையும் யான் ஈன்றேன்;<br/>
பின் இலேன்; முன் இலேன்; எந்தை பெருமானே!<br/>
பொன்னுளே தோன்றியது ஓர் பொன் கலனே போல்கின்றேன்.	            6.3.160<br/>
<br/>
நரசிங்கப்பிரான் சீற்றம் தணிந்து தேவர்கட்கு அபயம் அளித்தல் (6476-6477)<br/>
<br/>
6476.  'என்று ஆங்கு இயம்பி இமையாத எண் கணனும்<br/>
வன்தாள் மழுவோனும் யாரும் வணங்கினார்;<br/>
நின்றார் இருமருங்கும்; நேமிப் பெருமானும்<br/>
ஒன்றாத சீற்றத்தை உள்ளே ஒடுக்கினான்.	            6.3.161<br/>
<br/>
திருமகளாகிய பெரிய பிராட்டியை நரசிங்கப்பிரான் அருகில் செல்லுமாறு தேவர்கள் வேண்டியனுப்ப, அப் பிராட்டியைச் சிங்கப்பிரான் அருெளாடு நோக்குதல் (6478-6479)<br/>
<br/>
6477.  "எஞ்சும், உலகு அனைத்தும் இப்பொழுதே" என்று என்று,<br/>
நெஞ்சு நடுங்கும் நெடுந் தேவரை நோக்கி,<br/>
"அஞ்சன்மின்" என்னா, அருள் சுரந்த நோக்கினான்,<br/>
கஞ்ச மலர் பழிக்கும் கை அபயம் காட்டினான்.	            6.3.162<br/>
<br/>
6478.  'பூவில் திருவை, அழகின் புனைகலத்தை,<br/>
யாவர்க்கும் செல்வத்தை, வீடு ஈனும் இன்பத்தை,<br/>
ஆவித் துணையை, அமுதின் பிறந்தாளை,<br/>
தேவர்க்கும் தம் மோயை, ஏவினார், பாற் செல்ல.	            6.3.163<br/>
<br/>
6479.  'செந் தாமரைப் பொகுட்டில் செம்மாந்து வீற்றிருக்கும்<br/>
நந்தா விளக்கை, நறுந்தாள் இளங் கொழுந்தை,<br/>
முந்தா உலகும் உயிரும் முறை முறையே<br/>
தந்தாளை நோக்கினான், தன் ஒப்பு ஒன்று இல்லாதான்.	            6.3.164<br/>
<br/>
நரசிங்கப்பிரான் தன்பால் அன்புடைய பிரகலாதனை நோக்கி அருள் செய்தல் (6480-6483)<br/>
<br/>
6480.  'தீது இலா ஆக உலகு ஈன்ற தயெ்வத்தைக்<br/>
காதலால் நோக்கினான்; கண்ட முனிக் கணங்கள்<br/>
ஓதினார் சீர்த்தி; உயர்ந்த பரஞ்சுடரும்<br/>
நோதல் ஆங்கு இல்லாத அன்பனையே நோக்கினான்.	            6.3.165<br/>
<br/>
6481.  "'உந்தையை உன்முன்னே கொன்று, உடலைப் பிளந்து அளைய,<br/>
சிந்தை தளராது, அறம் பிழையாச் செய்கையாய்!<br/>
அந்தம் இலா அன்பு என்மேல் வைத்தாய்! அளியத்தாய்!<br/>
எந்தை! இனி இதற்குக் கைம்மாறு யாது?''என்றான்	            6.3.166<br/>
<br/>
6482.  "'அயிரா இமைப்பினை ஓர் ஆயிரம் கூறு இட்ட<br/>
செயிரின் ஒரு பொழுதின் உந்தையை யான் சீறி,<br/>
உயிர் நேடுவேன் போல், உடல் அளையக், கண்டும்<br/>
செயிர் சேரா உள்ளத்தாய்க்கு, என் இனியான் செய்கேனே?	            6.3.167<br/>
<br/>
6483.  "'கொல்லேன், இனி உன் குலத்தோரை, குற்றங்கள்<br/>
எல்லை இலாதன செய்தாரே என்றாலும்;<br/>
நல்லேன், உனக்கு; என்னை நாணாமல் நான் செய்வது<br/>
ஒல்லை உளதேல், இயம்புதியால்''என்று உரைத்தான்.	            6.3.168<br/>
<br/>
பிரகலாதன் அன்பே பெரும்பேறென வேண்டுதல்<br/>
<br/>
6484.  "'முன்பு பெறப் பெற்ற பேறோ முடிவு இல்லை;<br/>
பின்பு பெறும் பேறும் உண்டோ? பெறுவேனேல்<br/>
என்பு பெறாத இழிபிறவி எய்திடினும்<br/>
அன்பு பெறும் பேறு அடியேற்கு அருள்" என்றான்.	            6.3.169<br/>
<br/>
நரசிங்கப்பிரான் அருள்புரிதல் (6485-6488)<br/>
<br/>
6485.  'அன்னானை நோக்கி அருள் சுரந்த நெஞ்சினன் ஆய்<br/>
"என் ஆனை வல்லன்" என மகிழ்ந்த பேர் ஈசன்<br/>
"முன் ஆன பூதங்கள் யாவையும் முற்றிடினும்<br/>
உன் நாள் உலவாய் நீ என்போல் உளை" என்றான்.	            6.3.170<br/>
<br/>
6486.  "'மின்னைத் தொழு வளைத்தது அன்ன மிளிர் ஒளியாய்!<br/>
முன்னைத் தொழும்புக்கே ஆம் அன்றோ மூ உலகும்?<br/>
என்னைத் தொழுது ஏத்தி எய்தும் பயன் எய்தி<br/>
உன்னைத் தொழுது ஏத்தி உய்க உலகு எல்லாம்.	            6.3.171<br/>
<br/>
6487. "'ஏனவர்க்கு வேண்டின், எளிது ஒன்றோ? எற்கு அன்பர்<br/>
ஆனவர்கள் எல்லாம் நினக்கு அன்பர் ஆயினார்;<br/>
தானவர்க்கு வேந்தன் நீ என்னும் தரத்தாயோ?<br/>
வானவர்க்கும் நீயே இறை - தொல்மறை வல்லோய்!	            6.3.172<br/>
<br/>
6488. "'நல் அறமும், மெய்ம்மையும், நான்மறையும், நல் அருளும்,<br/>
எல்லை இலா ஞானமும், ஈறு இலா எப்பொருளும்,<br/>
தொல்லை சால் எண்குணனும், நின் சொல் தொழில் செய்க;<br/>
நல்ல உரு ஒளியாய், நாளும் வளர்க நீ.	            6.3.173<br/>
<br/>
நரசிங்கப்பிரான் தேவர்களை நோக்கிப் பிரகலாதனுக்கு முடிசூட்டுவதற்கு ஆவன செய்யுமாறு பணித்தல் <br/>
6489.  'என்று வரம் அருளி எவ் உலகும் கை கூப்ப<br/>
முன்றில் முரசம் முழங்க முடி சூட்ட<br/>
"நின்ற அமரர் அனைவீரும் நேர்ந்து இவனுக்கு<br/>
ஒன்று பெருமை உரிமை புரிக" என்றான்.	            6.3.174<br/>
<br/>
பிரகலாதன் முடிசூட்டப் பெறுதல்<br/>
<br/>
6490. 'தே மன் உரிமை புரிய திசை முகத்தோன்<br/>
ஓமம் இயற்ற உடையான் முடி சூட்ட<br/>
கோ மன்னவன் ஆகி மூ உலகும் கைக் கொண்டான்;<br/>
நாம மறை ஓதாது ஓதி நனி உணர்ந்தான்.	            6.3.175<br/>
<br/>
வீடணன் இராவணனை நோக்கிக் கூறிய முடிப்புரை<br/>
<br/>
6491.  "'ஈது ஆகும், முன் நிகழ்ந்தது; எம் பெருமான்! என் மாற்றம்<br/>
யாதானும் ஆக நினையாது, இகழ்தியேல்,<br/>
தீது ஆய் விளைதல் நனி திண்ணம்''எனச் செப்பினான்,<br/>
மேதாவிகட்கு எல்லாம் மேலாய மேன்மையான்.	            6.3.176<br/>
------------------<br/>
<br/>
6.4  வீடணன் அடைக்கலப் படலம்  (6492- 6643) <br/>
<br/>
இராவணன் வீடணன் சொல்லைக் கேட்டுச் சினந்து கூறுதல் (6492-6500)<br/>
<br/>
6492.  கேட்டனன் இருந்தும் அக் கேள்வி தேவியின்<br/>
கோட்டிய சிந்தையான் உறுதி கொண்டிலன்<br/>
மூட்டிய தீ என முடுகிப் பொங்கினான்<br/>
ஊட்டு அரக்கு ஊட்டிய அனைய ஒண்கணான்.	            6.4.1<br/>
<br/>
6493.  "'இரணியன் என்பவன் எம்மனோரினும்<br/>
முரணியன்; அவன்தனை முருக்கி முற்றினான்,<br/>
அரணியன்''என்று, அவற்கு அன்பு பூண்டனை<br/>
மரணம் என்று ஒரு பொருள் மாற்றும் வன்மையோய்'	            6.4.2<br/>
<br/>
6494.  'ஆயவன் வளர்த்த தன் தாதை ஆகத்தை<br/>
மாயவன் பிளந்திட மகிழ்ந்த மைந்தனும்<br/>
ஏயும் நம் பகைவனுக்கு இனிய நண்பு செய்<br/>
நீயுமே நிகர்; பிறர் நிகர்க்க நேர்வரோ	            6.4.3<br/>
<br/>
6495.  பாழிசால் இரணியன் புதல்வன் பண்பு எனச்<br/>
சூழ் வினை முற்றி யான் அவர்க்குத் தோற்ற பின்<br/>
ஏழை நீ என் பெருஞ் செல்வம் எய்திப் பின்<br/>
வாழவோ கருத்து? அது வர வற்று ஆகுமோ?	            6.4.4<br/>
<br/>
6496.  'முன்புற அனையர்பால் நண்பு முற்றினை;<br/>
வன்பகை மனிதரின் வைத்த அன்பினை;<br/>
என்பு உற உருகுதி; அழுதி; ஏத்துதி;<br/>
உன்புகல் அவர்; பிறிது உரைக்க வேண்டுமோ?	            6.4.5<br/>
<br/>
6497.  நண்ணினை மனிதரை; நண்பு பூண்டனை;<br/>
எண்ணினை செய்வினை; என்னை வெல்லுமாறு<br/>
உன்னினை; அரசின்மேல் ஆசை ஊன்றினை;<br/>
திண்ணிது உன் செயல்; பிறர் செறுநர் வேண்டுமோ?	            6.4.6<br/>
<br/>
6498.  அன்று வானரம் வந்து நம் சோலையை அழிப்பக்<br/>
"கொன்று தின்றிடுமின்!" எனத் தூதரைக் கோறல்<br/>
வென்றி அன்று என விலக்கினை; மேல்விளைவு எண்ணி;<br/>
துன்று தாரவன் துணை எனக் கோடலே துணிந்தாய்.	            6.4.7<br/>
<br/>
6499.  'அஞ்சினை ஆதலின் அமர்க்கும் ஆள் அலை;<br/>
தஞ்சு என மனிதர்பால் வைத்த சார்பினை;<br/>
வஞ்சனை மனத்தினை; பிறப்பு மாற்றினை;<br/>
நஞ்சினை உடன் கொடு வாழ்தல் நன்மையோ?	            6.4.8<br/>
<br/>
6500. 'பழியினை உணர்ந்து யான் படுக்கிலேன் உனை;<br/>
ஒழி சில புகலுதல் : ஒல்லை நீங்குதி;<br/>
விழி எதிர் நிற்றியேல் விளிதி" என்றனன்<br/>
அழிவினை எய்துவான் அறிவு நீங்கினான்.	            6.4.9<br/>
<br/>
வீடணன் விண்ணில் எழுந்து நின்று நீதி பல  கூறுதல் (6501-6503)<br/>
<br/>
6501.  என்றலும் இளவலும் எழுந்து வான் இடைச்<br/>
சென்றனன் துணைவரும் தானும் சிந்தியா<br/>
நின்றனன்; பின்னரும் நீதி சான்றன<br/>
ஒன்று அல பல பல உறுதி ஓதினான்.	            6.4.10<br/>
<br/>
6502.  'வாழியாய்! கேட்டியால்; வாழ்வு கைம் மிக<br/>
ஊழி காண்குறும் நினது உயிரை ஓர்கிலாய்<br/>
கீழ்மையோர் சொற் கொடு கெடுதல் நேர்தியோ?<br/>
வாழ்மைதான் அறம் பிழைத்தவர்க்கு வாய்க்குமோ?	            6.4.11<br/>
<br/>
6503.  'புத்திரர் குருக்கள் நின் பொருவு இல் கேண்மையர்<br/>
மித்திரர் அடைந்துேளார் மெலியர் வன்மையோர்<br/>
இத்தனை பேரையும் இராமன் வெஞ் சரம்<br/>
சித்திர வதை செயக் கண்டு தீர்தியோ?	            6.4.12<br/>
<br/>
வீடணன் இலங்கையை விடுத்துச் செல்லுதல் (6504-6506)<br/>
<br/>
6504.  'எத்துணை வகையினும் உறுதி எய்தின<br/>
ஒத்தன உணர்த்தினேன்; உணர கிற்றிலை;<br/>
அத்த! என் பிழை பொறுத்து அருளுவாய் எனா<br/>
உத்தமன் அந்நகர் ஒழியப் போயினான்.	            6.4.13<br/>
<br/>
6505.  அனலனும் அனிலனும் அரன் சம்பாதியும்<br/>
வினையவர் நால்வரும் விரைவின் வந்தனர்;<br/>
கனைகழல் காலினர் கருமச் சூழ்ச்சியர்<br/>
இனைவரும் வீடணனோடும் ஏயினார்.	            6.4.14<br/>
<br/>
6506. அரக்கனும் ஆங்கண் ஓர் அமைச்சர் நால்வரும்,<br/>
'குரக்கு இனத்தவரொடும் மனிதர், கொள்ளை நீர்க்<br/>
கரைக்கண் வந்து இறுத்தனர்' என்ற காலையில்,<br/>
'பொருக்கென எழுதும்'என்று எண்ணிப் போயினார்.	            6.4.15<br/>
<br/>
வீடணன் வானரத் தானையைக் காண்டல் (6507-6508)<br/>
<br/>
6507.  அளக்கரைக் கடந்து மேல் அறிந்த நம்பியும்<br/>
விளக்கு ஒளி பரத்தலின் பாலின் வெண்கடல்<br/>
வளத் தடந் தாமரை மலர்ந்தது ஆம் எனக்<br/>
களப் பெருந் தானையைக் கண்ணில் நோக்கினான்.	            6.4.16<br/>
<br/>
6508.  'ஊன் உடை உடம்பின உயிர்கள் யாவையும்<br/>
ஏனைய ஒருதலை நிறுத்தி எண்ணினால்<br/>
வானரம் பெரிது'என மறு இல் சிந்தையான்<br/>
தூநிறச் சுடுபடைத் துணைவர்ச் சொல்லினான்.	            6.4.17<br/>
<br/>
இனிச் செய்வது யாதனெ வீடணன் அமைச்சரை வினவுதல்<br/>
<br/>
6509.  'அறம் தலை நின்றவர்க்கு அன்பு பூண்டனன்;<br/>
மறந்தும் நன்புகழ் அலால் வாழ்வு வேண்டலன்;<br/>
பிறந்த என் உறுதி நீ பிடித்தியால்'எனத்<br/>
துறந்தனன்; இனிச் செயல் சொல்லுவீர் என்றான்.	            6.4.18<br/>
<br/>
இராமனைக் காணுமாறு அமைச்சர்கள் கூறல்<br/>
6510.  'மாட்சியின் அமைந்தது வேறு மற்று இலை;<br/>
தாட்சி இல் பொருள்தரும் தரும மூர்த்தியைக்<br/>
காட்சியே இனிக் கடன்'என்று கல்வி சால்<br/>
சூட்சியின் கிழவரும் துணிந்து சொல்லினார்.	            6.4.19<br/>
<br/>
வீடணன் அமைச்சர் சொல்லை உடன்பட்டு மகிழ்தல் (6511-6515)<br/>
<br/>
6511.  'நல்லது சொல்லினீர்; நாமும் வேறு இனி<br/>
அல்லது செய்துமேல் அரக்கர் ஆதுமால்;<br/>
எல்லை இல் பெருங் குணத்து இராமன் தாள் இணை<br/>
புல்லுதும்; புல்லி இப்பிறவி போக்குதும்.	            6.4.20<br/>
<br/>
6512.  'முன்புறக் கண்டிலேன்; கேள்வி முன்பு இலேன்;<br/>
அன்பு உறக் காரணம் அறிய கிற்றிலேன்;<br/>
என்பு உறக் குளிரும்; நெஞ்சு உருகுமேல் அவன்<br/>
புன்புறப் பிறவியின் பகைஞன் போலுமால்.	            6.4.21<br/>
<br/>
6513. ஆதி அம் பரமனுக்கு அன்பும் நல் அற<br/>
நீதியின் வழாமையும் உயிர்க்கு நேயமும்<br/>
வேதியர் அருளும் நான் விரும்பிப் பெற்றனென்<br/>
போதுறு கிழவனைத் தவம் முன் பூண்ட நாள்.	            6.4.22<br/>
<br/>
6514.  'ஆயது பயப்பது ஓர் அமைதி ஆயது;<br/>
தூயது நினைந்தது; தொல்லை யாவர்க்கும்<br/>
நாயகன் மலர்க்கழல் நணுகி நம்மனத்து<br/>
ஏயது முடித்தும்'என்று இனிது மேயினான்.	            6.4.23<br/>
<br/>
6515.  'இருளுற எய்துவது இயல்பு அன்றாம்'என<br/>
பொருள் உற உணர்ந்த அப் புலன்கொள் புந்தியார்<br/>
மருள் உறு சூழலின் மறைந்து வைகினார்;<br/>
உருளுறு தேரவன் உதயம் எய்தினான்.	            6.4.24<br/>
<br/>
இராமன் கடற்கரைக்கு வருதல்<br/>
<br/>
6516.  அப்புறத்து இராமன் அவ் அலங்கு வேலையைக்<br/>
குப்புறக் கருதுவான் குவளை நோக்கி தன்<br/>
துப்பு உறச் சிவந்தவாய் நினைந்து சோர்குவான்<br/>
இப்புறத்து இருங்கரை மருங்கின் எய்தினான்.	            6.4.25<br/>
<br/>
இராமன் அங்குக் கானல் முதலியவற்றை நோக்குதல் (6517-6519)<br/>
<br/>
6517.  கானலும் கழிகளும் மணலும் கண்டலும்<br/>
பானலும் குவளையும் பரந்த புன்னையும்<br/>
மேல்நிறை அன்னமும் பெடையும் வேட்கைகூர்<br/>
பூ நிறை சோலையும் புரிந்து நோக்கினான்.	            6.4.26<br/>
<br/>
6518.  தரளமும் பவளமும் தரங்கம் ஈட்டிய<br/>
திரள் மணிக் குப்பையும் கனக தீரமும்<br/>
மருளும் மென் பொதும்பரும் மணலின் குன்றமும்<br/>
புரள் நெடுந் திரைகளும் புரிந்து நோக்கினான்.	            6.4.27<br/>
<br/>
6519.  மின் நகு மணிவிரல் தேய வீழ்கண் நீர்<br/>
துன்னரும் பெரும் சுழி அழிப்பச் சோர்வினோடு<br/>
இன் நகை நுளைச்சியர் இழைக்கும் ஆழி சால்<br/>
புன்னையம் பொதும்பரும் புக்கு நோக்கினான்.	            6.4.28<br/>
<br/>
இராமன் கடற்கரைக் காட்சிகளால் கவலை  மிகுதல் (6520-6524)<br/>
<br/>
6520.  கூதிர் நுண் குறும்பனித் திவலைக் கோவை கால்<br/>
மோதி வெண் திரைபொரு முடவெண் தாழைமேல்<br/>
பாதி அம் சிறையிடைப் பெடையைப் பாடு அணைத்து<br/>
ஓதிமம் துயில்வ கண்டு உயிர்ப்பு வீங்கினான்.	            6.4.29<br/>
<br/>
6521.  அருந்துதற்கு இனிய மீன் கொணர அன்பினால்<br/>
பெருந்தடங் கொம்பிடைப் பிரிந்த சேவலை<br/>
வரும் திசை நோக்கி ஓர் மழலை வெண் குருகு<br/>
இருந்தது கண்டு நின்று இரக்கம் எய்தினான்.	            6.4.30<br/>
<br/>
6522.  ஒருதனிப் பேடைமேல் உள்ளம் ஓடலால்<br/>
பெருவலி வயக்குருகு இரண்டும் பேர்கில<br/>
திருகு வெஞ்சினத்தன தறெுகண் தீயன<br/>
பொருவன கண்டு தன் புருவம் கோட்டினான்.	            6.4.31<br/>
<br/>
6523.  உள்நிறை ஊடலில் தோற்ற ஓதிமம்<br/>
கண்ணுறு கலவியில் வெல்லக் கண்டவன்<br/>
தண்நிறப் பவளவாய் இதழை தன் பொதி<br/>
வெண்நிற முத்தினால் அதுக்கி விம்மினான்.	            6.4.32<br/>
<br/>
6524.  இத்திறம் ஏய்திய காலை எய்துறும்<br/>
வித்தகர் சொற்களால் மெலிவு நீங்கினான்<br/>
ஒத்தனன் இராமனும் உணர்வு தோன்றிய<br/>
பித்தரின் ஒருவகை பெயர்ந்து போயினான்.	            6.4.33<br/>
<br/>
வீடணன் வருதல்	            6.4.<br/>
<br/>
6525.  உறைவிடம் எய்தினான் ஒருங்கு கேள்வியின்<br/>
துறை அறி துணைவரோடு இருந்த சூழலின்<br/>
முறைபடு தானையின் மருங்கு முற்றினான்<br/>
அறைகழல் வீடணன் அயிர்ப்பு இல் சிந்தையான்.	            6.4.34<br/>
<br/>
வானரர் வீடணனை எதிர்த்தல் (6526-6530)<br/>
<br/>
6526.  முற்றிய குருசிலை'முழங்கு தானையின்<br/>
உற்றனர் நிருதர் வந்து'என்ன ஒன்றினார்<br/>
'எற்றுதிர்; பற்றுதிர்; எறிதிர்'என்று இடை<br/>
சுற்றினர் உரும் எனத் தழெிக்கும் சொல்லினார்.	            6.4.35<br/>
<br/>
6527.  தந்தது தருமமே கொணர்ந்து தான்; இவன்<br/>
வெந்தொழில் தீவினை பயந்த மேன்மையான்<br/>
வந்தனன் இலங்கையர் மன்னன் ஆகும்; நம்<br/>
சிந்தனை முடிந்தன என்னும் சிந்தையார்.	            6.4.36<br/>
<br/>
6528.  "'இருபது கரம்; தலை ஈரைந்து" என்பர்; இத்<br/>
திரு இலிக்கு; அன்னவை சிதைந்தவோ? என்பார்<br/>
பொரு தொழில் எம்மொடும் பொருதி போர்! என்பார்<br/>
ஒருவரின் ஒருவர் முன் உறுக்கி ஊன்றுவார்.	            6.4.37<br/>
<br/>
6529.  'பற்றினம் சிறையிடை வைத்துப் பாருடைக்<br/>
கொற்றவர்க்கு உணர்த்துதும்'என்று கூறுவார்;<br/>
'எற்றுவது அன்றியே இவனைக் கண்டு இறை<br/>
நிற்றல் என் பிறிது?'என நெருக்கி நேர்குவார்.	            6.4.38<br/>
<br/>
6530.  'இமைப்பதன் முன் விசும்பு எழுந்து போயபின்<br/>
அமைப்பது என் பிறிது? இவர் அரக்கர் அல்லரோ?<br/>
சமைப்பது கொலை அலால் தக்கது யாவதோ?<br/>
குமைப்பது நலன்'என முடுகிக் கூறுவார்.	            6.4.39<br/>
<br/>
அனுமன் ஆணையின்படி மயிந்தனும் துமிந்தனும் வருதல் (6531-6532)<br/>
<br/>
6531.  இயைந்தன இயைந்தன இனைய கூறலும்<br/>
மயிந்தனும் துமிந்தனும் என்னும் மாண்பினார்<br/>
அயிந்திரம் நிறைந்தவன் ஆணை ஏவலால்<br/>
நயம் தெரி காவலர் இருவர் நண்ணினார்.	            6.4.40<br/>
<br/>
6532.  விலக்கினர் படைஞரை; வேதம் நீதி நூல்<br/>
இலக்கணம் நோக்கிய இயல்பர் எய்தினர்<br/>
'சலம் குறி இலர்'என அருகு சார்ந்தனர்<br/>
புலக்குறி அறநெறி பொருந்த நோக்கினார்.	            6.4.41<br/>
<br/>
வீடணன் முதலியோரை யார் என வினவுதல்<br/>
<br/>
6533.  யார்? இவண் எய்திய கருமம் யாவது?<br/>
போர் அது புரிதிரோ? புறத்து ஓர் எண்ணமோ?<br/>
சார்வு உற நின்ற நீர் சமைந்தவாறு எலாம்<br/>
சோர்விலீர் மெய்ம் முறை சொல்லுவீர் என்றான்.	            6.4.42<br/>
<br/>
வீடணன் துணைவனான அனலன் விடை (6534-6538)<br/>
<br/>
6534.  'பகலவன் வழிமுதல் பாரின் நாயகன்<br/>
புகல் அவன் கழல் அடைந்து உய்யப் போந்தனன்<br/>
தகவு உறு சிந்தையன் தரும நீதியன்<br/>
மகன் மகன் மைந்தன் நான்முகற்கு வாய்மையான்.	            6.4.43<br/>
<br/>
6535.  'அறநிலை வழாமையும் ஆதி மூர்த்திபால்<br/>
நிறைவரு நேயமும் நின்ற வாய்மையும்<br/>
மறையவர்க்கு அன்பும் என்று இனைய மாமலர்<br/>
இறையவன் தர நெடுந் தவத்தின் எய்தினான்.	            6.4.44<br/>
<br/>
6536.  "சுடு தியைத் துகில் இடை பொதிந்த துன்மதி!<br/>
இடுதியே சிறையிடை இறைவன் தேவியை;<br/>
விடுதியேல் உய்குதி; விடாது வேட்டியேல்<br/>
படுதி" என்று உறுதிகள் பலவும் பன்னினான்.	            6.4.45<br/>
<br/>
6537.  'மறம் தரு சிந்தையன் மதியின் நீங்கினான்<br/>
"பிறந்தனை பின்பு; அதின் பிழைத்தி; பேர்குதி;<br/>
இறந்தனை நிற்றியேல்" என்ன இன்னவன்<br/>
துறந்தனன்'என விரித்து அனலன் சொல்லினான்.	            6.4.46<br/>
<br/>
6538.  மயிந்தனும் அவ் உரை மனத்து வைத்து'நீ<br/>
இயைந்தது நாயகற்கு இயம்புவேன்'எனா<br/>
பெயர்ந்தனன்'தம்பியும் பெயர்வு இல் சேனையும்<br/>
அயர்ந்திலிர் காமின்!'என்று அமைவது ஆக்கியே.	            6.4.47<br/>
<br/>
மயிந்தன் இராமன் அடி வணங்குதல்<br/>
<br/>
6539.  தருமமும் ஞானமும் தவமும் வேலியாய்<br/>
மருவரும் பெருமையும் பொறையும் வாயிலாய்க்<br/>
கருணை அம் கோயிலுள் இருந்த கண்ணனை<br/>
அருள் நெறி எய்திச் சென்று அடி வணங்கினான்.	            6.4.48<br/>
<br/>
மயிந்தன் இராமனுக்குக் கண்டதும் கேட்டதும்  கழறல் (6540-6546)<br/>
<br/>
6540.  'உண்டு உரை உணர்த்துவது ஊழியாய்!'எனப்<br/>
புண்டரீகத் தடம் புரையும் புங்கவன்<br/>
மண்டலச் சடைமுடி துளக்க'வாய்மையால்<br/>
கண்டதும் கேட்டதும் கழறல் மேயினான்.	            6.4.49<br/>
<br/>
6541.  'விளைவினை அறிந்திலம்; வீடணப் பெயர்<br/>
நளிமலை யாக்கையன் நால்வரோடு உடன்<br/>
களவு இயல் வஞ்சனை இலங்கை காவலற்கு<br/>
இளவல் நம் சேனையின் நடுவண் எய்தினான்.	            6.4.50<br/>
<br/>
6542.  "'கொல்லுமின், பற்றுமின்" என்னும் கொள்கையால்<br/>
பல்பெருந் தானை சென்று அடர்க்கப் பார்த்து, யாம்<br/>
"நில்லுமின்" என்று,<br/>
   "நீர் யாவிர்? நும் நிலை<br/>
சொல்லுமின்''என்ன ஓர் துணைவன் சொல்லினான்.	            6.4.51<br/>
<br/>
6543.  "'முரண்புகு தீவினை முடித்த முன்னவன்<br/>
கரண்புகு சூழலே சூழக் காண்பது ஓர்<br/>
அரண் பிறிது இல் என அருளின் வேலையைச்<br/>
சரண் புகுந்தனன்" என முன்னம் சாற்றினான்.	            6.4.52<br/>
<br/>
6544.  "'ஆயவன் தருமமும் ஆதி மூர்த்தி பால்<br/>
மேயது ஓர் சிந்தையும் மெய்யும் வேதியர்<br/>
நாயகன் தர நெடுந் தவத்து நண்ணினான்<br/>
தூயவன்" என்பது ஓர் பொருளும் சொல்லினான்.	            6.4.53<br/>
<br/>
6545.  "'கற்புடைத் தேவியை விடாது காத்தியேல்<br/>
எற்புடைக் குன்றம் ஆம் இலங்கை; ஏழை! நின்<br/>
பொற்பு உடை முடித்தலை புரளும் என்று ஒரு<br/>
நற் பொருள் உணர்த்தினன்" என்றும் நாட்டினான்.	            6.4.54<br/>
<br/>
6546.  "'ஏம் தொழில் இராவணன் இனிய சொன்ன நீ<br/>
சாம் தொழிற்கு உரியை; என் சார்பு நிற்றியேல்;<br/>
ஆம் தினைப் பொழுதினில் அகல்தியால் எனப்<br/>
போந்தனன்" என்றனன் புகுந்தது ஈது'என்றான்.	            6.4.55<br/>
<br/>
வீடணனுக்கு அடைக்கலம் கொடுப்பது பற்றி இராமன் நண்பரின் கருத்தறிதல்<br/>
<br/>
6547. அப்பொழுது இராமனும் அருகில் நண்பரை<br/>
'இப் பொருள் கேட்ட நீ இயம்புவீர் இவன்<br/>
கைப் புகற் பாலனோ? கழியற் பாலனோ?<br/>
ஒப்புற நோக்கி நும் உணர்வினால் என்றான்.	            6.4.56<br/>
<br/>
கவிக்கூற்று<br/>
<br/>
6548. தடமலர்க் கண்ணனைத் தடக்கை கூப்பி நின்று<br/>
'இடன் இது; காலம் ஈது'என்ன எண்ணுவான்<br/>
கடன் அறி காவலன் கழறினான் அரோ<br/>
சுடர்நெடு மணிமுடிச் சுக்கிரீவனே.	            6.4.57<br/>
<br/>
சுக்கிரீவன் கூறுகின்றான் (6549-6556)<br/>
<br/>
6549.  நனி முதல் வேதங்கள் நாலும் நாம நூல்<br/>
மனு முதல் யாவையும் வரம்பு கண்ட நீ<br/>
இனையன கேட்கவோ எம் அனோர்களை<br/>
வினவிய காரணம்? விதிக்கும் மேல் உளாய்!	            6.4.58<br/>
<br/>
6550.  ஆயினும், விளம்புவென், அருளின் ஆழியாய்!<br/>
ஏயினது ஆதலின்,<br/>
   'அறிவிற்கு ஏற்றன,<br/>
தூய'என்று எண்ணினும்,<br/>
   'துணிவு அன்று'என்னினும்<br/>
மேயது கேட்டியால்! விளைவு நோக்குவாய்.	            6.4.59<br/>
<br/>
6551.  "வெம் முனை விளைதலின் அன்று; வேறு ஒரு<br/>
சும்மையான் உயிர் கொளத் துணிதலால் அன்று;<br/>
தம் முனைத் துறந்தது தரும நீதியோ?<br/>
செம்மை இல் அரக்கரில் யாவர் சீரியோர்.	            6.4.60<br/>
<br/>
6552.  தகை உறு தம்முனைத் தாயைத் தந்தையை<br/>
மிகை உறு குரவரை உலகின் வேந்தனை<br/>
பகை உற வருதலும் துறந்த பண்பு இது<br/>
நகை உறல் அன்றியும் நயக்கற் பாலதோ?	            6.4.61<br/>
<br/>
6553.  வேண்டுழி இனியன விளம்பி வெம்முனை<br/>
பூண்டுழி அஞ்சி வெஞ் செருவில் புக்கு உடன்<br/>
மாண்டு ஒழிவு இன்றி நம் மருங்கு வந்தவன்<br/>
ஆண் தொழில் உலகினுக்கு ஆணி ஆம் அன்றே?	            6.4.62<br/>
<br/>
6554.  'மிகைப் புலம் தருமமே வேட்ட போது அவர்<br/>
தகைப் புலம் துறந்து போய்ச் சார்தல் அன்றியே<br/>
நகைப் புலம் பொது அற நடந்து நாயக!<br/>
பகைப் புலம் சார்தலோ? பழியின் நீங்குமோ?	            6.4.63<br/>
<br/>
6555.  'வார்க்குறு வனைகழல் தம்முன் வாழ்ந்த நாள்<br/>
சீர்க்கு உறவு ஆய் இடைச் செறுநர் சீறிய<br/>
போர்க்கு உறவு அன்றியே போந்த போது இவன்<br/>
ஆர்க்கு உறவு ஆகுவன்? அருளின் ஆழியாய்!	            6.4.64<br/>
<br/>
6556.  'ஒட்டிய கனக மான் உருவம் ஆகிய<br/>
சிட்டனும் மருமகன் இழைத்த தீவினை<br/>
கிட்டிய போதினில் தவமும் கேள்வியும்<br/>
விட்டது கண்டும் நாம் விடாது வேட்டுமோ?	            6.4.65<br/>
<br/>
6557.  கூற்றுவன் தன்னொடு இவ் உலகம் கூடி வந்து<br/>
ஏற்றன என்னினும் வெல்ல ஏற்றுளம்;<br/>
மாற்றவன் தம்பி நம்மருங்கு வந்திவண்<br/>
தோற்றுமோ அன்னவன் துணைவன் ஆகுமோ?	            6.4.66<br/>
<br/>
6558.  "அரக்கரை ஆசு அறக் கொன்று நல் அறம்<br/>
புரக்க வந்தனம்" எனும் பெருமை பூண்ட நாம்<br/>
இரக்கம் இல் அவரையே துணைக் கொண்டோம் எனின்<br/>
சுருக்கம் உண்டு அவர் வலிக்கு என்று தோன்றுமால்.	            6.4.67<br/>
<br/>
6559.  விண்டுழி ஒரு நிலை நிற்பர்; மெய்ம் முகம்<br/>
கண்டுழி ஒரு நிலை நிற்பர்; கைப் பொருள்<br/>
கொண்டுழி ஒரு நிலை நிற்பர்; கூழுடன்<br/>
உண்டுழி ஒரு நிலை நிற்பர் உற்றவர்.	            6.4.68<br/>
<br/>
6560.  'வஞ்சனை இயற்றிட வந்தவாறு அலால்<br/>
'தஞ்சு'என நம் வயின் சார்ந்து உளான் அலன்;<br/>
நஞ்சினிற் கொடியனை நயந்து கோடியோ?<br/>
அஞ்சன வண்ண!'என்று அறியக் கூறினான்.	            6.4.69<br/>
<br/>
கவிக்கூற்று<br/>
<br/>
6561.  அன்னவன் பின்னுற, அலகு இல் கேள்வியால்<br/>
தன் நிகர் பிறிது இலாத்  தகைய சாம்பனை,<br/>
'என்னை உன் கருத்து?'என இறை வினாயினான்;<br/>
சொல் முறை நெறி தெரிந்து அவனும் சொல்லுவான்.	            6.4.70<br/>
<br/>
சாம்பவன் கூறுகின்றான் (6562-6566)<br/>
<br/>
6562.  'அறிஞரே ஆயினும் அரிய தெவ்வரைச்<br/>
செறிஞரே ஆவரேல் கெடுதல் திண்ணமால்;<br/>
நெறிதனை நோக்கினும் நிருதர் நிற்பது ஓர்<br/>
குறி தனி உளது என உலகம் கொள்ளுமோ?	            6.4.71<br/>
<br/>
6563.  வெற்றியும் தருகுவர்; வினையம் வேண்டுவர்<br/>
முற்றுவர்; உறு குறை முடிப்பர் முன்பினால்;<br/>
உற்றுறு நெடும்பகை உடையர்; அல்லதூஉம்<br/>
சிற்றினத் தவரோடும் செறிதல் சீரிதோ?	            6.4.72<br/>
<br/>
6564.  'வேதமும் வேள்வியும் மயக்கி வேதியர்க்கு<br/>
ஏதமும் இமையவர்க்கு இடரும் ஈட்டிய<br/>
பாதகர் நம் வயின் படர்வர் ஆம் எனின்<br/>
தீது இலராய் நமக்கு அன்பு செய்வரோ?	            6.4.73<br/>
<br/>
6565.  "கைப் புகுந்து உறு சரண் அருளிக் காத்துமேல்<br/>
பொய்க் கொடு வஞ்சனை புணர்த்த போதினும்<br/>
மெய்க் கொள விளியினும்'விடுதும்" என்னினும்<br/>
திக்கு உறும் நெடும்பழி; அறமும் சீறுமால்.	            6.4.74<br/>
<br/>
6566.  'மேல் நனி விளைவது விளம்பல் வேண்டுமோ?<br/>
கானகத்து இறைவியோடு உறையும் காலையில்<br/>
மான் என வந்தவன் வரவை மானும் இவ்<br/>
ஏனையன் வரவும்'என்று இனைய கூறினான்.	            6.4.75<br/>
<br/>
இராமன் வினவ நீலன் தன் கருத்தைக் கூறத் தொடங்கல்<br/>
6567.  பால்வரு பனுவலின் துணிவு பற்றிய<br/>
சால் பெருங் கேள்வியின் தானை நாயகன்<br/>
நீலனை'நின் கருத்து இயம்பு நீ'என<br/>
மேலவன் விளம்பலும் விளம்பல் மேயினான்.	            6.4.76<br/>
<br/>
நீலன் சொல்லுகின்றான் (6568-6573)<br/>
<br/>
6568.  'பகைவரைத் துணை எனப் பற்றற்பால ஆம்<br/>
வகை உள; அன்னவை வரம்பு இல் கேள்வியாய்!<br/>
தொகையுறக் கூறுவென்;'குரங்கின் சொல்'என<br/>
நகையுறல் இன்றியே நயந்து கேட்டியால்.	            6.4.77<br/>
<br/>
6569.  'தம் குலக் கிளைஞரைத் தருக்கும் போரிடைப்<br/>
பொங்கினர் கொன்றவர்க்கு எளியர் போந்தவர்<br/>
மங்கையர் திறத்தினில் வயிர்த்த சிந்தையர்<br/>
சிங்கல் இல் பெரும் பொருள் இழந்து சீறினோர்.	            6.4.78<br/>
<br/>
6570.  'பேர் அபிமானங்கள் உற்ற பெற்றியோர்<br/>
போரிடைப் புறங் கொடுத்து அஞ்சிப் போந்தவர்<br/>
நேர்வரு தாயத்து நிரம்பினோர் பிறர்<br/>
சீரிய கிளைஞரை மடியச் செற்றுேளார்	            6.4.79<br/>
<br/>
6571.  அடுத்தநாட்டு அரசியல் உடைய ஆணையால்<br/>
படுத்தவர் நட்டவர், பகைஞரோடு ஒரு<br/>
மடக்கொடி திறத்திடை வைத்த சிந்தையர்,<br/>
உடன்கொளத் தகையர், நம் உழை வந்து ஒன்றினால்.	            6.4.80<br/>
<br/>
6572.  தாம் உற எளிவரும் தகைமையார் அலர்<br/>
நாம் உற வல்லவர் நம்மை நண்ணினால்<br/>
தோம் உற நீங்குதல் துணிவர் ஆதலின்<br/>
யாம் இவன் வரவு இவற்று என் என்று உன்னுவாம்?	            6.4.81<br/>
<br/>
6573.  காலமே நோக்கினும் கற்ற நூல்களின்<br/>
மூலமே நோக்கினும் முனிந்து போந்தவன்<br/>
சீலமே நோக்கி யாம் தெரிந்து தேறுதற்கு<br/>
ஏலுமே? என்று எடுத்து இனைய கூறினான்.	            6.4.82<br/>
<br/>
மற்றை மந்திரக் கிழவரும் அவ்வாறே கூறுகின்றனர்<br/>
6574.  மற்றுள மந்திரக் கிழவர் வாய்மையால்<br/>
குற்றம் இல் கேள்வியர் அன்பு கூர்ந்தவர்<br/>
'பற்றுதல் பழுது'எனப் பழுது உறா ஒரு<br/>
பெற்றியின் உணர்வினார் முடியப் பேசினார்.	            6.4.83<br/>
<br/>
இராமன் அனுமனை வினவுதல்<br/>
<br/>
6575.  'உறுபொருள் யாவரும் ஒன்றக் கூறினார்;<br/>
செறிபெருங் கேள்வியாய்! கருத்து என் செப்பு'என<br/>
நெறிதெரி மாருதி என்னும் நேரிலா<br/>
அறிவனை நோக்கினான் அறிவின் மேலுளான்.	            6.4.84<br/>
<br/>
அனுமன் கூறுகின்றான் (6576-6594)<br/>
<br/>
6576.  'இணங்கினர் அறிவிலர் எனினும் எண்ணுங்கால்<br/>
கணங்கொளல் நும்மனோர் கடன்மை காண்'எனா<br/>
வணங்கிய சென்னியன் மறைத்த வாயினன்<br/>
நுணங்கிய கேள்வியன் நுவல்வ தாயினான்.	            6.4.85<br/>
<br/>
6577.  'எத்தனை உளர் தெரிந்து எண்ண'ஏய்ந்தவர்<br/>
அத்தனைவரும் ஒருபொருளை"அன்று" என<br/>
உத்தமர் அது தெரிந்து உணர ஓதினார்;<br/>
வித்தக! இனிச் சில விளம்ப வேண்டுமோ?	            6.4.86<br/>
<br/>
6578.  'தூயவர் துணிதிறன் நன்று தூயதே;<br/>
ஆயினும் ஒரு பொருள் உரைப்பன் ஆழியாய்!<br/>
"தீயன்" என்று இவனை யான் அயிர்த்தல் செய்கிலேன்;<br/>
மேயின சில பொருள் விளம்ப வேண்டுமால்.	            6.4.87<br/>
<br/>
6579.  'வண்டு உளர் அலங்கலாய்! வஞ்சர் வாள்முகம்<br/>
கண்டதோர் பொழுதினில் தெரியும்; கைதவம்<br/>
உண்டு எனின் அஃது அவர்க்கு ஒளிக்க ஒண்ணுமோ?<br/>
விண்டவர் நம்புகல் விரும்பி வீழ்வரோ?	            6.4.88<br/>
<br/>
6580.  'உள்ளத்தின் உள்ளதை உரையின் முந்துற<br/>
மெள்ளத் தம் முகங்களே விளம்பும்; ஆதலால்<br/>
கள்ளத்தின் விளைவு எலாம் கருத்து இலா இருள்<br/>
பள்ளத்தின் அன்றியே வெளியில் பல்குமோ?	            6.4.89<br/>
<br/>
6581.  'வாலி விண்பெற அரசு இளையவன் பெறக்<br/>
கோலிய வரிசிலை வலியும் கொற்றமும்<br/>
சீலமும் உணர்ந்து நின் சேர்ந்து தெள்ளிதின்<br/>
மேல் அரசு எய்துவான் விரும்பி மேயினான்.	            6.4.90<br/>
<br/>
6582.  'செறிகழல் அரக்கர்தம் அரசு சீரியோர்<br/>
நெறி அலது; அகலின் நிலைக்கலாமையும்<br/>
எறி கடல் உலகு எலாம் இளவற்கு ஈந்தது ஓர்<br/>
பிறிவு அருங் கருணையும் மெய்யும் பேணினான்.	            6.4.91<br/>
<br/>
6583.  'காலம் அன்று இவன் வரும் காலம்'என்பரேல்<br/>
வாலிது அன்று; உறுபகை வலியது ஏறியது;<br/>
ஏலும் இங்கு இவர்க்கு இனி இறுதி; என்றலால்<br/>
மூலம் என் துணைவரைப் பிரிவு முற்றினான்.	            6.4.92<br/>
<br/>
6584.  'தீத்தொழில் அரக்கர் தம் மாயச் செய்வினை<br/>
வாய்த்துளர் அன்னவை உணரும் மாண்பினால்<br/>
காய்த்தவர் அவர்களே கையுற்றார்; நமக்கு<br/>
ஏற்றது ஓர் உறுதியும் எளிதின் எய்துமால்.	            6.4.93<br/>
<br/>
6585.  "'தெளிவு உறல் அரிது இவர் மனத்தின் தீமை; நாம்<br/>
விளிவது செய்குவர்" என்ன வேண்டுதல்<br/>
ஒளி உற உயர்ந்தவர் ஒப்ப எண்ணலார்<br/>
எளியவர் திறத்து இவை எண்ணல் ஏயுமோ?	            6.4.94<br/>
<br/>
6586. "'கொல்லுமின் இவனை" என்று அரக்கன் கூறிய<br/>
எல்லையில்"தூதரை எறிதல் என்பது<br/>
புல்லிது; பழியொடும் புணரும்; போர்த்தொழில்<br/>
வெல்லலம் பின்னர்" என்று இடை விலக்கினான்.	            6.4.95<br/>
<br/>
6587.  "மாதரைக் கோறலும் மறத்து நீங்கிய<br/>
ஆதரைக் கோறலும் அழிவு செய்யினும்<br/>
தூதரைக் கோறலும் தூய்து அன்றாம்" என<br/>
ஏதுவில் சிறந்தன எடுத்துக் காட்டினான்.	            6.4.96<br/>
<br/>
6588.  'எல்லியில் யான் இவன் இரண மாளிகை<br/>
செல்லிய போதினும் திரிந்த போதினும்<br/>
நல்லன நிமித்தங்கள் நனி நிகழ்ந்தன;<br/>
அல்லதும் உண்டு நான் அறிந்தது ஆழியாய்.	            6.4.97<br/>
<br/>
6589.  'நிந்தனை நறவமும் நெறி இல் ஊன்களும்<br/>
தந்தன கண்டிலென்; தரும தானமும்<br/>
வந்தனை நீதியும் பிறவும் மாண்பு அமைந்து<br/>
அந்தணர் மனை எனப் பொலிந்தது ஆம் அரோ.	            6.4.98<br/>
<br/>
6590.  'அன்னவன் தனிமகள்"அலரின்மேல் அயன்<br/>
சொன்னது ஓர் சாபம் உண்டு;"உன்னைத் துன்மதி<br/>
நல் நுதல்! தீண்டுமேல் நணுகும் கூற்று" என<br/>
என்னுடை இறைவிக்கும் இனிது கூறினாள்.	            6.4.99<br/>
<br/>
6591.  "பெற்று உடைய பெருவரமும், பிறந்துடைய வஞ்சனையும், பிறவும் உன்கை<br/>
வில் தொடையின் விடுகணையால் வெந்து ஒழியும்'' எனக்கருதி விரைவில் வந்தான்;<br/>
உற்றுடைய பெருவரமும் உகந்துடைய தண் அளி உம் உணர்வும் நோக்கின்,<br/>
மற்று உடையர்தாம் உளரோ, வாள் அரக்கன் அன்றியே தவத்தின் மிக்கார்.	            6.4.100<br/>
<br/>
6592   'தேவர்க்கும், தானவர்க்கும், திசைமுகனே முதலாய தேவ தேவர்<br/>
மூவர்க்கும், முடிப்பரிய காரியத்தை முற்றுவிப்பான் மூண்டு நின்றோம்;<br/>
ஆவத்தின் வந்து"அபயம்" என்றானை அயிர்த்து அகல விடுதும் என்றால்<br/>
கூவத்தின் சிறுபுனலைக் கடல் அயிர்த்தது ஒவ்வாதோ? கொற்ற வேந்தே!	            6.4.101<br/>
<br/>
6593.  "'பகை புலத்தோர் துணை அல்லர்" என்று இவனைப் பற்றேமேல் அறிஞர் பார்க்கின்<br/>
நகைப்புலத்தது ஆம் அன்றே; நல் தாயம் உளது ஆய பற்றால் மிக்க<br/>
தகைப்புலத்தோர் தந்தையர்கள் தம்பியர்கள் தமையர் இவர் தாமே அன்றே,<br/>
மிகைப்புலத்து விளைகின்றது ஒருபொருளைக் காதலிக்கின் விளிஞர் ஆவர்?	            6.4.102<br/>
<br/>
6594.  'ஆதலால், இவன் வரவு நல்வரவே'என உணர்ந்தேன், அடியனேன்; உன்<br/>
வேத நூல் எனத்தகைய திருவுளத்தின் குறிப்பு அறியேன் என்றுவிட்டான்;<br/>
காதல் நான்முகனாலும் கணிப்பரிய கலை அனைத்தும் கதிரோன் முன் சென்று<br/>
ஓதினான், ஓத நீர் கடந்து பகை தடிந்து உலகை உய்யக் கொண்டான்.	            6.4.103<br/>
<br/>
அனுமன் வார்த்தை கேட்டு மகிழ்ந்து இராமன் கூறுவது (6595-6609)<br/>
<br/>
6595.  மாருதி வினைய வார்த்தை செவிமடுத்து அமிழ்தின் மாந்திப்<br/>
'பேர் அறிவாள! நன்று! நன்று!!' எனப் பிறரை நோக்கிச்<br/>
'சீரிது; மேல் இம் மாற்றம் தெளிவுறத் தேர்மின்'என்ன<br/>
ஆரியன் உரைப்பது ஆனான்; அனைவரும் அதனைக் கேட்டார்.	            6.4.104<br/>
<br/>
வீடணனை விடலாகாமைக்கு இராமன் காட்டும் விளக்கம் (6596-6609)<br/>
<br/>
6596.  கருத்து உற நோக்கிப் போந்த காலமும் நன்று; காதல்<br/>
அருத்தியும் அரசின் மேற்றே; அறிவினுக்கு அவதி இல்லை;<br/>
"பெருத்து உயர் தவத்தினானும் பிழைத்திலன்" என்னும் பெற்றி<br/>
திருத்தியது ஆகும் அன்றே, நம்வயின் சேர்ந்த செய்கை.	            6.4.105<br/>
<br/>
6597.  'மற்று இனி உரைப்பது என்னோ? மாருதி வடித்துச் சொன்ன<br/>
பெற்றியே பெற்றி; அன்னது அன்று எனின், பிறிது ஒன்றானும்,<br/>
வெற்றியே பெறுக, தோற்க, வீக, வீயாது வாழ்க,<br/>
பற்றுதல் அன்றி உண்டோ, புகல் எமைப் பகர்கின்றானை.	            6.4.106<br/>
<br/>
6598.  'இன்று வந்தான் என்று உண்டோ? எந்தையை யாயை முன்னைக்<br/>
கொன்று வந்தான் என்று உண்டோ? புகலது கூறுகின்றான்;<br/>
தொன்று வந்து அன்பு பேணும் துணைவனும் அவனே; பின்னைப்<br/>
பின்றும் என்றாலும், நம்பால் புகழ் அன்றிப் பிறிது உண்டாமோ?	            6.4.107<br/>
<br/>
6599.  'பிறந்த நாள் தொடங்கி யாரும் துலை புக்க பெரியோன் பெற்றி<br/>
மறந்த நாள் உண்டோ? என்னைச் சரண் என்று வாழ்கின்றானைத்<br/>
துறந்த நாட்கு இன்று வந்து துன்னினான் சூழ்ச்சி யாலே<br/>
இறந்த நாள் அன்றோ என்றும் இருந்த நாள் ஆவது என்றான்.	            6.4.108<br/>
<br/>
6600.  'இடைந்தவர்க்கு"அபயம் யாம்" என்று இரந்தவர்க்கு, எறிநீர் வேலை<br/>
கடைந்தவர்க்கு, ஆகி ஆலம் உண்டவற் கண்டிலீரோ?<br/>
உடைந்தவர்க்கு உதவான் ஆயின், உள்ளது ஒன்று ஈயான் ஆயின்,<br/>
அடைந்தவர்க்கு அருளான் ஆயின், அறம் என் ஆம்? ஆண்மை என் ஆம்?	            6.4.109<br/>
<br/>
6601.  பேடையைப் பிடித்துத், தன்னைப் பிடிக்கவந்து அடைந்த பேதை<br/>
வேடனுக்கு உதவி செய்து விறகு இடை வெந்தீ மூட்டிப்<br/>
பாடுறு பசியை நோக்கித் தன் உடல் கொடுத்த பைம்புள்<br/>
வீடு பெற்று உயர்ந்த வார்த்தை வேதத்தின் விழுமிது அன்றோ?	            6.4.110<br/>
<br/>
6602.  'போதகம் ஒன்று, கன்றி இடங்கர் மாப் பொருத போரின்,<br/>
"ஆதி அம் பரமே! யான் உன் அபயம்!" என்று அழைத்த அந்நாள்,<br/>
வேதமும் முடிவு காணா மெய்ப் பொருள் வெளிவந்து எய்தி,<br/>
மாதுயர் துடைத்த வார்த்தை மறப்பரோ, மறப்பு இலாதார்?	            6.4.111<br/>
<br/>
6603'மன்னுயிர் எல்லாம் தானே வருவித்து வளர்க்கும் மாயன்,<br/>
தன் அன உலகம் எல்லாம் தருமமும் எவையும் தானே<br/>
என்னினும், அடைந்தோர் தம்மை ஏம் உற இனிதின் ஓம்பி,<br/>
பின்னும் வீடு அளிக்கும் என்றால், பிறிது ஒரு சான்றும் உண்டோ?	            6.4.112<br/>
<br/>
6604.  'நஞ்சினை மிடற்று வைத்த நகை மழு ஆளன்,"நாளும்<br/>
தஞ்சு''என, முன்னம், தானே தாதைபால் கொடுத்துச்,''சாதல்<br/>
அஞ்சினேன்; அபயம்!''என்ற அந்தணற்கு ஆகி, அந்நாள்,<br/>
வெஞ்சினக் கூற்றை மாற்றும் மேன்மையின் மேன்மை உண்டோ?	            6.4.113<br/>
<br/>
6605.  "'சரண் எனக்கு யார்கொல்?" என்று சானகி அழுது சாம்ப,<br/>
"அரண் உனக்கு ஆவென்; வஞ்சி! அஞ்சல்!" என்று அருளின் எய்தி,<br/>
முரணுடைக் கொடியோன் கொல்ல, மொய் அமர் முடித்து, தயெ்வ<br/>
மரணம் என் தாதை பெற்றது என் வயின் வழக்கு அன்று ஆமோ?	            6.4.114<br/>
<br/>
6606.  உய்ய,'நிற்கு அபயம்'என்றான் உயிரைத் தன் உயிரின் ஓம்பாக்<br/>
கையனும், ஒருவன் செய்த உதவியில் கருத்து இலானும்,<br/>
மை உறு நெறியின் நோக்கி மாமறை வழக்கில் நின்ற<br/>
மெய்யினைப் பொய் என்றானும், மீள்கிலா நரகின் வீழ்வார்.	            6.4.115<br/>
<br/>
6607.  'சீதையைக் குறித்த தேயோ,<br/>
   "தேவரைத் தீமை செய்த<br/>
பேதையைக் கொல்வென்''என்று பேணிய விரதப் பெற்றி<br/>
வேதியர்,"அபயம்" என்றார்க்கு, அன்று, நான் விரித்துச் சொன்ன<br/>
காதையைக் குறித்து நின்ற அவ் உரை கடக்கல் ஆமோ?	            6.4. 116<br/>
<br/>
6608.  'காரியம் ஆக! அன்றே ஆகுக! கருணையோர்க்குச்<br/>
சீரிய தன்மை நோக்கின், இதனின்மேல் சிறந்தது உண்டோ?<br/>
பூரியரேனும் தம்மைப் புகல் புகுந்தோர்க்குப் பொன்றா<br/>
ஆர் உயிர் கொடுத்துக் காத்தார், எண் இலா அரசர் அம்மா?	            6.4.117<br/>
<br/>
6609.  'ஆதலான்,"அபயம்" என்ற போதத்தே அபய தானம்<br/>
ஈதலே கடப்பாடு என்பது; இயம்பினீர் என்பால் வைத்த<br/>
காதலான்; இனி வேறு எண்ணக் கடவது என்? கதிரோன் மைந்த!<br/>
கோது இலாதவனை நீயே என்வயின் கொணர்தி'என்றான்.	            6.4.118<br/>
<br/>
சுக்கிரீவன் வீடணனை அழைத்து வரச் செல்லுதல்<br/>
<br/>
6610.  ஐயுறவு எல்லாம் தீரும் அளவையாய் அமைந்தது அன்றே;<br/>
தயெ்வ நாயகனது உள்ளம் தேறிய அடைவே; தேறி,<br/>
கை புகற்கு அமைவது ஆனான்<br/>
   'கடிதினின் கொணர்வல்'என்னா,<br/>
மெய்யினுக்கு உறையுள் ஆன ஒருவன்பால் விரைவில் சென்றான்.	            6.4.119<br/>
<br/>
சுக்கிரீவன் வரவை அறிந்து வீடணன் எதிர்வரல்<br/>
<br/>
6611.  வருகின்ற கவியின் வேந்தை மயிந்தனுக்கு இளவல் காட்டித்<br/>
"தருக என்றான் அண்ணல் நின்னை; எதிர் கொளற்கு அருக்கன் தந்த<br/>
இருகுன்றம் அனைய தோளான் எய்தினன்''என்னலோடும்,<br/>
திரிகின்ற உள்ளத் தானும், அகம் மலர்ந்து அவன்முன் சென்றான்.	            6.4.120<br/>
<br/>
சுக்கிரீவனும் வீடணனும் தழுவிக் கொள்ளுதல்<br/>
<br/>
6612.  சொல்லருங் காலம் எல்லாம் பழகினும், தூயர் அல்லார்<br/>
புல்லலர் உள்ளம்; தூயர் பொருந்துவர், எதிர்ந்த ஞான்றே;<br/>
ஒல்லை வந்து உணர்வும் ஒன்ற, இருவரும், ஒருநாள் உற்ற<br/>
எல்லியும் பகலும் போலத், தழுவினர், எழுவின் தோளார்.	            6.4.121<br/>
<br/>
இராமன் அடைக்கலம் அருளியதைச் சுக்கிரீவன் வீடணனுக்குத் தெரிவித்தல்<br/>
<br/>
6613.  தழுவினர் நின்ற காலை,<br/>
   'தாமரைக் கண்ணன் தங்கள்<br/>
முழு முதல் குலத்திற்கு ஏற்ற முறைமையால் உவகை மூள<br/>
வழுவல் இல் அபயம் உன்பால் வழங்கினன் அவன் பொற் பாதம்<br/>
தொழுதியால், விரைவின்'என்று கதிரவன் சிறுவன் சொன்னான்.	            6.4.122<br/>
<br/>
சுக்கிரீவன் சொல்லைக் கேட்ட வீடணனின் விழுமிய மகிழ்ச்சி (6614-6618)<br/>
<br/>
6614.  சிங்க ஏறு அனையான் சொன்ன வாசகம் செவி புகாமுன்,<br/>
கங்குலின் நிறத்தினான் தன் கண், மழைத் தாரை கான்ற;<br/>
அங்கமும் மனம் அது என்னக் குளிர்ந்தது; அவ் அகத்தை மிக்குப்<br/>
பொங்கிய உவகை என்னப் பொடித்தன உரோமப் புள்ளி.	            6.4.123<br/>
<br/>
6615.  "பஞ்சு" எனச் சிவக்கும் மென் கால் தேவியைப் பிரித்த பாவி<br/>
வஞ்சனுக்கு இளைய என்னை,<br/>
   "வருக!" என்று அருள் செய்தானோ?<br/>
தஞ்சு எனக் கருதினானோ? தாழ்சடைக் கடவுள் உண்ட<br/>
நஞ்சு எனச் சிறந்தேன் அன்றோ, நாயகன் அருளின் நாயேன்?	            6.4.124<br/>
<br/>
6616.  'மருளுறு மனத்தினான் என் வாய்மொழி மறுத்தான்; வானம் அத்து<br/>
உருளுறு தேரினானும், இலங்கை மீது ஓடும் அன்றே?<br/>
தரெுளுறு சிந்தை வந்த தேற்றம் ஈது ஆகின், செய்யும்<br/>
அருள் இது வாயின் கெட்டேன்! பிழைப்பரோ அரக்கர் ஆனோர்?	            6.4.125<br/>
<br/>
6617.  தீர்வு அரும் இன்னல் தம்மைச் செய்யினும் செய்ய சிந்தைப்<br/>
பேர் அருளாளர் தத்தம் செய்கையிற் பிழைப்பது உண்டோ?<br/>
கார் வரை நிறுவித், தன்னைக் கனல் எழக் கலக்கக் கண்டும்<br/>
ஆர்கலி அமரர் உய்ய அமிழ்து பண்டு அளித்தது அன்றே?	            6.4.126<br/>
<br/>
6618.  துறவியின் உறவு பூண்ட தூயவர் துணைவன் என்னை<br/>
உறவு உவந்து அருளி, மீளா அடைக்கலம் உதவினானேல்,<br/>
அறவினை இறையும் இல்லா, அறிவு இலா, அரக்கன் என்னும்<br/>
பிறவியின் பெயர்ந்தேன்; பின்னும் நரகினில் பிழைப்ப தானேன்.	            6.4.127<br/>
<br/>
இராமன்பால் விரைவில் செல்லுமாறு சுக்கிரீவன் சொல்லுதல்<br/>
<br/>
6619.  திருத்திய உணர்வு மிக்க செங்கதிர்ச் செல்வன் செம்மல்,<br/>
'ஒருத்தரை நலனும் தீங்கும் தேரினும், உயிரின் ஓம்பும்<br/>
கருத்தினன் அன்றே, தன்னைக் கழல் அடைந்தோரை; காணும்<br/>
அருத்தியன், அமலன்; தாழாது ஏகுதி அறிஞ! என்றான்.	            6.4.128<br/>
<br/>
வீடணனும் சுக்கிரீவனும் இராமனை அடைதல்<br/>
6620.  மொய்தவழ் கிரிகள் மற்றும் பலவுடன் முடுகிச் செல்ல,<br/>
மை தவழ் கிரியும் மேருக் குன்றமும் வருவது என்ன,<br/>
செய்தவம் பயந்த வீரர் திரள் மரம் ஏழும் தீய<br/>
எய்தவன் இருந்த சூழல், இருவரும் எய்தச் சென்றார்.	            6.4.129<br/>
<br/>
வீடணன் இராமனைக் காணுதல் (6621-6629)<br/>
6621.  மார்க்கடம் சூழ்ந்த வைப்பின் இளையவன் மருங்கு காப்ப<br/>
நாற் கடல் உடுத்த பாரின் நாயகன் புதல்வன் நாமப்<br/>
பாற்கடல் சுற்ற வில் கை வடவரை பாங்கு நிற்பக்<br/>
கார்க் கடல் கமலம் பூத்தது எனப் பொலிவானைக் கண்டான்.	            6.4.130<br/>
<br/>
6622.  அள்ளி மீது உலகை வீசும் அரிக் குலச் சேனை நாப்பண்,<br/>
தெள்ளுதண் திரையிற்று ஆகிப் பிறிது ஒரு திறனும் சாரா<br/>
வெள்ளி வெண் கடலில் மேல் நாள் விண்ணவர் தொழுது வேண்டப்<br/>
பள்ளி தீர்ந்து இருந்தான் என்னப் பொலிதரு பண்பினானை;	            6.4.131<br/>
<br/>
6623.  கோணுதற்கு அமைந்த கோலப் புருவம் போல் திரையுங் கூடப்,<br/>
பூணுதற்கு இனிய முத்தின் பொலி மணல் பரந்த வைப்பின்<br/>
காணுதற்கு அரிய நீள வெண்மையில் கருமை காட்டி,<br/>
வாள் நுதல் சீதை கண்ணின் மணி என வயங்கு வானை.	            6.4.132<br/>
<br/>
6624. படர்மழை சுமந்த காலைப் பருவ வான், அமரர் கோமான்<br/>
அடர்சிலை துறந்தது என்ன ஆரம்தீர் மார்பினானைக்<br/>
கடல் கடை மத்துத் தாம்பு கழற்றியது என்னக், காசின்<br/>
சுடர் ஒளி வலயம் தீர்ந்த சுந்தரத் தோளினானை;	            6.4.133<br/>
<br/>
6625. கற்றை வெண் நிலவு நீக்கிக் கருணை ஆம் அமிழ்தம் காலும்<br/>
முற்றுறு கலையிற்று ஆய முழு மதி முகத்தினானை;<br/>
பெற்றவன் அளித்த மோலி இளையவன் பெறத், தான் பெற்ற<br/>
சிற்றவை பணித்த மோலி பொலிகின்ற சென்னியானை;	            6.4.134<br/>
<br/>
6626.வீரனை நோக்கி அங்கம் மென் மயிர் சிலிர்ப்பக் கண்ணீர்<br/>
வார, நெஞ்சு உருகி,"செங்கண் அஞ்சன மலை! அன்று ஆகின்<br/>
கார்முகில் கமலம் பூத்தது ஆம்; இவன் கண்ணன் கொல் ஆம்;<br/>
ஆர் அருள் சுரக்கும் நீதி அறம் நிறம் கரிதோ?''என்றான்.	            6.4.135<br/>
<br/>
6627.மின்மினி ஒளியின் மாயும் பிறவியை வேரின் வாங்கச்,<br/>
செம்மணி மகுடம் நீக்கித், திருவடி புனைந்த செல்வன்<br/>
தன் முனார், கமலத்து அண்ணல் தாதையார், சரணம் தாழ,<br/>
என்முனார் எனக்குச் செய்த உதவி என்று ஏம்பல் உற்றான்.	            6.4.136<br/>
<br/>
6628.'பெருந்தவம் இயற்றினோர்க்கும் பேர்வு அரும் பிறவி நோய்க்கு<br/>
மருந்து என நின்றான் தானே வடிக்கணை தொடுத்துக் கொல்வான்<br/>
இருந்தனன்; என்ற போது என் இயம்புவது? எல்லை தீர்ந்த<br/>
அருந்தவம் உடையர் அம்மா அரக்கர்!' என்று அகத்துள் கொண்டான்.	            6.4.137<br/>
<br/>
6629.கரங்கள் மீச் சுமந்து செல்லும் கதிர்மணி முடியன், கல்லும்<br/>
மரங்களும் உருக நோக்கும் காதலன், கருணை வள்ளல்<br/>
இரங்கினன் நோக்குந் தோறும், இருநிலத்து இறைஞ்சு கின்றான்;<br/>
வரங்களின் வாரி அன்ன தாள் இணை வந்து வீழ்ந்தான்	            6.4.138<br/>
<br/>
இராமன் வீடணனுக்கு இருக்கை அளித்தல்<br/>
<br/>
6630.'அழிந்தது பிறவி'என்னும் அகத்து இயல் முகத்தில் காட்ட,<br/>
வழிந்த கண்ணீரின் மண்ணின் மார்பு உற வணங்கினானைப்<br/>
பொழிந்தது ஓர் கருணை தன்னால், புல்லினன் என்ன நோக்கி<br/>
எழுந்து, இனிது இருத்தி'என்னா, மலர்க் கையால் இருக்கை ஈந்தான்.	            6.4.139<br/>
<br/>
இராமன் வீடணனுக்கு இலங்கையரசுரிமை யீதல்<br/>
6631.ஆழியான் அவனை நோக்கி, அருள் சுரந்து உவகை கூர,<br/>
"ஏழினோடு ஏழாய் நின்ற உலகும் என் பெயரும் எந்நாள்<br/>
வாழும்நாள் அன்று காறும், வளை எயிற்று அரக்கர் வைகும்<br/>
தாழ்கடல் இலங்கைச் செல்வம் நின்னதே தந்தேன்'என்றான்.	            6.4.140<br/>
<br/>
6632.தீர்த்தனது அருளை நோக்கிச் செய்ததோ? சிறப்புப் பெற்றான்<br/>
கூர்த்த நல் அறத்தை நோக்கிக் குறித்ததோ? யாது கொல்லோ?<br/>
வார்த்தை அஃது உரைத்தலோடும் தனித்தனி"வாழ்ந்தோம்" என்னா<br/>
ஆர்த்தன உலகில் உள்ள சர அசரம் அனைத்தும் அம்மா	            6.4.141<br/>
<br/>
வீடணனுக்கு முடிசூட்டுமாறு இலக்குவனை யேவுதல்<br/>
<br/>
6633.'உஞ்சனன் அடியனேன்'என்று ஊழ்முறை வணங்கி நின்ற<br/>
அஞ்சன மேனி யானை அழகனும் அருளின் நோக்கித்<br/>
'தஞ்ச நல் துணைவனான தவறு இலாப் புகழான் தன்னைத்<br/>
துஞ்சல் இல் நயனத்து ஐய! சூட்டுதி மகுடம்'என்றான்	            6.4.142<br/>
<br/>
வீடணன் இராமனுடைய பாதுகையாகிய மகுடமே சூட்ட வேண்டுதல்<br/>
<br/>
6634.விளைவினை அறியும் வென்றி வீடணன், என்றும் வீயா<br/>
அளவு அறு பெருமைச் செல்வம் அளித்தனை ஆயின் ஐய!<br/>
களவு இயல் அரக்கன் பின்னே தோன்றிய கடன்மை தீர<br/>
இளையவற் கவித்த மோலி என்னையும் கவித்தி'என்றான்.	            6.4.143<br/>
<br/>
இராமன் வீடணனைத் தம்பியாக ஏற்றுக் கொள்ளுதல்<br/>
6635.'குகனொடும் ஐவர் ஆனேம் முன்பு; பின், குன்று சூழ்வான்<br/>
மகனொடும், அறுவர் ஆனேம்; எம் உழை அன்பின் வந்த<br/>
அகன் அமர் காதல் ஐய! நின்னொடும் எழுவர் ஆனேம்;<br/>
புகலருங் கானம் தந்து, புதல்வரால் பொலிந்தான் நுந்தை.	            6.4.144<br/>
<br/>
வீடணன் இராமனுடைய திருவடி நிலைகளைச் சூட்டிக் கொள்ளுதல்<br/>
<br/>
6636.'நடு இனிப் பகர்வது என்னே? நாயக! நாயினேனை<br/>
'உடன் உதித்தவர்கேளாடும் ஒருவன்'என்று உரையா நின்றாய்,<br/>
அடிமையில் சிறந்தேன்'என்னா அயிர்ப்பொடும் அச்சம் நீங்கித்<br/>
தொடுகழல் செம்பொன் மோலி சென்னியில் சூட்டிக் கொண்டான்.	            6.4.145<br/>
<br/>
6637.திருவடி முடியில் சூடிச், செங்கதிர் உச்சி சேர்ந்த<br/>
அரு வரை என்ன நின்ற அரக்கர்தம் அரசை நோக்கி,<br/>
இருவரும் உவகை கூர்ந்தார்; யாவரும் இன்பம் உற்றார்;<br/>
பொரு அரும் அமரர் வாழ்த்திப், பூமழை பொழிவது ஆனார்.	            6.4.146<br/>
<br/>
6638.ஆர்த்தன, பரவை ஏழும்; அவனியும், அமரர் நாடும்,<br/>
வார்த் தொழில் புணரும் தயெ்வ மங்கல முரசும் சங்கும்;<br/>
தூர்த்தன கனக மாரி; சொரிந்தன, நறுமென் சுண்ணம்;<br/>
போர்த்தது, வானத்து, அன்று, அங்கு, எழுந்தது துழனிப் பொம்மல்.	            6.4.147<br/>
<br/>
பிரமனும் அறமும் இடர் நீங்கி மகிழ்தல்<br/>
<br/>
6639.'மொழிந்த சொல் அமிழ்தம் அன்னாள் திறத்தினின் முறைமை நீங்கி<br/>
இழிந்த என் மரபும் இன்றே உயர்ந்தது என்று இடரில் தீர்ந்தான்,<br/>
செழுந் தனி மலரோன்; பின்னை,  'இராவணன் தீமைச் செல்வம்<br/>
அழிந்தது'என்று அறனும், தன்வாய் ஆவலம் கொட்டிற்று அன்றே.	            6.4.148<br/>
<br/>
வீடணனோடு பாசறையை வலம் வருமாறு இராமன் இலக்குவற்குப் பணித்தல்<br/>
<br/>
6640.இன்னது ஓர் செவ்வித்து ஆக இராமனும், இலங்கை வேந்தன்<br/>
தன் நெடும் செல்வம் தானே பெற்றமை பலரும் காணப்,<br/>
பல் நெடும் தானை சூழப் பகலவன் சேயும் நீயும்<br/>
மன் நெடுங் குமர! பாடி வீட்டினை வலஞ் செய்க என்றான்.  	            6.4.149<br/>
<br/>
வீடணனைப் பாடி வீடாகிய நகர்வலம் செய்வித்தல்<br/>
<br/>
6641.அந்தம் இல் குணத்தினானை அடியிணை முடியினோடும்<br/>
சந்தன விமானம் ஏற்றி, வானரத் தலைவர் தாங்க,<br/>
'இந்திரற்கு அரிய செல்வம் எய்தினான் இவன்'என்று ஏத்தி<br/>
மந்தரத் தடந்தோள் வீரர் வலஞ் செய்தார் தானை வைப்பை.	            6.4.150<br/>
<br/>
கவிக்கூற்று<br/>
<br/>
6642.தேடுவார் தேட நின்ற சேவடி, தானும் தேடி<br/>
நாடுவான், அன்று கண்ட நான்முகன் கழீஇய நல் நீர்<br/>
ஆடுவார் பாவம் அஞ்சும் நீங்கி, மேல் அமரர் ஆவார்;<br/>
சூடுவார் எய்தும் தன்மை சொல்லுவார் யாவர்? கண்டீர்.	            6.4.151<br/>
<br/>
பெரியோர் வியப்பு<br/>
<br/>
6643.இற்றை நாள் அளவும், பாரில் இருடிகள், இமையோர், ஞானம்<br/>
முற்றினார், அன்பு பூண்டார், வேள்விகள் முடித்து நின்றார்,<br/>
மற்றும் மாதவரும், எல்லாம்,  'வாள் எயிற்று இலங்கை வேந்தன்<br/>
பெற்றது ஆர் பெற்றார்!'என்று வியந்தனர், பெரியோர் எல்லாம்.	            6.4.152<br/>
------------------<br/>
<br/>
6.5	 இலங்கை வேள்விப் படலம் (6644- )<br/>
<br/>
வீடணனுக்கு இராமன் இடமளித்தல்<br/>
<br/>
6644.	வந்து அடி வணங்கிய நிருதர் மன்னவற்கு<br/>
அந்தம் இலாதது ஓர் உறையுள் அவ் வழித்<br/>
தந்தனன் விடுத்த பின் இரவி'தன்கதிர்<br/>
சிந்தின வெய்ய'என்று எண்ணித் தீர்ந்தனன்.	            6.5.1<br/>
<br/>
இராமன் அந்திவந்தனை முடிக்க இரவு வருதல்<br/>
<br/>
6645.  சந்தி வந்தனைத் தொழில் முடித்துத் தன் நெடும்<br/>
புந்தி நொந்து இராமனும் உயிர்ப்பப் பூங்கணை<br/>
சிந்தி வந்து இறுத்தனன் மதனன்; தீ நிறத்து<br/>
அந்தி வந்து இறுத்தது; கறுத்தது அண்டமே.	            6.5.2<br/>
<br/>
விண்மீன்கள் விளங்குதல்<br/>
<br/>
6646.  மாத் தடந் திசைதொறும் மறைந்த வல் இருள்<br/>
கோத்தது கரும் கடல் கொள்ளை கொண்டு என;<br/>
நீத்த நீர்ப் பொய்கையில் நிறைந்த நாள்மலர்<br/>
பூத்த போல் மீன்களால் பொலிந்தது அண்டமே.	            6.5.3<br/>
<br/>
மல்லிகை மலர்தல்<br/>
<br/>
6647.  சில் இயல் கோதையை நினைந்து தேம்பிய<br/>
வில்லியைத் திரு மனம் வெதுப்பும் வெம்மையால்<br/>
எல்லியைக் காண்டலும் மலர்ந்த ஈட்டினால்<br/>
மல்லிகைக் கானமும் வானம் ஒத்ததே.	            6.5.4<br/>
<br/>
சந்திரன் எழுதல்<br/>
<br/>
6648. ஒன்றும் உட் கறுப்பினோடு ஒளியின் வாள் உரீஇத்<br/>
'தனிதனி முகத்தினால் என்னைத் தாழ்த்து அற<br/>
வென்றவன் துணைவனை இன்று வெல்குவேன்'<br/>
என்றது போல வந்து எழுந்தது இந்துவே.	            6.5.5<br/>
<br/>
நிலவு வீசுதல்<br/>
<br/>
6649.  'கண்ணினை அப்புறம் கரந்து போகினும்<br/>
பெண் இறை உண்டு எனின் பிடிப்பல் ஈண்டு'என<br/>
உள் நிறை நெடுங் கடல் உலகம் எங்கணும்<br/>
வெண் நிற நிலவு எனும் வலையை வீசினான்.	            6.5.6<br/>
<br/>
கடல் ஒலித்தல்<br/>
<br/>
6650.  புடைக்க வன் திரை எடுத்து ஆர்க்கும் போர்க் கடல்<br/>
உடைக்கருந் தனிநிறம் ஒளித்துக் கொண்டவன்<br/>
அடைக்க வந்தான் எனை அரியின் தானையால்<br/>
கிடைக்க வந்தான்'எனக் கிளர்ந்தது ஒத்ததே.	            6.5.7<br/>
<br/>
நிலவொளி பாய்தல்<br/>
<br/>
6651.  மேல் உகத் தொகுதியால் முதிர்ந்த மெய் எலாம்<br/>
தோல் உகுத்தால் என அரவத் தொல்கடல்<br/>
வாலுகத்தால் இடைப் பரந்த வைப்பு எலாம்<br/>
பால் உகுத்தால் என நிலவு பாய்ந்ததால்.	            6.5.8<br/>
<br/>
தென்றலால் இராமன் வருந்தல்<br/>
<br/>
6652.  மன்றல் வாய் மல்லிகை எயிறு வண்டு இனம்<br/>
கன்றிய நிறத்தது நறவின் கண்ணது<br/>
குன்றின் வாய் முழையின் நின்று உலாய கொட்பது<br/>
தென்றல் என்று ஒரு புலி உயிர்த்துச் சென்றதால்.	            6.5.9<br/>
<br/>
மன்மதன் அம்புகளாலும் நிலவின் கதிர்களாலும் இராமன் வருந்துதல்<br/>
<br/>
6653.  கரத்தொடும் பாழிமாக் கடல் கடைந்துளான்<br/>
உரத்தொடும் கரனொடும் உருவ ஓங்கிய<br/>
மரத்தொடும் தொளைத்தவன் மார்பில் மன்மதன்<br/>
சரத்தொடும் பாய்ந்தன நிலவின் தாரைவாள்.	            6.5.10<br/>
<br/>
இராமன் உடல் முதலியவற்றை நோக்குதல்<br/>
<br/>
6654.  உடலினை நோக்கும்; இன் உயிரை நோக்கும்; உள்<br/>
இடரினை நோக்கும்; மற்று யாதும் நோக்கலன்;<br/>
கடலினை நோக்கும்; அக்கள்வன் வைகுறும்<br/>
திடரினை நோக்கும்; தன் சிலையை நோக்குமால்.	            6.5.11<br/>
<br/>
இராமன் சீதையின் நினைவால் சிந்தை கலங்கல்<br/>
<br/>
6655.  பணி பழுத்து அமைந்த பூண் அல்குல் பண்பினால்<br/>
பிணி பழுத்து அமைந்தது ஓர் பித்தின் உள்ளத்தான்<br/>
அணி பழுத்து அமைந்த முத்து அரும்பு செம்மணி<br/>
மணி பழுத்து அமைந்த வாய் மறக்க வல்லனோ?	            6.5.12<br/>
<br/>
சுக்கிரீவன் இராமனை நோக்கி வீடணனோடு மேல் நிகழ்வதை எண்ணுக எனல்<br/>
<br/>
6656.  ஆயது ஓர் அளவையின் அருக்கன் மைந்தன்'நீ<br/>
தேய்வது என்? காரியம் நிரப்பும் சிந்தையை;<br/>
மேயவன் தன்னொடும் எண்ணி மேல் இனித்<br/>
தூயது நினைக்கிலை'என்னச் சொல்லினான்.	            6.5.13<br/>
<br/>
6657.  அவ்வழி உணர்வு வந்து அயர்வு நீங்கினன்<br/>
'செவ்வழி அறிஞனைக் கொணர்தி சென்று'என<br/>
'இவ்வழி வருதி'என்று இயம்ப எய்தினான்.<br/>
வெவ்வழி விலங்கி நல் நெறியை மேவினான்.	            6.5.14<br/>
<br/>
6658.  மருக் கிளர் தாமரை வாச நாள் மலர்<br/>
நெருக்கிடு தடம் என இருந்த நீதியான்<br/>
திரு கிளர் தாமரை பணிந்த செம்மலை<br/>
'இருக்க ஈண்டு எழுந்து'என இருந்த காலையில்.	            6.5.15<br/>
<br/>
6659.'ஆர்கலி இலங்கையின் அரணும் அவ் வழி<br/>
வார்கெழு கனைகழல் அரக்கன் வன்மையும்<br/>
தார்கெழு தானையின் அளவும் தன்மையும்<br/>
நீர்கெழு தன்மையாய்! நிகழ்த்துவாய்'என்றான்.	            6.5.16<br/>
<br/>
வீடணன் இராமனது வினாவிற்கு விடைகூறத் தொடங்குதல்<br/>
<br/>
6660.  எழுதலும்'இருத்தி'என்று இராமன் ஏயினான்<br/>
முழுது உணர் புலவனை; முளரிக் கண்ணினான்<br/>
பழுது அற வினவிய பொருளைப் பண்பினால்<br/>
தொழுது உயர் கையினான் தெரியச் சொல்லினான்.	            6.5.17<br/>
<br/>
இலங்கையின் பிறப்பு<br/>
<br/>
6661.  'நிலையுடை வடவரை குலைய நேர்ந்து அதன்<br/>
தலை என விளங்கிய தமனியப் பெரு<br/>
மலையினை மும்முடி வாங்கி ஓங்கு நீர்<br/>
அலைகடல் இட்டனன் அனுமன் தாதையே.	            6.5.18<br/>
<br/>
இலங்கை சூழ் மதிலின் சிறப்பு<br/>
<br/>
6662.  'ஏழு நூறு யோசனை அகலம் இட்ட கீழ்<br/>
ஆழம் நூறு யோசனை ஆழிமால் வரை<br/>
வாழியாய்! உலகினை வளைந்த வண்ணமே<br/>
சூழும் மா மதில்; அது சுடர்க்கும் மேலதால்.	            6.5.19<br/>
<br/>
மதிற்பொறி முதலியன<br/>
<br/>
6663.  'மருங்குடை வினையமும் பொறியின் மாட்சியும்<br/>
இருங்கடி அரணமும் பிறவும் எண்ணினால்<br/>
சுருங்கிடும்; என்பல சொல்லில்? சுற்றிய<br/>
கரும் கடல் அகழ் அது; நீரும் காண்டிரால்.	            6.5.20<br/>
<br/>
இலங்கையின் வடக்கு வாயில் காப்போர்<br/>
<br/>
6664.  'வடதிசை வயங்கு ஒளி வாயில் வைகுவோர்<br/>
இடை இலர் எண் இரு கோடி என்பரால்;<br/>
கடை யுக முடிவினில் காலன் என்பது என்?<br/>
விடைவரு பாகனைப் பொருவும் வெம்மையார்.	            6.5.21<br/>
<br/>
மேற்றிசை வாயில் வீரர்<br/>
<br/>
6665.  'மேல் திசை வாயிலின் வைகும் வெய்யவர்க்கு<br/>
ஏற்றமும் உள அவர்க்கு இரண்டு கோடி மேல்;<br/>
கூற்றையும் கண் பொறி குறுகக் காண்பரேல்<br/>
ஊற்றுறு குருதியோடு உயிரும் உண்பரால்.	            6.5.22<br/>
<br/>
தென் திசை வாயில் வீரர<br/>
<br/>
6666.  'தென் திசை வாயிலின் வைகும் தீயவர்<br/>
என்றவர் எண் இரு கோடி என்பரால்;<br/>
குன்று உறழ் நெடியவர் கொடுமை கூறி என்?<br/>
வன் திறல் யமனையும் அரசு மாற்றுவார்.	            6.5.23<br/>
<br/>
கிழக்கு வாயில் வீரர்<br/>
<br/>
6667.  'கீழ்த்திசை வாயிலின் வைகும் கீழவர்<br/>
ஈட்டமும் எண் இரு கோடி என்பரால்;<br/>
கோட்டு இருந் திசை நிலைக் கும்பக் குன்றையும்<br/>
தாள் துணை பிடித்து அகன் தரையின் எற்றுவார்'.	            6.5.24<br/>
<br/>
விண்ணினும் மண்ணினும் காவல்செய் வீரர்<br/>
<br/>
6668.  'விண் இடை விழித்தனர் நிற்கும் வெய்யவர்<br/>
எண் இரு கோடியின் இரட்டி என்பரால்;<br/>
மண்ணிடை வானவர் வருவர் என்றவர்<br/>
கண் இலர் கரை இலர் கரந்து போயினார்.	            6.5.25<br/>
<br/>
மதிலின் புறத்தும் அகத்தும் காப்போர்<br/>
<br/>
6669.  'பிறங்கிய நெடு மதில் பின்னும் முன்னரும்<br/>
உறங்கலர் உண் பதம் உலவை ஆதலால்<br/>
கறங்கு எனத் திரிபவர் கணக்கு வேண்டுமேல்<br/>
அறைந்துளது ஐ இரு நூறு கோடியால்.	            6.5.26<br/>
<br/>
நகர் காவல்<br/>
<br/>
6670.  'இப்படி மதில் ஒரு மூன்று; வேறு இனி<br/>
ஒப்ப அரும் பெருமையும் உரைக்க வேண்டுமோ?<br/>
மெய்ப் பெருந் திரு நகர் காக்கும் வெய்யவர்<br/>
முப்பது கோடியின் மும்மை முற்றினார்.	            6.5.27<br/>
<br/>
இராவணனால் சிறப்புப் பெற்ற வீரர்கள்<br/>
<br/>
6671.  'சிறப்பு அவன் செய்திடச் செல்வம் எய்தினார்<br/>
அறப் பெரும் பகைஞர்கள் அளவு இல் ஆற்றலர்<br/>
உறப் பெரும் பகை வரின் உதவும் உண்மையர்<br/>
இறப்பு இலர் எண் இரு நூறு கோடியே!'.	            6.5.28<br/>
<br/>
கோயில் வாயில் காப்போர்<br/>
<br/>
6672. "'விடம் அல விழி" எனும் வெகுளிக் கண்ணினர்<br/>
"கடன் அல இமைத்தலும்" என்னும் காவலர்<br/>
வடவரை புரைவன கோயில் வாயிலின்<br/>
இடம் வலம் வருபவர் எண் எண் கோடியால்.	            6.5.29<br/>
<br/>
அரண்மனை முன்றிலில் உள்ள வீரர்<br/>
<br/>
6673. 'அன்றியும் அவன் அகன் கோயில் ஆய் மணி<br/>
முன்றிலின் வைகுவார் முறைமை கூறிடின்<br/>
ஒன்றிய உலகையும் எடுக்கும் ஊற்றத்தார்<br/>
குன்றினும் வலியவர் கோடி கோடியால்.	            6.5.30<br/>
<br/>
தேர் முதலிய நால்வகைப் படைகளின் அளவு<br/>
<br/>
6674. 'தேர் பதினாயிரம் பதுமம்; செம் முகக்<br/>
கார் வரை அவற்றினுக்கு இரட்டி; கால் வயத்து<br/>
ஊர் பரி அவற்றினுக்கு இரட்டி; ஒட்டகம்<br/>
தார் வரும் புரவியின் இரட்டி சாலுமே.	            6.5.31<br/>
<br/>
6675.  'பேயினன் என் பல பிதற்றிப் பேர்த்து? அவன்<br/>
மா இரு ஞாலத்து வைத்த மாப்படை<br/>
தேயினும் நாள் எலாம் தேய்க்க வேண்டுவது<br/>
ஆயிர வெள்ளம் என்று அறிந்தது ஆழியாய்!	            6.5.32<br/>
<br/>
இராவணன் துணைவரின் பெருமை கூறத் தொடங்குதல்<br/>
6676.  'இலங்கையின் அரண் இது படையின் எண் இது;<br/>
வலங்கையின் வாள் சிவன் கொடுக்க வாங்கிய<br/>
அலங்கல் அம் தோளவன் துணைவர் அந்தம் இல்<br/>
வலங்களும் வரங்களும் தவத்தின் வாய்த்தவர்.	            6.5.33<br/>
<br/>
கும்பன் பெருமை<br/>
6677.  தும்பி ஈட்டமும், இரதமும், புரவியும், தொடர்ந்த<br/>
அம் பொன் மாப்படை ஐ இரு கோடி கொண்டு அமைந்தான்.<br/>
செம் பொன் நாட்டு உள சித்தரைச் சிறையிடை வைத்தான்<br/>
கும்பன் என்று உளன், ஊழி வெம் கதிரினும் கொடியான்.'	            6.5.34<br/>
<br/>
அகம்பன் பெருமை<br/>
6678.  'உகம் பல் காலமும் தவம் செய்து பெரு வரம் உடையான்,<br/>
சுகம் பல் போர் அலால் வேறு இலன், பொரு படைத் தொகையான்,<br/>
நகம் பல் என்று இவை இல்லது ஓர் நரசிங்கம் அனையான்,<br/>
அகம்பன் என்று உளன், அலை கடல் பருகவும் அமைவான்.'	            6.5.35<br/>
<br/>
நிகும்பன் பெருமை<br/>
6679.  'பொருப்பை மீதிடும் புரவியும், பூட்கையும், தேரும்,<br/>
உருப்ப வில் படை ஒன்பது கோடியும் உடையான்,<br/>
செருப் பெய் வானிடைச் சினக் கடாய் கடாய் வந்து செறுத்த<br/>
நெருப்பை வென்றவன், நிகும்பன் என்று உளன், ஒரு நெடியோன்.'	            6.5.36<br/>
<br/>
  	            6.5. <br/>
மகோதரன் பெருமை<br/>
6680.  'பேயை யாளியை யானையைக் கழுதையைப் பிணித்த<br/>
ஆய தேர்ப் படை ஐ இரு கோடி கொண்டு அமைந்தான்<br/>
தாயை ஆயினும் சலித்திடு வஞ்சனை தவிரா<br/>
மாயையான் உளன், மகோதரன் என்று ஒரு மறவோன்.'	            6.5.37<br/>
<br/>
வேள்விப் பகைஞன் பெருமை<br/>
6681.  'குன்றில் வாழ்பவர் கோடி நால் ஐந்தினுக்கு இறைவன்<br/>
"இன்று உளார் பின்னை நாளை இலார்" என எயிற்றால்<br/>
தின்றுளான், பண்டு தேவரைப் பல் முறை செருவின்<br/>
வென்றுளான், உளன், வேள்வியின் பகைஞன், ஓர் வெய்யோன்.'	            6.5.38<br/>
<br/>
சூரியன் பகைஞன் பெருமை<br/>
6682. "'மண் உளாரையும் வானின் உள்ளாரையும் வகுத்தால்,<br/>
உண்ணும் நாள் ஒரு நாளினில்'' ஒளிர் படைத் தானை<br/>
எண்ணின் நால் இரு கோடியன், எரி அஞ்ச விழிக்கும்<br/>
கண்ணினான் உளன், சூரியன் பகை என்று ஓர் கழலான்.'	            6.5.39<br/>
<br/>
பெரும்பக்கன் பெருமை<br/>
6683.  'தேவரும், தக்க முனிவரும், திசை முகன் முதலா<br/>
மூவரும் பக்கம் நோக்கியே மொழிதர, முனிவான்,<br/>
தாவரும் பக்கம் எண் இரு கோடியின் தலைவன்,<br/>
மா பெரும் பக்கன் என்று உளன், குன்றினும் வலியான்.'	            6.5.40<br/>
<br/>
வச்சிரதந்தன் பெருமை<br/>
6684.  உச்சிரத்து எரி கதிர் என உருத்து எரி முகத்தன்,<br/>
நச்சிரப்படை நால் இரு கோடிக்கு நாதன்,<br/>
முச்சிரத்து அயில் தலைவற்கும் வெலற்கு அரும் மொய்ம்பன்,<br/>
வச்சிரத்து எயிற்றவன், உளன், கூற்றுவன் மாற்றான்.	            6.5.41<br/>
<br/>
பிசாசன் பெருமை<br/>
6685.  அசஞ்சலப் படை ஐ இரு கோடியன், அமரின்<br/>
வசம் செயாதவன், தான் அன்றிப் பிறர் இலா வலியான்,<br/>
இசைந்த வெஞ் சமத்து இயக்கரை வேரோடும் முன் நாள்<br/>
பிசைந்து மோந்தவன், பிசாசன் என்று உளன், ஒரு பித்தன்.	            6.5.42<br/>
<br/>
6686.  'சில்லி மாப் பெரும் தேரோடும், கரி, பரி, சிறந்த<br/>
வில்லின் மாப்படை ஏழ் இரு கோடிக்கு வேந்தன்,<br/>
கல்லி மாப்படி கலக்குவன், கனல் எனக் காந்திச்<br/>
சொல்லும் மாற்றத்தன் துன்முகன் என்று அறம் துறந்தோன்.'	            6.5.43<br/>
<br/>
விரூபாக்கன் பெருமை<br/>
6687.  கை நாட்டன்ன எறிகடல் தீவிடை உறையும்<br/>
அலங்கல் வேல் படை ஐ இரு கோடிக்கும் அரசன்,<br/>
வலம் கொள் வாள் தொழில் விஞ்சையர் பெரும் புகழ் மறைத்தான்,<br/>
விலங்கு நாட்டத்தன் என்று உளன் வெயில் உக விழிப்பான்.	            6.5.44 	<br/>
<br/>
6688.  நாமம் நாட்டிய சவம் எலாம் நாள்தொறும் ஒருவர்<br/>
ஈம நாடு இடை இடாமல்தன் எயிற்று இடை இடுவான்,<br/>
தாமம் நாட்டிய கொடிப் படைப் பதுமத்தின் தலைவன்,<br/>
தூம நாட்டத்தன் என்று உளன் தேவரைத் துரந்தான்.	            6.5.45<br/>
<br/>
போர்மத்தன், வயமத்தன் பெருமை<br/>
6689.  'போரில் மத்தனும், பொருவய மத்தனும், புலவர்<br/>
நீரில் மத்து எனும் பெருமையர்; நெடுங் கடற் படையார்;<br/>
ஆரும் அத்தனை வலி உடையார் இலை; அவரால்<br/>
பேரும், அத்தனை எத்தனை உலகமும்; பெரியோய்!	            6.5.46<br/>
<br/>
பிரகத்தன் பெருமை (6690-6691)<br/>
6690.  இன்ன தன்மையர் எத்தனை ஆயிரர் என்கேன்<br/>
அன்னவன் பெருந் துணைவராய், அமர்த் தொழிற்கு அமைந்தார்?<br/>
சொன்ன சொன்னவர் படைத்துணை இரட்டியின் தொகையான்<br/>
பின்னை எண்ணுவான் பிரகத்தன் என்று ஒரு பித்தன்.	            6.5.47<br/>
<br/>
கும்பகன்னன் பெருமை<br/>
6691.  சேனை காவலன்; இந்திரன் சிந்துரச் சென்னி<br/>
யானை கால் குலைந்து ஆழி ஓர் ஏழும் விட்டு அகல,<br/>
ஏனை வானவர் இருக்கை விட்டு இரியல் உற்று அலையச்<br/>
சோனை மாரியின் சுடு கணை பலமுறை துரந்தான்.	            6.5.48<br/>
<br/>
கும்பகன்னன் பெருமை<br/>
6692.  தம்பி; முற் பகல் சந்திரர் நால்வரில் தயங்கும்<br/>
கும்ப மால் கரிக் கோடு இரு கைகளால் வாங்கிச்<br/>
செம்பொன் மால் வரை மதம் பட்டதாம் எனத் திரிந்தான்,<br/>
கும்ப கன்னன் என்று உளன் பண்டு தேவரைக் குமைத்தான்.	            6.5.49<br/>
<br/>
இந்திரசித்தின் பெருமை<br/>
6693.  'கோள் இரண்டையும் கொடுஞ்சிறை வைத்த அக் குமரன்<br/>
மூளும் வெம் சினம் அத்து இந்திர சித்து என மொழிவான்;<br/>
ஆளும் இந்திரற்கு அன்னவன் பிணித்ததன் பின்னைத்,<br/>
தாளினும் உள, தோளினும் உள, இனம் தழும்பு.'	            6.5.50<br/>
<br/>
அதிகாயன் பெருமை<br/>
6694.  தன்னையும் தறெும் தருமம் என்று இறை மனம் தாழான்,<br/>
முன்னவன் தரப் பெற்றது ஓர் முழு வலிச் சிலையான்,<br/>
அன்னவன் தனக்கு இளையவன், அப் பெயர் ஒழித்தான்,<br/>
பின் ஓர் இந்திரன் இலாமையின்; பேர் அதிகாயன்.	            6.5.51<br/>
<br/>
தேவாந்தகன், நராந்தகன், திரிசிரன் என்பார் பெருமை<br/>
6695.  தேவராந்தகன் நராந்தகன், திரிசிரா, என்னும்<br/>
மூவர் ஆம்"தகை முதல்வராம் தலைவரும் முனையில்<br/>
போவராம்; தகை அழிவராம்'' எனத் தனிப் பொருவார்<br/>
ஆவராம் தகை இராவணற்கு அரும் பெறல் புதல்வர்.	            6.5.52<br/>
<br/>
இராவணன் பெருமை (6696-6700)<br/>
6696.  இனைய தன்மையர் வலி இதாம் இராவணன் என்னும்<br/>
அனையவன் திறம் யான் அறி அளவு எலாம் அறைவென்;<br/>
தனையன், நான் முகன் தகை மகன் சிறுவற்குத் தவத்தால்,<br/>
முனைவர் கோன் வரம், முக்கணான் வரத்தொடும் உயர்ந்தான்.	            6.5.53<br/>
<br/>
வெள்ளிமலையை அள்ளி எடுத்தது<br/>
6697.  எள் இல் ஐம் பெரும் பூதமும் யாவையும் உடைய<br/>
புள்ளி மான் உரி ஆடையன் உமையொடும் பொருந்தும்<br/>
வெள்ளி அம் பெருங் கிரியினை வேரோடும் வாங்கி<br/>
அள்ளி விண் தொட எடுத்தனன் உலகெலாம் அனுங்க.	            6.5.54<br/>
<br/>
திசையானை மருப்பு ஒசித்த திறம்<br/>
6698.  'ஆன்ற எண் திசை உலகு எலாம் சுமக்கின்ற யானை,<br/>
ஊன்று கோடு இறத் திரள் புயத்து அழுத்திய உரவோன்,<br/>
தோன்றும் என்னவே துணுக்கம் உற்று இரிவர், அத்தொகுதி<br/>
மூன்று கோடியின் மேல் ஒரு முப்பத்து மூவர்.'	            6.5.55<br/>
<br/>
காலகேயரை வென்றமை<br/>
6699.  குலங்கேளாடு தம் குல மணி முடியொடும் குறைய,<br/>
அலங்கல் வாள்கொடு காலகேயரைக் கொன்ற அதன்பின்,<br/>
'இலங்கை வேந்தன்" என்று உரைத்தலும், இடி உண்ட அரவின்<br/>
கலங்குமால் இனம் தானவர் தேவியர் கருப்பம்.'	            6.5.56<br/>
<br/>
வடதிசையில் குபேரனை வென்றமை<br/>
6700.  'குரண்டம் ஆடு நீர் அளகையின் ஒளித்து உறை குபேரன்,<br/>
திரண்ட மாடும், தன் திருவொடு நிதியமும், இழந்து,'<br/>
புரண்டு மான்திரள் புலி கண்டது ஆம் எனப், போனான்<br/>
இரண்டு மானமும், இலங்கை மா நகரமும் இழந்து.'	            6.5.57<br/>
<br/>
தென்திசையில் அந்தகனை வென்றது<br/>
6701. "'புண்ணும் செய்தது முதுகு" எனப் புறம் கொடுத்து ஓடி,<br/>
"உண்ணும் செய்கை அத் தசமுகக் கூற்றம் தன் உயிர்மேல்<br/>
நண்ணும் செய்கையது''எனக் கொடு, நாள் தொறும், தன் நாள்<br/>
எண்ணும் செய்கையன், அந்தகன், தன் பதம் இழந்தான்.'	            6.5.58<br/>
<br/>
மேற்றிசையில் வருணனை வென்றமை<br/>
6702.  'இருள் நன்கு ஆசு அற, எழு கதிரவன் நிற்க; என்றும்<br/>
அருணன் கண்களும் கண்டிலா இலங்கை, மண்டு அமரில்<br/>
பருணன் தன் பெரும் பாசமும் பறிப்பு உண்டு, பயத்தால்<br/>
வருணன் உய்ந்தனன், மகர நீர் வெள்ளத்து மறைந்து.'	            6.5.59<br/>
<br/>
இராவணன் தோள் வலிமை<br/>
6703.  'என்று, உலப்புறச் சொல்லுகேன், இராவணன் என்னும்<br/>
குன்று உலப்பினும் உலப்பு இலாத் தோளினான் கொற்றம்'<br/>
இன்று உலப்பினும், நாளையே உலப்பினும், சிலநாள்<br/>
சென்று உலப்பினும், நினக்கு அன்றிப், பிறர்க்கு என்றும் தீரான்.	            6.5.60<br/>
<br/>
அனுமன் இலங்கையில் செய்த வெற்றிச் செயல்கள்<br/>
6704. 'ஈடு பட்டவர் எண்ணிலர் தோரணத்து எழுவால்;<br/>
பாடு பட்டவர் பகுகடல் மணலினும் பலரால்;<br/>
சூடு பட்டது தொல்நகர்; அடுபுலி துரந்த<br/>
ஆடு பட்டது பட்டனர் அனுமனால் அரக்கர்.	            6.5.61<br/>
<br/>
கிங்கரரை வதைத்தது<br/>
6705.  'எம் குலத்தவர் எண்பதினாயிரர் இறைவ<br/>
கிங்கரப் பெயர் கிரியன தோற்றத்தர் கிளர்ந்தார்<br/>
வெங் கரத்தினும் காலினும் வாலினும் வீக்கிச்<br/>
சங்கரற்கு அழி முப்புரத்தவர் எனச் சமைந்தார்.	            6.5.62<br/>
<br/>
சம்புமாலியை வதைத்தது<br/>
6706.  வெம்பும் மாக் கடல் சேனை கொண்டு எதிர்பொர வெகுண்டான்,<br/>
அம்பும் ஆயிரத்து ஆயிரம் இவன் புயத்து அழுத்தி<br/>
உம்பர் வானகத்து ஒரு தனி நமனைச் சென்று உற்றான்,<br/>
சம்பு மாலியும், வில்லினால் சுருக்குண்டு தலைவ!	            6.5.63<br/>
<br/>
பஞ்ச சேனாதிபதிகளை வதைத்தது<br/>
6707.  'சேனைக் காவலர் ஒர் ஐவர் உளர், பண்டு தேவர்<br/>
வானைக் காவலும் மானமும் மாற்றிய மறவர்,<br/>
தானைக் கார்வருங் கடலொடும், தமரோடும், தாமும்,<br/>
யானைக் கால்பட்ட செல் என, ஒல்லையின் அவிந்தார்.	            6.5.64<br/>
<br/>
அனுமன் அரக்கனை அழித்தது<br/>
6708.  காய்த்த அக்கணத்து அரக்கர்தம் உடல் உகு கறைத் தோல்,<br/>
நீத்த எக்கரின், நிறைந்துள; கருங்கடல் நெருப்பின்<br/>
வாய்த்த அக்கனை, வரிசிலை மலையொடும் வாங்கி,<br/>
தேய்த்த அக் குழம்பு உலர்ந்தில, இலங்கையின் தரெுவில்.	            6.5.65<br/>
<br/>
அனுமனது வீரப் பெருமை<br/>
6709.  சொன்ன மாமதில் இலங்கையின் பரப்பினில் துகைத்துச்<br/>
சின்னம் ஆனவர் கணக்கினை யாவரே தெரிப்பார்?<br/>
இன்னம் ஆர் உளர், வீரர் மற்று? இவன் சுட எரிந்த<br/>
அன்ன மா நகர் அவிந்தது அக் குருதியால் அன்று.	            6.5.66<br/>
<br/>
திரிகூட மலையும் வெந்தமை<br/>
6710.  'விலங்கல் வெந்தவா வேறு இனி விளம்புவது எவனோ?<br/>
அலங்கல் மாலையும் சாந்தமும் அன்றுதான் அணிந்த<br/>
கலன்கேளாடும், அச் சாத்திய துகிலொடும், கதிர்வாள்<br/>
இலங்கை வேந்தனும் ஏழு நாள் விசும்பிடை இருந்தான்!	            6.5.67<br/>
<br/>
எரிந்த இலங்கை பண்டுபோல் ஆதல்<br/>
6711.'நொதுமல் திண்திறல் அரக்கனது இலங்கையை நுவன்றேன்;<br/>
அது மற்று அவ்வழி அரணமும் பெருமையும் அறைந்தேன்;<br/>
இது மற்று அவ்வழி எய்தியது; இராவணன் ஏவப்<br/>
பதுமத்து அண்ணலே பண்டுபோல் அந் நகர் படைத்தான்.	            6.5.68<br/>
<br/>
வீடணன் வந்ததற்கும் காரணமாவது அனுமன் வீரமே<br/>
6712.'காந்தும் வாளியின் கரன் முதல் வீரரும், கவியின்<br/>
வேந்தும், என்று இவர் விளிந்தவா கேட்டு அன்று; அவ் விலங்கை<br/>
தீந்தவா கண்டும், அரக்கரைச் செருவிடை முருக்கிப்<br/>
போந்தவா கண்டும் நான் இங்குப் புகுந்தது புகழோய்!'	            6.5.69<br/>
<br/>
அனுமன் செயல் கேட்டு இராமன் மகிழ்தல்<br/>
6713.கேள் கொள் மேலையான் கிளத்திய பொருள் எலாம் கேட்டான்,<br/>
வாள் கொள் நோக்கியைப், பாக்கியம் பழுத்தன மயிலை,<br/>
நாள்கள் சாலவும் நீங்கலின், நலம் கெட மெலிந்த<br/>
தோள்கள் வீங்கித், தன் தூதனைப் பார்த்து, இவை சொன்னான்.	            6.5.70<br/>
<br/>
அனுமனை இராமன் பாராட்டுதல் (6714-6716)<br/>
6714. 'கூட்டினார் படை பாகத்தின் மேற்படக் கொன்றாய்;<br/>
ஊட்டினாய் எரி, ஊர் முற்றும்; இனி அங்கு ஒன்று உண்டோ?<br/>
கேட்ட ஆற்றினால், கிளி மொழிச் சீதையைக் கிடைத்தும்<br/>
மீட்டு இலாதது என் வில் தொழில் காட்டவோ? வீர!	            6.5.71<br/>
<br/>
6715. 'நின் செய் தோள் வலி நிரம்பிய இலங்கையை நேர்ந்தோம்;<br/>
பின் செய்தோம் சில; அவை இனிப் பீடு ஒன்று பெறுமே?<br/>
பொன் செய் தோளினாய்! போர்ப் பெரும் படையொடும் புக்கோம்;<br/>
என் செய்தோம் என்று பெரும் புகழ் எய்துவான் இருந்தோம்?	            6.5.72<br/>
<br/>
6716. 'என்னது ஆக்கிய வலியொடு அவ் இராவணன் வலியும்<br/>
உன்னது ஆக்கினை; பாக்கியம் உருக் கொண்டது ஒப்பாய்!<br/>
முன்னது ஆக்கிய மூவுலகு ஆக்கிய முதலோன்<br/>
பின் அது ஆக்கிய பதம் நினக்கு ஆக்கினென்; பெற்றாய்.'	            6.5.73<br/>
<br/>
தன்புகழ் கேட்ட அனுமன் நாணமும்<br/>
வானரப்படையின் வியப்பும்<br/>
6717. என்று கூறலும், எழுந்து இரு நிலன் உற இறைஞ்சி,<br/>
ஒன்றும் பேசலன் நாணினால், வணங்கினன் உரவோன்;<br/>
நின்ற வானரத் தலைவரும், அரசும், அந் நெடியோன்;<br/>
வென்றி கேட்டலும், வீடு பெற்றார் என வியந்தார்.	            6.5.74<br/>
--------------------  <br/>
<br/>
6.6  வருணனை வழி வேண்டு படலம் ( 6718 - )<br/>
<br/>
இராமன் கடலைக் கடக்கும் உபாயத்தைச் சிந்திக்குமாறு வீடணனுக்குக் கூறுதல்<br/>
<br/>
6718.	'தொடக்கும் என்னின் இவ் உலகு ஒரு மூன்றையும் தோளால்<br/>
அடக்கும் வண்ணமும் அழித்தலும் ஒரு பொருள் அன்றால்;<br/>
கிடக்கும் வண்ண வெங் கடலினைக் கிளர் பெருஞ் சேனை<br/>
கடக்கும் வண்ணமும் எண்ணுதி எண்ணு நூல் கற்றாய்!'	            6.6.1<br/>
<br/>
வீடணன் கடலை இரந்து வழிவேண்டுமாறு இராமனுக்குக் கூறுதல்<br/>
<br/>
6719. 'கரந்து நின்ற நின் தன்மையை, அது செலக் கருதும்;<br/>
பரந்தது உன் திருக் குல முதல் தலைவரால்; பரிவாய்<br/>
வரம் தரும், இந்த மாக் கடல்; படை செல, வழி வேறு<br/>
இரந்து வேண்டுதி எறிதிரைப் பரவையை'என்றான்.	            6.6.2<br/>
<br/>
வீடணன் மொழியை இராமன் ஏற்றுக் கொள்ளுதல்<br/>
6720. 'நன்று இலங்கையர் நாயகன் மொழி'என நயந்தான்,<br/>
ஒன்று தன் பெருந் துணைவரும் புடை செல, உரவோன்,<br/>
சென்று வேலையைச் சேர்தலும், விசும்பு இடை, சிவந்த<br/>
குன்றின் மேல் நின்று குதித்தன பகலவன் குதிரை.	            6.6.3<br/>
<br/>
இருள் புலர்தல்<br/>
<br/>
6721. கொழுங் கதிர்ப் பகைக் கோள் இருள் நீங்கிய கொள்கை,<br/>
செழுஞ் சுடர்ப் பனிக் கலை எலாம் நிரம்பிய திங்கள்<br/>
புழுங்கு வெஞ் சினத்து அஞ்சனப் பொறிவரி அரவம்<br/>
விழுங்கி நீங்கியது ஒத்தது, வேலை சூழ் ஞாலம்.	            6.6.4<br/>
<br/>
இராமன் வருண மந்திரத்தை எண்ணுதல்<br/>
<br/>
6722. 'தருண மங்கையை மீட்பது ஓர் நெறி தருக!'என்னும்<br/>
பொருள் நயந்து, நல் நூல் நெறி அடுக்கிய புல்லில்,<br/>
கருணை அம் கடல் கிடந்தனன், கருங்கடல் நோக்கி;<br/>
வருண மந்திரம் எண்ணினன், விதிமுறை வணங்கி.	            6.6.5<br/>
<br/>
ஏழுநாள் எண்ணியும் வருணன் வாராமை<br/>
<br/>
6723. பூழி சென்று தன் திரு உருப் பொருந்தவும், புரைதீர்<br/>
வாழி வெங்கதிர் மணிமுகம் வருடவும், வளர்ந்தான்;<br/>
ஊழி சென்றன ஒப்பு என, ஒரு பகல்; அவை ஓர்<br/>
ஏழு சென்றன; வந்திலன், எறி கடற்கு இறைவன்.	            6.6.6<br/>
<br/>
இராமன் சினங்கொளல்<br/>
<br/>
6724. 'ஊற்றம் மீக் கொண்ட வேலையான்,<br/>
   'உண்டு'"இலை" என்னும்<br/>
மாற்றம் ஈக்கவும் பெற்றிலம், யாம்'எனும் மனத்தால்,<br/>
ஏற்றம் மீக் கொண்ட புனலிடை எரி முளைத் தென்னச்<br/>
சீற்றம் மீக் கொண்டு சிவந்தன, தாமரைச் செங்கண்.	            6.6.7<br/>
<br/>
இராமன் சினத்தால் புருவம் வளைதல்<br/>
<br/>
6725. 'மாண்ட இல் இழந்து அயரும் நான், வழி, தனை வணங்கி,<br/>
வேண்ட,"இல்லை" என்று ஒளித்தது ஆம்' என மனம் வெதும்ப,<br/>
நீண்ட வில் உடை நெடுங் கனல் உயிர்ப்பொடு நெடுநாண்<br/>
பூண்ட வில் எனக் குனித்தன, கொழுங்கடைப் புருவம்.	            6.6.8<br/>
<br/>
இராமனது சினச் சிரிப்பு<br/>
<br/>
6726."ஒன்றும் வேண்டலர் ஆயினும், ஒருவர் பால் ஒருவர்,<br/>
சென்று வேண்டுவரேல் அவர் சிறுமையில் தீரார்;<br/>
இன்று வேண்டியது எறிகடல் நெறிதனை மறுத்தான்;<br/>
நன்று! நன்று!'என நகையொடும் புகை உக நக்கான்.	            6.6.9<br/>
<br/>
இராமன் சின மொழி (6727-6731)<br/>
<br/>
6727."'பாரம் நீங்கிய சிலையினன், இராவணன் பறிப்பத்<br/>
தாரம் நீங்கிய தன்மையன், ஆதலின், தகைசால்<br/>
வீரம் நீங்கிய மனிதன்''என்று இகழ்ச்சி மேல் விளைய,<br/>
ஈரம் நீங்கியது, எறிகடல் ஆம்' என இசைத்தான்.	            6.6.10<br/>
<br/>
6728. புரந்து கோடலும், புகழொடு கோடலும் பொருது,<br/>
துரந்து கோடலும் என்று இவை தொன்மையின் தொடர்ந்த;<br/>
இரந்து கோடலின் இயற்கையும் தருமமும் எஞ்சக்<br/>
கரந்து கோடலே நன்று; இனி நின்றது என் கழறி?	            6.6.11<br/>
<br/>
6729."'கான் இடைப் புகுந்து, இருங் கனி காயொடு நுகர்ந்த<br/>
ஊன் உடைப் பொறை உடம்பினன்'' என்று கொண்டு உணர்ந்த<br/>
மீனுடைக் கடல் பெருமையும், வில்லொடு நின்ற<br/>
மானுடச் சிறு தன்மையும், காண்பரால், வானோர்.	            6.6.12<br/>
<br/>
6730. 'ஏதம் அஞ்சி, நான் இரந்ததே,<br/>
   "எளிது" என இகழ்ந்த<br/>
ஓதம் அஞ்சினோடு இரண்டும் வெந்து ஒரு பொடி ஆகப்<br/>
பூதம் அஞ்சும் வந்து அஞ்சலித்து உயிர் கொண்டு பொரும,<br/>
பாதம் அஞ்சலர் செஞ்செவே படர்வர், என் படைஞர்.	            6.6.13<br/>
<br/>
6731. 'மறுமை கண்ட மெய்ஞ் ஞானியர் ஞாலத்து வரினும்,<br/>
வெறுமை கண்ட பின், யாவரும் யார் என, விரும்பார்;<br/>
குறுமை கண்டவர் கொழுங்கனல் என்னினுங் கூசார்;<br/>
சிறுமை கண்டவர் பெருமை கண்டு அல்லது தேறார்.	            6.6.14<br/>
<br/>
6732. திருதி என்பது ஒன்று அழிதர, ஊழியில் சினவும்<br/>
பருதி மண்டிலம் எனப் பொலி முகத்தினன் பலகால்<br/>
'தருதி வில்'எனும் அளவையில், தம்பியும் வெம்பிக்<br/>
குருதி வெங்கனல் உமிழ்கின்ற கண்ணினன் கொடுத்தான்.	            6.6.15<br/>
<br/>
6733. வாங்கி வெஞ்சிலை வாளி பெய் புட்டிலும் மலைபோல்<br/>
வீங்கு தோள் அயல் வீக்கினன் கோதையின் விரலால்<br/>
தாங்கி நாணினைத் தாக்கினன் தாக்கிய தமரம்<br/>
ஓங்கு முக்கணான் தேவியைத் தீர்த்துளது ஊடல்.	            6.6.16<br/>
<br/>
இராமனம்பு விடுதல் (6734-6735)<br/>
<br/>
6734. மாரியின் பெருந் துளியினும் வரம்பு இல வடித்த<br/>
சீரிது என்றவை எவற்றினும் சீரிய தெரிந்து<br/>
பார் இயங்கு இரும்புனல் எலாம் முடிவினில் பருகும்<br/>
சூரியன் கதிர் அனையன சுடுசரம் துரந்தான்.	            6.6.17<br/>
<br/>
6735. பெரிய மால்வரை ஏழினும் பெருவலி பெற்ற<br/>
வரி கொள் வெஞ் சிலை வளர் பிறையாம் என வாங்கித்,<br/>
திரிவ நிற்பன யாவையும் முடிவினில் தீக்கும்<br/>
எரியின் மும்மடி கொடியன சுடு சரம் எய்தான்.	            6.6.18<br/>
<br/>
இராமன் அம்பால் கடல் பட்டபாடு (6736-6772)<br/>
<br/>
6736. மீனும் நாகமும் விண்தொடு மலைகளும் விறகா<br/>
ஏனை நிற்பன யாவையும் மேல் எரி எய்த,<br/>
பேன நீர் நெடு நெய் என, பெய்கணை நெருப்பாக்<br/>
கூனை அங்கியின் குண்டம் ஒத்தது, கடற் குட்டம்.	            6.6.19  	<br/>
<br/>
<br/>
6737. பாழி வல் நெடுங் கொடுஞ்சிலை வழங்கிய பகழி,<br/>
ஏழு வேலையும் எரியொடு புகை மடுத்து ஏகி,<br/>
ஊழி வெங் கனல் கொழுந் துகள் உருத்து எழுந்து ஓடி,<br/>
ஆழி மால்வரைக்கு அப்புறத்து இருளையும் அவித்த.	            6.6.20<br/>
<br/>
6738. மரும தாரையின் எரி உண்ட மகரங்கள் மயங்கிச்<br/>
செரும, வான் இடை கற்பக மரங்களும் தீய,<br/>
நிருமியா விட்ட நெடுங் கணை பாய்தலின், நெருப்போடு<br/>
உருமு வீழ்ந்தனெச், சென்றன, கடல்துளி உம்பர்.	            6.6.21<br/>
<br/>
6739. கூடும் வெம்பொறிக் கொடுங்கனல் தொடர்ந்தன கொளுத்த,<br/>
ஓடும் மேகங்கள் பொரிந்து இடை உதிர்ந்தன; உம்பர்<br/>
ஆடும் மங்கையர் கருங் குழல் விளர்த்தன அளக்கர்க்<br/>
கோடு நீத்து எழு கொழும்புகைப் பிழம்பு மீக் கொள்ள.	            6.6.22<br/>
<br/>
6740. நிமிர்ந்த செஞ்சரம் நிறம்தொறும் படுதலும், நெய்த்தோர்<br/>
உமிழ்ந்து உலந்தன மகரங்கள் உலப்பு இல; உருவத்<br/>
துமிந்த துண்டமும் பலபடத் துரந்தன, தொடர்ந்து<br/>
திமிங்கிலங்களும் திமிங்கில கிலங்களும் சிதறி.	            6.6.23<br/>
<br/>
6741. நீறு மீச்செல நெருப்பு எழப் பொருப்பு எலாம் எரிய,<br/>
நூறும் ஆயிர கோடியும் கடுங் கணை நுழைய,<br/>
ஆறு கீழ்ப்பட அளறுபட்டு அழுந்திய அளக்கர்ச்<br/>
சேறு தீய்ந்தன; காந்தின சேடன் தன் சிரங்கள்.	            6.6.24<br/>
<br/>
6742. மொய்த்த மீன்குலம் முதல் அற முருங்கின, மொழியின்<br/>
பொய்த்த சான்றவன் குலம் என, பொருகணை எரிய;<br/>
உய்த்த கூம்புடை நெடுங் கலம் ஓடுவ கடுப்ப,<br/>
தய்த்த அம்பொடும் திரிந்தன தால மீன் சாலம்.	            6.6.25<br/>
<br/>
6743. சிந்தி ஓடிய குருதி வெங் கனலொடு செறிய,<br/>
அந்தி வானகம் கடுத்தது, அவ் அளப்பரும் அளக்கர்;<br/>
பந்தி பந்திகளாய் நெடுங் கடுங்கணை படர,<br/>
வெந்து தீந்தன, கரிந்தன, பொரிந்தன சிலமீன்.	            6.6.26<br/>
<br/>
6744. வைய நாயகன் வடிக்கணை குடித்திட வற்றி<br/>
ஐய நீர் உடைத்தாய் மருங்கு அருங்கனல் மண்ட<br/>
கைகலந்து எரி கரும் கடல் கார் அகல் கடுப்ப<br/>
வெய்ய நெய்யிடை வேவன ஒத்தன சிலமீன்.	            6.6.27<br/>
<br/>
6745. குணிப்பருங் கொடும் பகழிகள் குருதிவாய் மடுப்பக்<br/>
கணிப்பரும் புனல் கடையுறக் குடித்தலின் காந்தும்<br/>
மணிப் பருந்தடங் குப்பைகள் மறிகடல் வெந்து<br/>
தணிப்பருந் தழல் சொரிந்தன போன்றன தயங்கி.	            6.6.28<br/>
<br/>
6746. எங்கும் வெள்ளிடைப் படுத்தலின், இழுதுடை இனமீன்<br/>
சங்கமும், கறி கிழங்கு என, இடை இடைத் தழுவி,<br/>
அங்கம் வெந்து பேர் அளறு இடை அடுக்கிய கிடந்த;<br/>
பொங்கு நல் நெடும் புனல் அறப் பொரிந்தன போன்ற.	            6.6.29<br/>
<br/>
6747. அதிரும் வெங்கணை ஒன்றை ஒன்று அடர்ந்து எரி உய்ப்ப,<br/>
வெதிரின் நல் நெடுங் கான் என வெந்தன, மீனம்;<br/>
பொதுவின் மன்னுயிர்க் குலங்களும் துணிந்தன பொழிந்த<br/>
உதிரமும் கடல் திரைகளும் பொருவன, ஒருபால்.	            6.6.30<br/>
<br/>
6748. அண்ணல் வெங் கணை அறுத்திட, தெறித்து எழுந்து அளக்கர்ப்<br/>
பண்ணை வெம்புனல் படப் பட, நெருப்பொடும் பற்றி,<br/>
மண்ணில் வேர் உறப் பற்றிய நெடுமரம், மற்றும்,<br/>
எண்ணெய் தோய்ந்து என எரிந்தன, கிரிக் குலம் எல்லாம்.		            6.6.31	<br/>
<br/>
6749. தயெ்வ நாயகன் தெரிகணை,<br/>
   'திசைமுகத்து ஒருவன்<br/>
வைவு இது ஆம் என, பிழைப்பு இல மனத்தினும் கடுக,<br/>
வெய்ய அந்நெருப்பு இடை இடை பொறிந்து எழ வெறிநீர்ப்<br/>
பொய்கை தாமரை பூத்து எனப் பொலிந்தது புணரி.	            6.6.32<br/>
<br/>
6750. செப்பின் மேலவர் சீறினும் அது சிறப்பு ஆதல்<br/>
தப்புமே? அது கண்டனம் உவரியில்;'தணியா<br/>
உப்பு வேலை'என்று உலகு உறு பெரும்பழி நீங்கி,<br/>
அப்பு வேலையாய் நிறைந்தது; குறைந்ததோ, அளக்கர்?	            6.6.33<br/>
<br/>
6751. தாரை உண்ட பேர் அண்டங்கள் அடங்கலும் தானே<br/>
வாரி உண்டு அருள் செய்தவற்கு இது ஒரு வலியோ?<br/>
பாரை உண்பது படர்புனல்; அப்பெரும் பரவை<br/>
நீரை உண்பது நெருப்பு எனும் அப்பொருள் நிறுத்தான்!	            6.6.34<br/>
<br/>
6752. மங்கலம் பொருந்திய தவத்து மாதவர்<br/>
கங்குலும் பகலும் அக்கடலுள் வைகுவார்<br/>
அங்கம் வெந்திலர் அவன் அடிகள் எண்ணலால்;<br/>
பொங்கு வெங்கனல் எனும் புனலில் போயினார்.	            6.6.35<br/>
<br/>
6753. தென்திசை குடதிசை முதல திக்கு எலாம்<br/>
துன்றிய பெரும்புகைப் படலம் சுற்றலால்<br/>
கன்றிய நிறத்தன கதிரவன் பரி<br/>
நின்றன; சென்றில; நெறியின் நீங்கின.	            6.6.36<br/>
<br/>
சக்கரவாகம்<br/>
<br/>
6754. பிறிந்தவர்க்கு உறுதுயர் உணரும் பெற்றியால்<br/>
அறிந்திருந்து அறிகிலர் அனையர் ஆம் எனச்<br/>
செறிந்த தம் பெடைகளைத் தேடித் தீக் கொள<br/>
மறிந்தன கரிந்தன வாளப் புள் எலாம்.	            6.6.37<br/>
<br/>
தேவர்கள்<br/>
<br/>
6755. கமை அறு கருங் கடல் கனலி கைபரந்து<br/>
அமை வனம் ஒத்த போது அறைய வேண்டுமோ?<br/>
சுமை உறு பெரும்புகைப் படலம் சுற்றலால்<br/>
இமையவர் இமைத்தனர் வியர்ப்பும் எய்தினார்.	            6.6.38<br/>
<br/>
6756. பூச் செலாதவள் நடை போல்கிலாமையால்<br/>
ஏச்சு எலாம் எய்திய எகினம் யாவையும்;<br/>
தீ செலா நெறி பிறிது இன்மையால் திசை<br/>
மீச்செலா; புனலவன் புகழின் வீந்தவால்.	            6.6.39<br/>
<br/>
கடற்பறவைகளும் மேகமும்<br/>
<br/>
6757. பம்புறும் நெடுங்கடல் பறவை யாவையும்<br/>
உம்பரின் செல்லல் உற்று உருகி வீழ்ந்தன;<br/>
அம்பரம் அம்பரத்து ஏகல் ஆற்றல<br/>
இம்பரில் உதிர்ந்தன எரியும் மெய்யன.	            6.6.40<br/>
<br/>
இறவாத பறவைகளின் மயக்கம்<br/>
<br/>
6758. பட்டன படப்பட படாத புட்குலம்<br/>
சுட்டு வந்து எரிக் கனல் படலம் சுற்றலால்<br/>
இட்டுழி அறிகில இரியல் போவன<br/>
முட்டை என்று எடுத்தன வெளுத்த முத்து எலாம்.	            6.6.41<br/>
<br/>
நீர்க்குரங்குகளின் செயல்	<br/>
<br/>
6759. 'வள்ளலைப் பாவியேம்"மனிசன்" என்று கொண்டு<br/>
எள்ளல் உற்று உறைந்தனம்; எண் இலாம்'என<br/>
வெள்ளி வெண் பற்களைக் கிழித்து விண் உறத்<br/>
துள்ளலுற்று இரிந்தன குரங்கு சூழ்ந்தில.  	            6.6.42<br/>
<br/>
கடலிலுள்ள அவுணர் நிலை<br/>
<br/>
6760. தாம் நெடுந் தீமைகள் உடைய தன்மையார்<br/>
மாநெடுங் கடல் இடை மறைந்து வைகுவார்<br/>
தூநெடுங் குருதி வேல் அவுணர் துஞ்சினார்;<br/>
மீ நெடுங் கிரி என மிதந்து வீங்கினார்.	            6.6.43<br/>
<br/>
விமானம் முதலியவற்றின் நிலை<br/>
<br/>
6761. தசும்பு இடை விரிந்தன என்னும் தாரைய<br/>
பசும் பொனின் மானங்கள் உருகிப் பாய்ந்தன;<br/>
அசும்பு அற வறந்தன வான ஆறு எலாம்;<br/>
விசும்பிடை விளங்கிய மீனும் வெந்தவே.	            6.6.44<br/>
<br/>
6762. செறிவுறு செம்மைய தீயை ஓம்புவ<br/>
நெறியுறு செலவின தவத்தின் நீண்டன.<br/>
உறுசினம் உறப் பல உருவு கொண்டன<br/>
குறு முனி எனக் கடல் குடித்த கூர்ங்கணை.	            6.6.45<br/>
<br/>
6763. மோதல் அம் கனைகடல் முருக்கும் தீயினால்<br/>
பூதலம் காவொடும் எரிந்து பொன்மதில்<br/>
வேதலும் இலங்கையும் மீளப் போயின<br/>
தூதன் வந்தான் எனத் துணுக்கம் கொண்டதால்.	            6.6.46<br/>
<br/>
6764. அருக்கனில் ஒளிவிடும் ஆடகக் கிரி<br/>
உருக்கு என உருகின உதிரம் தோய்ந்தன<br/>
முருக்கு எனச் சிவந்தன; முரிய வெந்தன<br/>
கரிக் குவை நிகர்த்தன பவளக் காடு எலாம்.	            6.6.47<br/>
<br/>
6765. பேருஉடைக் கிரி எனப் பெருத்த மீன்களும்<br/>
ஓர் இடத்து உயிர் தரித்து ஒதுங்க கிற்றில<br/>
நீரிடைப் புகும் அதின் நெருப்பு நன்று எனாப்<br/>
பாரிடைக் குதித்தன பதைக்கும் மெய்யன.	            6.6.48<br/>
<br/>
6766. சுருள்கடல் திரைகளைத் தொலைய உண்டு அனல்<br/>
பருகிடப் புனலில பகழி பார் இடம்<br/>
மருள் கொளப் படர்வன நாகர் வைப்பு எலாம்<br/>
இருள் கெடச் சென்றன இரவி போல்வன.	            6.6.49<br/>
<br/>
6767. கரும்புறக் கடல்கேளாடு உலகம் காய்ச்சிய<br/>
இரும்பு உறச் செல்வன இழிவ கீழ் உற<br/>
அரும் புறத்து அண்டமும் உருவி அப்புறம்<br/>
பெரும்புறக் கடலையும் தொடர்ந்து பின்செல்வ.	            6.6.50<br/>
<br/>
மணிகளும் பாம்புகளும்<br/>
<br/>
6768. திடல் திறந்து உகும் மணித் திரள்கள் சேண்நிலம்<br/>
உடல் திறந்து உதிரம் வந்து உகுவ போன்றன<br/>
கடல் திறந்து எங்கணும் வற்ற அக்கடல்<br/>
குடல் திறந்தன எனக் கிடந்த கோள் அரா.	            6.6.51<br/>
<br/>
மணியும் சங்கும்<br/>
<br/>
6769. ஆழியின் புனல் அற மணிகள் அட்டிய<br/>
பேழையின் பொலிந்தன பரவை; பேர்வு அறப்<br/>
பூழையின் பொருகணை உருவப் புக்கன<br/>
மூழையின் பொலிந்தன முரலும் வெள்வளை.	            6.6.52<br/>
<br/>
குன்றும் முத்தும்<br/>
<br/>
6770. நின்று நூறாயிரம் பகழி நீட்டலால்<br/>
குன்று நூறாயிரம் கோடி ஆயின;<br/>
சென்று தேய்வு உறுவரோ புலவர் சீறினால்?<br/>
ஒன்று நூறு ஆயின உவரி முத்து எலாம்	            6.6.53<br/>
<br/>
உயிர்களும் நெருப்பும்<br/>
<br/>
6771. சூடு பெற்று ஐயனே தொலைக்கும் மன்னுயிர்<br/>
வீடு பெற்றன; இடை மிடைந்த வேணுவின்<br/>
காடுபற்றிய பெருங் கனலின் கைபரந்து<br/>
ஓடி உற்றது நெருப்பு உவரி நீர் எலாம்.	            6.6.54<br/>
<br/>
கணை சுற்றும் கவ்விய கடல்<br/>
<br/>
6772. காலவான் கடுங் கணை சுற்றும் கவ்வலால்<br/>
நீல வான் துகிலினை நீக்கிப் பூ நிறக்<br/>
கோலவான் தனி நெடுங் கூறை சுற்றினாள்<br/>
போல மாநில மகள் பொலிந்து தோன்றினாள்.	            6.6.55<br/>
<br/>
வடவைக் கனல்<br/>
<br/>
6773. கற்றவர் கற்றவர் உணர்வு காண்கிலாக்<br/>
கொற்றவன் படைக்கலம் குடித்த வேலை விட்டு<br/>
உற்று உயிர் படைத்து எழுந்து ஓடல் உற்றதால்<br/>
மற்றொரு கடல்புக வடவைத் தீயரோ.	            6.6.56<br/>
<br/>
அனற் கொழுந்து<br/>
<br/>
6774. வாழியர் உலகினை வளைத்து வான் உறச்<br/>
சூழ் இரும் பெருஞ் சுடர்ப் பிழம்பு தோன்றலால்<br/>
ஊழியின் உலகு எலாம் உண்ண ஓங்கிய<br/>
ஆழியின் பொலிந்தது அவ் ஆழி அன்ன நாள்.	            6.6.57<br/>
<br/>
6775. ஏனையர் என்ன வேறு உலகின் ஈண்டினார்<br/>
ஆனவர் செய்தன அறைய வேண்டுமோ?<br/>
மேல் நிமிர்ந்து எழுகனல் வெதுப்ப மீதுபோய்<br/>
வானவர் மலர் அயன் உலகின் வைகினார்.	            6.6.58<br/>
<br/>
இராமன் சதுமுகன் கணையைத் தொடுத்தல்<br/>
<br/>
6776. 'இடுக்கு இனி எண்ணுவது என்னை? ஈண்டு இனி<br/>
முடுக்குவென் வருணனை'என்ன மூண்டு எதிர்<br/>
தடுக்க அரும் வெகுளியன் சதுமுகன் படை<br/>
தொடுத்தனன்; அமரரும் துணுக்கம் எய்தினார்.	            6.6.59<br/>
<br/>
பிரமன் கணை தொடுத்தமையால் தோன்றிய விளைவுகள்<br/>
<br/>
6777. மழைக் குலம் கதறின; வருணன் வாய் உலர்ந்து<br/>
அழைத்தனன்; உலகமும் அடைத்த ஆறு எலாம்;<br/>
இழைத்தன நெடுந்திசை யாதும்; யார் இனிப்<br/>
பிழைப்பவர்? என்பது ஓர் பெரும் பயத்தினால்.	            6.6.60<br/>
<br/>
பெரும் புறக்கடல் முதலியன கொதித்தல்<br/>
<br/>
6778. அண்ட மூலத்துக்கு அப்பால் ஆழியும் கொதித்தது; ஏழு<br/>
தணெ் திரைக் கடலின் செய்கை செப்பி என்? தேவன் சென்னிப்<br/>
பண்டைநாள் இருந்த கங்கை நங்கையும் பதைத்தாள்; பார்ப்பான்<br/>
குண்டிகை இருந்த நீரும் குளுகுளு கொதித்தது அன்றே.	            6.6.61<br/>
<br/>
வருணன் வாராமை கண்டு அறிஞர் அலக்கணுறுதல்<br/>
<br/>
6779. இரக்கம் வந்து எதிர்ந்த காலத்து உலகு எலாம் ஈன்று மீளக்<br/>
கரக்கும் நாயகனைத் தானும் உணர்ந்து இவன் சீற்றம் கண்டும்<br/>
வரக் கருதாது தாழ்த்த வருணனின் மாறு கொண்ட<br/>
அரக்கரே நல்லர் என்னா அறிஞரும் அலக்கண் உற்றார்.	            6.6.62<br/>
<br/>
வருணனைப் பிற பூதங்கள் வைதல்<br/>
<br/>
6780. 'உற்று ஒரு தனியே, தானே, தன்கணே, உலகம் எல்லாம்<br/>
பெற்றவன் முனியப் புக்கால் நடு இனிப் பிழைப்பது எங்ஙன்?<br/>
குற்றம் ஒன்று இலாதோர்மேலும் கோள் வரக் குறுகும்'என்னா,<br/>
மற்றைய பூதம் எல்லாம், வருணனை வைத மாதோ.	            6.6.63<br/>
<br/>
வருணன் தொழுத கையொடு தோன்றுதல்<br/>
<br/>
6781. எழுசுடர்ப் படலையோடும் இரும்புகை நிரம்பி எங்கும்<br/>
வழி தெரிவு அறிகிலாத நோக்கினன் வருணன் என்பான்,<br/>
அழுது அழி கண்ணன், அன்பால் உருகிய நெஞ்சன், அஞ்சித்<br/>
தொழுது எழு கையன், நொய்தின் தோன்றினன், வழுத்தும் சொல்லான்.	            6.6.64<br/>
<br/>
வருணன் பணிவுரை பகர்ந்து செல்லுதல் (6782-6783)<br/>
<br/>
6782. 'நீ எனை நினைந்த தன்மை, நெடுங் கடல் முடிவில் நின்றேன்<br/>
ஆயினேன் அறிந்திலேன்'என்று அண்ணலுக்கு அயிர்ப்பு நீங்க,<br/>
காய் எரிப் படலை சூழ்ந்த கருங்கடல் தரங்கத் தூடே,<br/>
தீ இடை நடப்பான் போலச் செறிபுனற்கு இறைவன் சென்றான்.	            6.6.65<br/>
<br/>
6783. வந்தனன் என்ப மன்னோ மறி கடற்கு இறைவன்; வாயில்<br/>
சிந்திய மொழியன், தீந்த சென்னியன், திகைத்த நெஞ்சன்,<br/>
வெந்து அழிந்து உருகும் மெய்யன், விழுப் புகைப் படலம் விம்ம,<br/>
அந்தரின் அலமந்து, அஞ்சி, துயர் உழந்து, அலக்கண் உற்றான்.	            6.6.66<br/>
<br/>
வருணன் இராமனிடம் அடைக்கலம் புகுதல்<br/>
<br/>
6784. 'நவை அறும் உலகிற்கு எல்லாம் நாயக! நீயே சீறின்,<br/>
கவயம் நின் சரணம் அல்லால், பிறிது ஒன்று கண்டது உண்டோ?<br/>
இவை உனக்கு அரியவோதான்; எனக்கு என வலி வேறு உண்டோ?<br/>
அவயம், நின் அவயம்!'என்னா, அடுத்து அடுத்து அரற்றுகின்றான்.	            6.6.67<br/>
<br/>
வருணன் இராமனைத் துதித்தல் (6785-6791)<br/>
<br/>
6785. 'ஆழி நீ; அனுலும் நீயே; அல்லவை எல்லாம் நீயே;<br/>
ஊழி நீ; உலகும் நீயே; அவற்று உறை உயிரும் நீயே;<br/>
வாழியாய்! அடியேன் நின்னை மறப்பெனோ? வயங்கு செந்தீச்<br/>
சூழ் உற உலைந்து போனேன்; காத்தருள் சுருதி மூர்த்தி.	            6.6.68<br/>
<br/>
6786. 'காட்டுவாய் உலகம்; காட்டிக் காத்து, அவை கடையில் செந்தீ<br/>
ஊட்டுவாய்; உண்பாய், நீயே; உனக்கும் ஒண்ணாதது உண்டோ?<br/>
தீட்டு வான் பகழி ஒன்றால் உலகங்கள் எவையும் தீய<br/>
வீட்டுவாய் நினையின்; நாயேற்கு இத்தனை வேண்டுமோ தான்?	            6.6.69<br/>
<br/>
6787. சண்ட வான் கிரண வாளால் தயங்கு இருள் காடு சாய்க்கும்<br/>
மண்டலத்து உறையும் சோதி வள்ளலே! மறையின் வாழ்வே!<br/>
பண்டை நான்முகனே ஆதி சராசரத்து உள்ளப் பள்ளப்<br/>
புண்டரீகத்து வைகும் புராதன! போற்றி, போற்றி!	            6.6.70<br/>
<br/>
6788."கள்ளமாய் உலகங் கொள்ளும் கருணையாய்! மறையில் கூறும்<br/>
எள்ளல் ஆகாத மூலத்து யாதுக்கும் முதலாய் உள்ள<br/>
வள்ளலே! காத்தி''என்ற மாகரி வருத்தம் தீரப்<br/>
புள்ளின்மேல் வந்து தோன்றும் புராதனா! போற்றி, போற்றி!	            6.6.71<br/>
<br/>
6789. 'அன்னை நீ; அத்தன் நீயே; அல்லவை எல்லாம் நீயே;<br/>
பின்னும் நீ; முன்னும் நீயே; பேறும் நீ; இழவும் நீயே;<br/>
என்னை,'நீ இகழ்ந்தது'என்றது எங்ஙனே? ஈசன் ஆய<br/>
உன்னை நீ உணராய்! நாயேன் எங்ஙனம் உணர்வேன், உன்னை?'	            6.6.72<br/>
<br/>
6790. பாய் இருள் சீக்கும் தயெ்வப் பரிதியைப் பழிக்கும் மாலை<br/>
மா இருங் கரத்தால், மண்மேல் அடியுறையாக வைத்து,<br/>
"தீயன சிறியோர் செய்தால், பொறுத்தலே பெரியோர் செய்கை<br/>
ஆயிர நாமத்து ஐயா! சரணம்''என்று அடியில் வீழ்ந்தான்.	            6.6.73<br/>
<br/>
6791. பருப்பதம் வேவது என்னப் படர் ஒளி படரா நின்ற<br/>
உருப்பெறக் காட்டி நின்று,  'யான் உனக்கு அபயம்'என்ன,<br/>
அருப்பு உறப் பிறந்த கோபம் ஆறினான், ஆறா ஆற்றல்<br/>
நெருப்பு உறப் பொங்கும் வெம்பால் நீர் உற்றது அனைய நீரான்.	            6.6.74<br/>
<br/>
இராமன் அபயம் அளித்து வருணன் வாராமைக்குக் காரணம் வினவுதல்<br/>
<br/>
6792. 'ஆறினாம்; அஞ்சல்; உன்பால் அளித்தனம் அபயம்; அன்பால்<br/>
ஈறு இலா வணக்கம் செய்து, யாம் இரந்திட, எய்தாதே,<br/>
சீறுமா கண்டு வந்த திறத்தினைத் தெரிவதாகக்<br/>
கூறு நீ, அறிஞ'என்றான்; வருணனும், தொழுது கூறும்.	            6.6.75<br/>
<br/>
வருணன் வாராமைக்குக் காரணம் கூறுதல்<br/>
<br/>
6793. 'பார்த்தனில் பொறையின் மிக்க பத்தினிக்கு உற்ற பண்பு<br/>
வார்த்தையின் அறிந்தது அல்லால், தேவர்பால் வந்திலேன், நான்;<br/>
தீர்த்த! நின் ஆணை, ஏழாம் செறிதிரைக் கடலில் மீனின்,<br/>
போர்த் தொழில் விலக்கப் போனேன் அறிந்திலேன், புகுந்தேன்'என்றான	            6.6.76<br/>
<br/>
இராமன் தன் அம்பிற்கு இலக்குயாதனெ வருணன் கூறுதல் (6794-6795)<br/>
<br/>
6794. என்றலும், இரங்கி, ஐயன்,  'இத்திறம் நிற்க இந்தப்<br/>
பொன்றல் இல் பகழிக்கு அப்பால் இலக்கம் என்? புகறி'என்ன<br/>
வன்திறல் வருணன் யானும் உலகமும் வாழ்ந்தோம்'என்னக்<br/>
குன்று என உயர்ந்த தோளாய்! கூறுவல் என்று கூறும்.	            6.6.77<br/>
<br/>
வருணன் இலக்கு இது எனல்<br/>
<br/>
6795. 'மன்னவ! மருகாந்தாரம் என்பது ஓர் தீவின் வாழ்வார்,<br/>
அன்னவர் சத கோடிக்கும் மேல் உளர், அவுணர் ஆயோர்,<br/>
தின்னவே உலகம் எல்லாம் தீந்தன; எனக்கும் தீயார்;<br/>
மின் உமிழ் கணையை வெய்யோர் மேல் செல விடுதி'என்றான்.	            6.6.78<br/>
<br/>
இராமபாணம் அவுணரை அழித்து மீளல்<br/>
<br/>
6796. நேடி நூல் தெரிந்துேளார் தம் உணர்விற்கும், நிமிர நின்றான்,<br/>
'கோடி நூறு ஆய தீய அவுணரைக் குலங்கேளாடும்<br/>
ஓடி நூறு'என்று விட்டான்; ஓர் இமை ஒடுங்கா முன்னம்<br/>
பாடி நூறு ஆக நூறி மீண்டது அப் பகழித் தயெ்வம்.	            6.6.79<br/>
<br/>
தீங்கினைச் செய்தவரே தீங்குற்றார்<br/>
<br/>
6797. ஆய்வினை உடையர் ஆகி, அறம் பிழையாதார்க்கு எல்லாம்<br/>
ஏய்வன நலனே அன்றி, இறுதி வந்து அடைவது உண்டோ?<br/>
மாய்வினை இயற்றி, முற்றும் வருணன்மேல் வந்த சீற்றம்,<br/>
தீவினை உடையார்மாட்டே தீங்கினைச் செய்தது அன்றே.	            6.6.80<br/>
<br/>
தருமமே வலியது<br/>
<br/>
6798. பாபமே இயற்றினாரைப், பல் நெடுங் காதம் ஓடித்,<br/>
தூபமே பெருகும் வண்ணம், எரி எழச் சுட்டது அன்றே,<br/>
தீபமே அனைய ஞானத் திருமறை முனிவர் செப்பும்<br/>
சாபமே ஒத்தது அம்பு தருமமே வலியது அம்மா!	            6.6.81<br/>
<br/>
இராமன் வருணனை வழி வேண்டுதல்<br/>
<br/>
6799."மொழி'உனக்கு அபயம்'என்றாய்; ஆதலால், முனிவு தீர்ந்தேன்;<br/>
பழி எனக்கு ஆக என்று பாதகர் பரவை என்னும்<br/>
குழியினைக் கருதிச் செய்த குமண்டையைக் குறைத்து நீங்க<br/>
வழியினைத் தருதி''என்றான் வருணனை நோக்கி வள்ளல்.	            6.6.82<br/>
<br/>
வருணன் காலம் நீடிக்கும் எனல்<br/>
<br/>
6800. ஆழமும் அகலம் தானும் அளப்பு அரிது எனக்கும் ஐய!<br/>
ஏழ் என அடுக்கி நின்ற உலகுக்கும் எல்லை இல்லை;<br/>
வாழியாய்! வற்றி நீங்கில், வரம்பு அறுகாலம் எல்லாம்<br/>
தாழும்; நின் சேனை உள்ளம் தளர்வுறும் தவத்தின் மிக்கோய்.	            6.6.83<br/>
<br/>
சேது கட்டிச் செல்லுக எனல்<br/>
<br/>
6801. 'கல் என வலித்து நிற்பின், கணக்கு இலா உயிர்கள் எல்லாம்<br/>
ஒல்லையின் உலந்து வீயும்; இட்டது ஒன்று ஒழுகாவண்ணம்<br/>
எல்லையில் காலம் எல்லாம் ஏந்துவென், எளிதின்; எந்தாய்!<br/>
செல்லுதி,"சேது" என்று ஒன்று இயற்றி, என் சிரத்தின் என்றான்.'	            6.6.84<br/>
<br/>
சேது கட்டுமாறு சேனைக்குப் பணித்தல்<br/>
<br/>
6802. 'நன்று, இது புரிதும் அன்றே; நளிகடல் பெருமை நம்மால்<br/>
இன்று இது தீரும் என்னின், எளிவரும் பூதம் எல்லாம்;<br/>
குன்று கொண்டு அடுக்கி, சேது குயிற்றுதிர்'என்று கூறிச்<br/>
சென்றனன் இருக்கை நோக்கி; வருணனும் அருளின் சென்றான	            6.6.85<br/>
--------------------- <br/>
6.8. சேது பந்தனப் படலம்  ( 6803 - )	<br/>
<br/>
சுக்கிரீவன் அறிஞரோடு எண்ணி நளனை அழைத்தல்<br/>
<br/>
6803. 'அளவு அரும் அறிஞரோடு அரக்கர் கோமகற்கு<br/>
இளவலும் இனிது உடன் இருக்க எண்ணினான்<br/>
விளைவன விதிமுறை முடிக்க வேண்டுவான்<br/>
'நளன் வருக!'என்றனன் கவிக்கு நாயகன்.	            6.7.1<br/>
<br/>
சேது கட்ட நளன் உடன்படுதல்<br/>
<br/>
6804. வந்தனன் வானரத் தச்சன்; மன்ன! நின்<br/>
சிந்தனை என்? என செறிதிரைக் கடல்<br/>
பந்தனை செய்குதல் பணி நமக்கு'என<br/>
நிந்தனை இலாதவன் செய்ய நேர்ந்தனன்.	            6.7.2<br/>
<br/>
நளன் சேது கட்டற்குரியன கொணர்க எனல்<br/>
<br/>
6805. காரியம் கடலினை அடைத்துக் கட்டலே;<br/>
சூரியன் காதல! சொல்லி என் பல;<br/>
மேருவும் அணுவும் ஓர் வேறு உறாவகை<br/>
ஏர் உற இயற்றுவென்; கொணர்தி; என்றனன்	            6.7.3<br/>
<br/>
அணை கட்ட வருமாறு வானரர்களைச் சாம்பன் அழைத்தல்<br/>
<br/>
6806. 'இளவலும் இறைவனும் இலங்கை வேந்தனும்<br/>
அளவு அறு நம் குலத்து அரசும் அல்லவர்<br/>
வளைதரும் கருங்கடல் அடைக்க வம்'எனத்<br/>
தளம் மலி சேனையைச் சாம்பன் சாற்றினான்.	            6.7.4<br/>
<br/>
வானரங்கள் மலைகளைக் கொணர்தல் (6807-6809)<br/>
<br/>
6807.  கரு வரை காதங்கள் கணக்கு இலாதன<br/>
இரு கையில் தோள்களில் சென்னி ஏந்தின<br/>
ஒரு கடல் அடைக்க மற்று ஒழிந்த வேலைகள்<br/>
வருவன ஆம் என வந்த வானரம்.	            6.7.5<br/>
<br/>
6808. பேர்த்தன மலை சில; பேர்க்கப் பேர்க்க நின்று<br/>
ஈர்த்தன சில; சில சென்னி ஏந்தின;<br/>
தூர்த்தன சில; சில தூர்க்கத் தூர்க்க நின்று<br/>
ஆர்த்தன; சில சில ஆடிப் பாடின.	            6.7.6<br/>
<br/>
6809. கால் இடை ஒரு மலை உருட்டி கைகளின்<br/>
மேலிடை இரு மலை ஏந்தி விண் தொடும்<br/>
சூல் உடை மழைமுகில் சூழ்ந்து சுற்றிய<br/>
வால் இடை ஒருமலை ஈர்த்து வந்தவால்;	            6.7.7<br/>
<br/>
நளன் மலைகளை வாங்கியடுக்குதல் (6810-6811)<br/>
<br/>
6810. முடுக்கினன்'தருக'என மூன்று கோடியர்<br/>
எடுக்கினும் அம்மலை ஒருகை ஏந்தியிட்டு<br/>
அடுக்கினன்; தன் வலி காட்டி ஆழியை<br/>
நடுக்கினன் நளன் எனும் நவையில் நீங்கினான்.	            6.7.8<br/>
<br/>
6811. மஞ்சினில் திகழ்தரு மலையை மாக் குரங்கு<br/>
எஞ்சுறக் கடிது எடுத்து எறியவே நளன்<br/>
விஞ்சையில் தாங்கினன் சடையன் வெண்ணெயில்<br/>
'தஞ்சம்!'என்றோர்களைத் தாங்கும் தன்மைபோல்.	            6.7.9<br/>
<br/>
அணை கட்டும்போது நிகழ்ந்தவை (6812-6847)<br/>
<br/>
6812. சயக் கவிப் பெரும்படைத் தலைவர் தாள்களால்<br/>
முயல் கறை மதி தவழ் மூரிக் குன்றுகள்<br/>
அயக்கலின் முகில் குலம் அலறி ஓடின<br/>
இயக்கரும் மகளிரும் இரியல் போயினார்.	            6.7.10<br/>
<br/>
6813. வேர் உடை நெடுங்கிரி தலைவர் வீசின<br/>
ஓர் இடத்து ஒன்றின்மேல் ஒன்று சென்று உக<br/>
நீர் இடை நிமிர்பொறி பிறக்க நீண்ட ஈது<br/>
ஆர் உடை நெருப்பு?'என வருணன் அஞ்சினான்.	            6.7.11<br/>
<br/>
6814.  ஆனிறக் கண்ணன் என்று ஒருவன் அங்கையால்<br/>
கான்நிற மலை கொணர்ந்து எறியக் கார்க்கடல்<br/>
தூநிற முத்தினம் துவலையோடும் போய்<br/>
வான்நிறை மீனொடு மாறு கொண்டவே	            6.7.12<br/>
<br/>
6815. சிந்துரத் தட வரை எறிய சேணிடை<br/>
முந்துறத் தெறித்து எழு முத்தம் தொத்தலால்<br/>
அந்தரத்து எழு முகில் ஆடையா அகன்<br/>
பந்தர் ஒத்தது நெடும் பரிதி வானமே.	            6.7.13<br/>
<br/>
6816. வேணுவின் நெடுவரை வீச மீமிசைச்<br/>
சேண் உறு திவலையால் நனைந்த செந்துகில்<br/>
பூண் உறும் அல்குலில் பொருந்திப் போதலால்<br/>
நாணினர் வான நாட்டு உறையும் நங்கைமார்.	            6.7.14<br/>
<br/>
6817. தேன் இவர் தடவரை திரைக் கருங் கடல்<br/>
தான் நிமிர்தர இடை குவியத் தள்ளும் நீர்<br/>
மேல் நிமிர் திவலை மீச்சென்று மீடலால்<br/>
வானவர் நாட்டினும் மழை பொழிந்ததால்.	            6.7.15<br/>
<br/>
6818. மை உறு மலைகேளாடு மறிகடல் வந்து வீழ்ந்த<br/>
வெய்யவாய் மகரம் பற்ற வெருவின விளிப்ப, மேல் நாள்<br/>
பொய்கையின் இடங்கர் கவ்வ,<br/>
   'புராதனா போற்றி'என்று<br/>
கை எடுத்து அழைத்த யானை போன்றன களிநல் யானை.	            6.7.16<br/>
<br/>
6819. அசும்பு பாய் தேனும், பூவும், ஆரமும் அகிலும், மற்றும்,<br/>
விசும்பு எலாம் உலவும் தயெ்வ வேரியின் மிடைந்து விம்மத்,<br/>
தசும்பு எலாம் வாசம் ஊட்டிச் சார்த்திய தண்ணீர் என்னப்,<br/>
பசும்புலால் நாறும் வேலை பரிமளம் கமழ்ந்தது அன்றே.	            6.7.17<br/>
<br/>
6820. தேம் முதல் கனியும் காயும், தேனினோடு ஊனும், தயெ்வப்<br/>
பூ முதலாய எல்லாம், மீன் கொளப் பொலிந்தது அன்றே,<br/>
மா முதல் தருவோடு ஓங்கும் வான் உயர் மானக் குன்றம்<br/>
தாம் முதலோடுங் கெட்டால் ஒழிவரோ, வண்மை தக்கோர்?	            6.7.18<br/>
<br/>
6821. மண்ணுறச் சேற்றுள் புக்குச் சுரிகின்ற மாலைக் குன்றம்<br/>
கள் நிறை போதும் காயும் கனிகளும் பிறவும் கவ்வ<br/>
எண் உறு மீன்கள் எல்லாம், வறியவர் என்னச் செல்ல,<br/>
உள் நிறை செல்வம் நல்காது ஒளிக்கின்ற உலோபர் ஒத்த.	            6.7.19<br/>
<br/>
6822. கறங்கு எனத் திரியும் வேகக் கவிக் குலம் கதுவ வாங்கிப்<br/>
பிறங்கு இருங் கடலில் பெய்த போழ்தத்தும் பெரிய பாந்தள்,<br/>
மறங்கிளர் மான யானை வயிற்றின ஆக, வாய் சோர்ந்து<br/>
உறங்கின கேடு உற்றாலும் உணர்வரோ உணர்வு இலாதார்?	            6.7.20<br/>
<br/>
6823. இழை எனத் தகைய மின்னின் எயிற்றின, முழக்கம் எய்த,<br/>
புழை உடைத் தடக்கை ஒன்றோடு ஒன்று இடை பொருந்தச் சுற்றி<br/>
கழை உடைக் குன்றின் முன்றில், உருமொடு கலந்த கால<br/>
மழை எனப் பொருத வேலை மகரமும் மத்த மாவும்.	            6.7.21<br/>
<br/>
6824. பொன்றின, சிறிய ஆய புண்ணியம் புரிந்தோர் போல,<br/>
குன்றுகள் குரக்கு வீரர் குவித்தனர், நெருப்புக் கோப்ப<br/>
ஒன்றின் மேல் ஒன்று வீழ, உகைத்து எழுந்து, உம்பர் நாட்டுச்<br/>
சென்று, மேல் நிலை பெறாது, திரிந்தன சிகரச் சில்லி.	            6.7.22<br/>
<br/>
6825. கூர் உடை எயிற்றுக் கோள் மாச் சுறவு இனம் எறிந்து கொல்ல,<br/>
போருடை அரியும், வெய்ய புலிகளும், யாளிப் போத்தும்,<br/>
நீர் இடைத் தோற்ற அன்றே? தம் நிலை நீங்கிற்று என்றால்<br/>
ஆர் இடைத் தோலார் மேலோர், அறிவிடை நோக்கின் அம்மா?	            6.7.23<br/>
<br/>
6826. ஒள்ளிய உணர்வு கூட உதவலர் எனினும் ஒன்றோ,<br/>
வள்ளியர் ஆயோர் செல்வம் மன்னுயிர்க்கு உதவும் அன்றே?<br/>
துள்ளின, குதித்த, வானத்து உயர்வரைக் குவட்டில் தூங்கும்<br/>
கள்ளினை நிறைய மாந்தி, கவி எனக் களித்த மீன்கள்.	            6.7.24<br/>
<br/>
6827. மூசு எரி பிறக்க, மீக் கொண்டு, இறக்கிய முடுக்கம் தன்னால்,<br/>
கோய் சொரி நறவம் என்னத் தண்புனல் உகுக்கும் குன்றின்<br/>
வேய் சொரி முத்துக்கு, அம்மா விருந்து செய்திருந்த விண்ட<br/>
வாய் சொரி இப்பியோடும் வலம்புரி உமிழ்ந்த முத்தம்.	            6.7.25<br/>
<br/>
6828. விண் தலம் தொடு மால்வரை வேரோடும்<br/>
கொண்டு அலங்கு ஒளி வீரர் குவித்தலால்<br/>
திண் தலம் கடல் ஆனது; நீர் செல<br/>
மண் தலம் கடல் ஆகி மலைந்ததே.	            6.7.26<br/>
<br/>
6829. அய்யன் வேண்டின் அது இது ஆம் அன்றே<br/>
வெய்ய சீயமும் யாளியும் வேங்கையும்<br/>
மொய்கொள் குன்று முதலின மொய்த்தலால்<br/>
நெய்தல் வேலி குறிஞ்சி நிகர்த்ததால்.	            6.7.27<br/>
<br/>
6830. 'யான் உணாதன ஈங்கு இவை'என்னவே<br/>
தீன் உணாதன; என் இது செய்யுமே?<br/>
மான் உணாத திரைக்கடல் வாழ்தரு<br/>
மீன் உணாதன இல்லை விலங்கு அரோ.	            6.7.28<br/>
<br/>
6831. வவ்வில் அங்கு வளர்த்தவர் மாட்டு அருள்<br/>
செவ் விலங்கல் இல் சிந்தையர் தீர்வரோ<br/>
'இவ் விலங்கல் விடேம்'இனி என்ப போல்<br/>
எவ் விலங்கும் வந்து எய்தின வேலையே.	            6.7.29<br/>
<br/>
6832. கனி தரும் நெடுங்காய் தரும் நாள்தொறும்<br/>
இனிது அருந்தவம் நொய்தின் இயற்றலால்<br/>
பனி தரும் கிரி தம் மனம் பற்று உறும்<br/>
முனிவரும் முனியார் முடிவு உன்னுவார்.	            6.7.30<br/>
<br/>
6833. புலையின் வாழ்க்கை அரக்கர் பொருப்பு உளார்<br/>
தலையின் மேல் வைத்த கையினர் சாற்றுவார்<br/>
'மலை இலேம்; மற்று மாறு இனி வாழ்வது ஓர்<br/>
நிலை இலேம்'என்று இலங்கை நெருங்கினார்.	            6.7.31<br/>
<br/>
6834. முழுக்க நீரில் புகா முழுகிச் செலா<br/>
குழுக்கேளாடு அணை கோள் அரி யாளிகள்<br/>
இழுக்கு இல் பேர் அணையின் இரு பக்கமும்<br/>
ஒழுக்கின் மாலை வகுத்தன ஒத்தவால்.	            6.7.32<br/>
<br/>
6835. பளிக்கு மால் வரை முந்து படுத்தன<br/>
ஒளிக்கும் ஆழி கிடந்து என ஓர்கிலர்<br/>
'வெளிக்கு மால் வரை வேண்டும்'எனக் கொணர்ந்து<br/>
அளிக்கும் வானர வீரர் அநேகரால்.	            6.7.33<br/>
<br/>
6836. பாரினாள் முதுகும் நெடும் பாழ்பட<br/>
மூரி வானரம் வாங்கிய மொய்ம் மலை<br/>
வேரின் ஆம் என வெம் முழையின் உழை<br/>
சோரும் நாகம் நிலன் உறத் தூங்குமால்.	            6.7.34<br/>
<br/>
6837. அருணச் செம்மணிக் குன்று அயலே சில<br/>
இருள் நற் குன்றம் அடுக்கின ஏய்ந்தன<br/>
கருணைக் கொண்டல்'வறியன் கழுத்து'என<br/>
வருணற்கு ஈந்த வருண சரத்தையே.	            6.7.35<br/>
<br/>
6838. ஏய்ந்த தம் உடம்பு இட்ட உயிர்க்கு இடம்<br/>
ஆய்ந்து கொள்ளும் அறிஞரின் ஆழ்கடல்<br/>
பாய்ந்த பண்டு உறையும் மலைப் பாந்தள்கள்.<br/>
போந்த மா மலையின் முழை புக்கவே.	            6.7.36<br/>
<br/>
6839. சேதுவின் பெருமைக்கு இணை செப்ப ஓர்<br/>
ஏது வேண்டும் என்று எண்ணுவது என்கொலோ<br/>
தூதன் இட்ட மலையின் துவலையால்<br/>
மீது விட்டு உலகு உற்றன மீன்களும்.	            6.7.37<br/>
<br/>
6840. நீலன் இட்ட நெடுவரை நீள் நில<br/>
மூலம் முட்டலின் மொய்புனல் கைம்மிக<br/>
கூலம் இட்டிய ஆர்கலி கோத்ததால்<br/>
ஓலமிட்டு எழுந்து ஓடி உலகு எலாம்	            6.7.38<br/>
<br/>
6841. மயிந்தன் இட்ட நெடுவரை வான் உற<br/>
உயர்ந்து முட்டி விழ எழுந்து ஓத நீர்<br/>
தியந்தம் முட்ட திசைநிலை யானையும்<br/>
பெயர்ந்து விட்டவை யாவும் பிளிறுவ	            6.7.39<br/>
<br/>
6842. இலக்கு வன் சரம் ஆயினும் ஏன்று எதிர்<br/>
விலக்கினும் விலங்காத விலங்கலால்<br/>
அலக்கண் எய்த அமுது எழ ஆழியைக்<br/>
கலக்கினான் மகன் மீளக் கலக்கினான்.	            6.7.40<br/>
<br/>
6843. மருத்தின் மைந்தன் மணி நெடுந் தோள் எனப்<br/>
பெருத்த குன்றம் கரடிப் பெரும் படை<br/>
விருத்தன் இட்ட விசையினின் வீசிய<br/>
திருத்தம் வானவர் சென்னியில் சென்றதால்.	            6.7.41<br/>
<br/>
6844. குமுதன் இட்ட குல வரை கூத்தரின்<br/>
திமிதம் இட்டுத் திரியும் திரைக் கடல்<br/>
துமி தம் ஊர்புக வானவர் துள்ளினார்<br/>
அமுதம் இன்னும் எழும் எனும் ஆசையால்.	            6.7.42<br/>
<br/>
6845. கன சினத்து உருமின் கடுங் கார் வரை<br/>
பனசன் இட்டன யாவும் பரிக்கிலன்<br/>
மன சினத்தன் அனந்தனும் வாழ்வு இகந்து<br/>
அன் அசனத் தொழில் மேற்கொள்வது ஆயினான்.	            6.7.43<br/>
<br/>
6846. எண் இல் எண்கு இனம் இட்ட கிரிக் குலம்<br/>
உண்ண உண்ணச் சென்று, ஒன்றினொடு ஒன்று உற,<br/>
சுண்ண நுண்பொடி ஆகித் தொலைந்தன,<br/>
புண்ணியம் பொருந்தாத முயற்சி போல்.	            6.7.44<br/>
<br/>
6847. ஆர ஆயிர யோசனை ஆழமும்<br/>
தீர நீண்டு பரந்த திமிங்கிலம்<br/>
பார மால் வரை ஏறப் பதைத்து உடல்<br/>
பேரவே குன்றும் வேலையும் பேர்ந்தவால்.	            6.7.45<br/>
<br/>
நளன் சேதுவை அமைத்த வகை (6848-6849)<br/>
<br/>
6848. குலை கொளக் குறி நோக்கிய கொள்கையான்<br/>
சிலைகள் ஒக்க முறித்துச் செறித்து நேர்<br/>
மலைகள் ஒக்க அடுக்கி மணல் படத்<br/>
தலைகள் ஒக்கத் தடவும் தடக் கையால்.	            6.7.46<br/>
<br/>
6849. தழுவி ஆயிர கோடியர் தாங்கிய<br/>
குழுவி வானரர் தந்த கிரிக் குலம்<br/>
எழுவின் நீள் கரத்து ஏற்றிட இற்று இடை<br/>
வழுவி வீழ்வன கால்களின் வாங்குவான்.	            6.7.47<br/>
<br/>
மலை சுமந்துவரும் வானரங்கள் (6850-6853)<br/>
<br/>
6850. மலை சுமந்து வருவன வானரம்<br/>
நிலையில் நின்றன செல்ல நிலம் பெறா<br/>
அலை நெடுங் கடல் அன்றியும் ஆண்டுத் தம்<br/>
தலையின் மேலும் ஓர் சேதுவும் தந்த போல்.	            6.7.48<br/>
<br/>
6851. பருத்த மால் வரை ஏந்திய பல்படை<br/>
நிரைத்தலின் சில செல்ல நிலம் பெறா<br/>
கரத்தின் ஏந்திய கார்வரை கண் அகன்<br/>
சிரத்தின் மேற்கொடு நீந்தின சென்றவால்.49<br/>
<br/>
6852. ஆய்ந்து நீளம் அரிது சுமந்தன<br/>
ஓய்ந்த கால பசியின் உலர்ந்தன<br/>
ஏந்து மால் வரை வைத்து அவற்று ஈண்டு தேன்<br/>
மாந்தி மாந்தி மறந்து துயின்றவால்.	            6.7.50<br/>
<br/>
6853. போதல் செய்குநரும் புகுவார்களும்<br/>
மாதிரம் தொறும் வானர வீரர்கள்<br/>
'சேது எத்துணை சென்றது?'என்பார் சிலர்;<br/>
'பாதி சென்றது'எனப் பகர்வார் சிலர்.	            6.7.51<br/>
<br/>
மலைகளும் மரங்களும் கடலில் ஆழ்த்தப்படுவதால் நிகழ்ந்த நிகழ்ச்சிகள் (6854-6866)<br/>
<br/>
6854. குறைவு இல் குங்குமமும் குகைத் தேன்களும்<br/>
நிறை மலர்க் குலமும் நிறைந்து எங்கணும்<br/>
துறைதொறும் கிரி தூக்கின தோய்தலால்<br/>
நறை நெடுங் கடல் ஒத்தது நாம நீர்.	            6.7.52<br/>
<br/>
6855. நெடும் பல் மால் வரை தூர்த்து நெருக்கவும்<br/>
துடும்பல் வேலை துளங்கியது இல்லையால்<br/>
இடும்பை எத்துணையும் மடுத்து எய்தவும்<br/>
குடும்பம் தாங்கும் குடிப் பிறந்தாரினே.	            6.7.53<br/>
<br/>
6856. கொழுந்து உடைப் பவளக் கொடியின் குலம்<br/>
அழுந்த உய்த்த அடுக்கல் தகர்ந்து அயல்<br/>
விழுந்த பல மணி இன் ஒளி மீமிசை<br/>
எழுந்த எங்கணும் இந்திர வில்லினே.	            6.7.54<br/>
<br/>
6857.பழுமரம் பறிக்க பறவைக் குலம்<br/>
தழுவி நின்று ஒருவன் தனித் தாங்குவான்<br/>
விழுதலும் புகல் வேற்று இடம் இன்மையால்<br/>
அழுது அரற்றும் கிளை என ஆனவால்.	            6.7.55<br/>
<br/>
6858.'தர வலோம் மலர்'என்று உயிர் தாங்கிய<br/>
மரம் எலாம் கடல் வீழ்தலும் வண்டு எலாம்<br/>
கரவு இலாளர் விழ களைகண் இலா<br/>
இரவலாளரின் எங்கும் இரிந்தவால்.	            6.7.56<br/>
<br/>
6859.தொக்கு அடங்கல ஓடும் துவலைகள்<br/>
மிக்கு அடங்கலும் போவன மீன் குலம்<br/>
அக் கருங் கடல் தூர அயல் கடல்<br/>
புக்கு அடங்கிடப் போவன போன்றவே.	            6.7.57<br/>
<br/>
6860.மூசு வண்டு இனம் மும்மத மாவின் பின்<br/>
ஆசை கொண்டன போல் தொடர்ந்து ஆடின<br/>
ஓசை ஒண் கடல் குன்றொடு அவை புக<br/>
வேசை மங்கையராம் என மீண்டவே.	            6.7.58<br/>
<br/>
6861.நிலம் அரங்கிய வேரோடு நேர் பறித்து<br/>
அலமரும் துயர் எய்திய ஆயினும்<br/>
வல மரங்களை விட்டில மாசு இலாக்<br/>
குல மடந்தையர் என்ன கொடிகளே.	            6.7.59<br/>
<br/>
6862.துப்பு உறக் கடல் தூய துவலையால்<br/>
அப்புறக் கடலும் சுவை அற்றன;<br/>
எப்புறத்து உரும் ஏறும் குளிர்ந்தன;<br/>
உப்பு உறைத்தன மேகம் உகுத்த நீர்.	            6.7.60<br/>
<br/>
6863 முதிர் நெடுங்கிரி வீழ முழங்குநீர்<br/>
எதிர் எழுந்து நிரந்தரம் எய்தலால்<br/>
மதியவன் கதிரின் குளிர் வாய்ந்தன<br/>
கதிரவன் கனல் வெங்கதிர்க் கற்றையே.	            6.7.61<br/>
<br/>
6864.  நன்கு ஒடித்து நறுங் கிரி சிந்திய<br/>
பொன் கொடித் துவலைப் பொதிந்து ஓடுவ<br/>
வன் கொடிப் பவளங்கள் வயங்கலால்<br/>
மின் பொடித்தது போன்றன விண் எலாம்.	            6.7.62<br/>
<br/>
6865.  ஓடும் ஓட்டரின் ஒன்றின் முன் ஒன்று போய்<br/>
காடும் நாடும் மரங்களும் கற்களும்<br/>
நாடும் நாட்டும் நளிர்கடல் நாட்டில் ஓர்<br/>
பூடும் ஆடுதல் இல்லை இப் பூமியில்.	            6.7.63<br/>
<br/>
6866.  வரைப் பரப்பும் வனப் பரப்பும் உவர்த்<br/>
தரைப் பரப்புவது என்ன தனித்தனி<br/>
உரைப் பரப்பும் உறுகிரி ஒண்கவி<br/>
கரைப் பரப்பு கடற் பரப்பு ஆனதால்.	            6.7.64<br/>
<br/>
அணை கட்டி முடித்தமையால் வானரர் பேராரவாரஞ் செய்தல்<br/>
<br/>
6867.  உற்றதால் அணை ஓங்கல் இலங்கையை<br/>
முற்ற மூன்று பகல் இடை; முற்றவும்<br/>
பெற்ற ஆர்ப்பு விசும்பு பிளந்ததால்;<br/>
மற்று இவ் வானம் பிறிது ஒரு வான் கொலோ? 65<br/>
<br/>
சேதுவின் தோற்றம்<br/>
<br/>
6868.  நாடுகின்றது என் வேறு ஒன்று? நாயகன்<br/>
தோடு சேர் குழலாள் துயர் நீக்குவான்<br/>
'ஓடும் என் முதுகிட்டு'என ஓங்கிய<br/>
சேடன் என்னப் பொலிந்தது சேதுவே.	            6.7.66<br/>
<br/>
6869.  மெய்யின் ஈட்டத்து இலங்கை ஆம் மென்மகள்<br/>
பொய்யன் ஈட்டிய தீமை பொறுக்கலாள்<br/>
ஐயன் ஈட்டிய சேனை கண்டு அன்பினால்<br/>
கையை நீட்டிய தன்மையும் காட்டுமால்.	            6.7.67<br/>
<br/>
6870.  கான யாறு பரந்த கருங்கடல்<br/>
ஞான நாயகன் சேனை நடத்தலால்<br/>
'ஏனை யாறு இனி யான் அலது ஆர்?'எனா<br/>
வான யாறு இம்பர் வந்தது மானுமால்.	            6.7.68<br/>
<br/>
6871.  கல் கிடந்து ஒளிர் காசு இனம் காந்தலால்<br/>
மற்கடங்கள் வகுத்த வயங்கு அணை<br/>
எல் கடந்த இருள் இடை இந்திரன்<br/>
வில் கிடந்ததும் என்ன விளங்குமால்.	            6.7.69<br/>
<br/>
சேது கட்டி முடிந்தபின், சுக்கிரீவன், வீடணன் முதலியோர் இராமனிடம் சென்று தெரிவித்தல்<br/>
<br/>
6872.  ஆன பேர் அணை அன்பின் அமைத்தனர்;<br/>
கான வாழ்க்கைக் கவிக்குல நாதனும்<br/>
மான வேலை இலங்கையர் மன்னனும்<br/>
ஏனையோரும் இராமனை எய்தினார்.	            6.7.70<br/>
<br/>
6873. எய்தி'யோசனை ஈண்டு ஒரு நூறு உற<br/>
ஐ இரண்டின் அகலம் அமைந்திடச்<br/>
செய்ததால் அணை'என்பது செப்பினார்<br/>
வைய நாதன் சரணம் வணங்கியே.	            6.7.71<br/>
<br/>
6.8    ஒற்றுக் கேள்விப் படலம்  (6874-6938)<br/>
<br/>
இராமன், அணைகட்டி முடிந்தமை கூறிய சுக்கிரீவன் முதலியவரைத் தழுவி அணை காண விரைதல்<br/>
<br/>
6874. ஆண்தகையும், அன்பினொடு தான் இடை எழுந்தே<br/>
நீண்ட கையினால் அவரை நெஞ்சினொடு புல்லி<br/>
ஈண்ட எழுக என்றனன்; இழைத்த படியெல்லாம்<br/>
காண்டல் அதன் மேல் நெடிய காதல் முதிர்கின்றான்.	            6.8.1<br/>
<br/>
இராமன் அணையை அடைதல்<br/>
<br/>
6875.  பண்டை உறையுட்கு எதிர் படைக் கடலின் வைகும்<br/>
கொண்டல், என வந்து, அவ் அணையைக் குறுகி நின்றான்<br/>
அண்ட முதல்வன் ஒரு தன் ஆவி அனையாளைக்<br/>
கண்டனன் எனப் பெரிய காதல் முதிர்கின்றான்.	            6.8. 2<br/>
<br/>
 இராமன் அணையினமைதி கண்டு வியந்து உவந்து பாராட்டுதல் (6876-6877)<br/>
<br/>
6876.  நின்று, பெரிது உன்னி, இந் நெடுங்கடல் நிரம்பக்<br/>
குன்றுகொடு அடைத்து, அணை குயிற்றியது ஒர் கொள்கை,<br/>
அன்று உலகு தந்த முதல் அந்தணன் அமைத்தான்<br/>
என்ற பொழுதின்கணும் இது என்று இயலும்? என்றான்.	            6.8.3<br/>
<br/>
 6877.  ஊழி முதல் நாயகன் வியப்பினொடு உவந்தான்;<br/>
ஆழம் செய்யும் அளவோ! இனி அது ஒன்றோ?<br/>
ஆழியின் இலங்கை நெடிது அத்திசையின் ஆமேல்<br/>
ஏழு கடலும் கடிது அடைப்பர் இவர் ‘என்றான்.	            6.8.4<br/>
<br/>
 இராமன் வானரப் படையுடன் அணைமீது செல்லுதல்<br/>
<br/>
6878.  நெற்றியில் அரக்கர் பதி செல்ல நிறை நல் நூல்<br/>
கற்று உணரும் மாருதி கடைக்குழை வரத் தன்<br/>
வெற்றி புனை தம்பி ஒரு பின்பு செல வீரப்<br/>
பொன் திரள்புயக் கருநிறக் களிறு போனான்.	            6.8.5<br/>
<br/>
 அணைமீது சென்ற வானரப் படையின்  தோற்றம் (6879-6880)<br/>
<br/>
6879.  இருங்கவி கொள் சேனை மணி ஆரம் இடறித் தன்<br/>
மருங்கு வளர் தணெ் திரை வயங்கு பொழில் மான<br/>
ஒருங்கு நனி போயினது; உயர்ந்த கரை ஊடே<br/>
கருங்கடல் புகப் பெருகு காவிரி கடுப்ப.	            6.8.6<br/>
<br/>
 6880.  ஓதிய குறிஞ்சி முதலாய நிலன் உள்ள<br/>
கோது இல அருந்துவன கொள்ளையின் முகந்து உற்று<br/>
யாதும் ஒழியாவகை சுமந்து கடல் எய்தப்<br/>
போதலினும் அன்ன படை பொன்னி எனல் ஆகும்.	            6.8.7<br/>
<br/>
 அணைமீது வானரப் படை செல்லுங்கால் நிகழ்ந்த சில நிகழ்ச்சிகள் (6881-6882)<br/>
<br/>
6881.  ஆயது நெருங்க அடியிட்டு அயல் இடாமல்<br/>
தேயும் நெறி மாடு திரை ஊடு விசை செல்லப்<br/>
போய சில பொங்குதொறு பொங்குதொறு பூசல்<br/>
பாய்புரவி விண் படர்வபோல் இனிது பாய்வ.	            6.8.8<br/>
<br/>
 6882.  மெய் இடை நெருங்க வெளி அற்று அயலில் வீழும்<br/>
பொய்யிடம் இலாத புனலில் புகல் இலாத<br/>
உய்விடம் அளிக்கும் அருளாளர் முறை உய்த்தார்<br/>
கை இடை கொடுப்ப வழிசென்ற கரை இல்லை.	            6.8.9<br/>
<br/>
 வானரர் குடைபிடித்தும் சாமரை வீசியும் இராமனை உபசரித்து வருதல் (6883-6884)<br/>
<br/>
6883.  இழைத்து அனைய வெம்கதிரின் வெம்சுடர் இராமன்<br/>
மழைத்த முகில் அன்ன மணி மேனி வருடாமல்<br/>
தழைத்த நிழல் உற்ற குளிர் சந்தனம் உயர்ந்த<br/>
வழைத் தரு எடுத்து அருகு வந்தனர் அநேகர்.	            6.8.10<br/>
<br/>
 6884.  ஓம நெறிவாணர் மறை வாய்மை ஒருதானே<br/>
ஆம் அரசன் மைந்தர் திருமேனி அலசாமே<br/>
பூ மரன் இறுத்தவை பொருத்துவ பொருத்திச்<br/>
சாமரையின் வீசினர் படைத் தலைவர் தாமே.	            6.8.11<br/>
<br/>
 இராமன் கடல் கடந்து கரையடைதல்<br/>
<br/>
6885.  அருங் கடகம் அம்கையில் அகற்றி அயர்வோடும்<br/>
மருங்கு அட வளர்ந்த முலை மங்கை மனம் உன்னா<br/>
ஒருங்கு அடல் உயர்ந்த படர் தானையொடும் ஓதத்து<br/>
இருங்கடல் கடந்து கரை ஏறினன் இராமன்.	            6.8.12<br/>
<br/>
 இராமன் சுவேலமலையில் தங்குதல்<br/>
<br/>
6886.  பெருந்தவம் முயன்று அமரர் பெற்றிடும் வரத்தால்<br/>
மருந்து அனைய தம்பியோடும் வன் துணைவரோடும்<br/>
அருந்ததியும் வந்தனை செய் அம்சொல் இளவஞ்சி<br/>
இருந்த நகரின் புறன் ஓர் குன்று இடை இறுத்தான்.	            6.8.13<br/>
<br/>
 இராமன் நீலனிடம் படைவீடு  அமைக்கும்படி பணித்தல்<br/>
<br/>
6887.  நீலனை இனிது நோக்கி, நேமியோன், ‘விரைய ‘நீ நம்<br/>
பால்வரு சேனைக்கு எல்லாம் இழைத்தியால் பாடி ‘என்னக்<br/>
கால்வரை வணங்கிப் போனான், கல்லினால் கடலைக் கட்டி,<br/>
நூல்வரை வழி செய்தானுக்கு அந் நிலை நொய்திற் சொன்னான்.	            6.8.14<br/>
<br/>
 நளன் படைவீடமைத்தல்<br/>
<br/>
6888.  பொன்னினும் மணியினாலும் நான்முகன் புனைந்த பொற்பின்<br/>
நல் நலம் அமைய வாங்கி, நால்வகைச் சதுரம் நாட்டி,<br/>
இன்னர் என்னாத வண்ணம் இறைவற்கும் பிறர்க்கும் எல்லாம்<br/>
நல்நகர் நொய்தின் செய்தான்; தாதையும் நாணுக் கொண்டான்.	            6.8.15<br/>
<br/>
 நளன் இராமனுக்கு இருக்கையமைத்தல்<br/>
<br/>
6889.  வில்லினாற்கு இருக்கை செய்யும் விருப்பினால், பொருப்பின் வீங்கும்<br/>
கல்லினால் கல்லை ஒக்கக் கடாவினான், கழைகளான<br/>
நெல்லினால் அலக்கும் காலும் நிரப்பினான், தருப்பை என்னும்<br/>
புல்லினால் தொடுத்து, வாசப் பூவினால் வேய்ந்து போனான்.	            6.8.16<br/>
<br/>
 யாவரும் அவரவர்க்கு அமைத்த இருக்கையை  அடைதல்<br/>
<br/>
6890.  வாயினும் மனத்தினானும் வாழ்த்தி, மன்னுயிர்கட்கு எல்லாம்<br/>
தாயினும் அன்பினோனைத் தாள் உற வணங்கித் தத்தம்<br/>
ஏயின இருக்கை நோக்கி எண் திசை மருங்கும் யாரும்<br/>
போயினர்; பன்னசாலை இராமனும் இனிது புக்கான்.	            6.8.17<br/>
<br/>
 சூரியன் அத்தமித்தல்<br/>
<br/>
6891. பப்பு நீர் ஆய வீரர் பருவரை கடலில் பாய்ச்சத்<br/>
துப்பு நீர் ஆய தூய சுடர்களும் கறுக்க வந்திட்டு<br/>
உப்பு நீர் அகத்துத் தோய்ந்த ஒளிநிறம் விளங்க, அப்பால்<br/>
அப்பு நீர் ஆடுவான் போல் அருக்கனும் அத்தம் சேர்ந்தான்.	            6.8.18<br/>
<br/>
 சந்திரன் தோன்றுதல்<br/>
<br/>
6892.  மால் உறு குடக வானின், வயங்கிய வந்து தோன்றும்<br/>
பால் உறு பசு வெண் திங்கள், பங்கய நயனத்து அண்ணல்<br/>
மேல் உறு பகழி தூர்க்க வெகுண்டனன், விரைவின் வாங்கிக்<br/>
கால் உற வளைத்த காமன் வில் எனக் காட்டிற்று அன்றே.	            6.8.19<br/>
<br/>
 தென்றல் சந்திரன் முதலியவை கொதித்தல்<br/>
<br/>
6893.  நூற்று இதழ்க் கமலம் தந்த நுண் நறுஞ் சுண்ணம் உண்ணத்<br/>
தீற்றி, மென் பனிநீர் தோய்ந்த சீதளத் தென்றல் என்னும்<br/>
காற்றினும் மாலையான கனலினும் காமன் வாளிக்<br/>
கூற்றினும் வெம்மை காட்டிக் கொதித்தது அக் குளிர் வெண் திங்கள்.	            6.8.20<br/>
<br/>
 இராமன் தோள்மீது நிலாத் தவழும் தோற்றம்<br/>
6894.  செயிர்ப்பினும் அழகு செய்யும் திருமுகத்து அணங்கைத் தீர்த்து<br/>
துயில் சுவை மறந்தான் தோளில் தூநிலாத் தவழும் தோற்றம்,<br/>
மயில் குலம் பிரிந்த மான மரகத மலை மேல் வன்னி<br/>
உயிர்ப்பு உடை வெள்ளைப் பிள்ளை வாள் அரா ஊர்வ போன்ற.	            6.8.21<br/>
<br/>
 இராமன் விரகதாபத்தால் வருந்துதல்<br/>
6895.  மன் நெடு நகரம் மாடே வரவர, வயிரச் செங்கைப்<br/>
பொன் நெடுந் திரள் தோள் ஐயன், மெய் உறப் புழுங்கி நைந்தான்;<br/>
பல் நெடுங் காதத்தேயும் சுட வல்ல பவளச் செவ்வாய்<br/>
அந் நெடுங் கருங்கண் தீயை அணுகினால் தணிவது உண்டோ?	            6.8.22<br/>
<br/>
 குரங்குருவொடு வானரப்படையுள் மறைந்து திரிந்த இராவணன் ஒற்றரை வீடணன் காணுதல் (6896-6898)<br/>
6896.  இற்று இது காலம் ஆக, இலங்கையர் வேந்தன் ஏவ,<br/>
ஒற்றர் வந்து, அளவு நோக்கிக் குரங்கு என உழல்கின்றாரைப்<br/>
பற்றினன் என்ப மன்னோ! பண்டு தான் பலநாள் செய்த<br/>
நல்தவப் பயன்கள் துய்ப்ப முந்து உற போந்த நம்பி.	            6.8.23<br/>
<br/>
 6897.  பேர்வு உறு கவியின் சேனைப் பெருங் கடல் வெள்ளம் தன்னுள்<br/>
ஓர்வு உறும் மனத்தன் ஆகி, ஒற்றரை உணர்ந்து கொண்டான்;<br/>
சேர்வுறு பாலின் வேலைச் சிறுதுளி தறெித்த வேனும்<br/>
நீரினை வேறு செய்யும் அன்னத்தின் நீரன் ஆனான்.	            6.8.24<br/>
<br/>
 6898.  பெருமையும் சிறுமைதானும் முற்றுறு பெற்றி ஆற்ற<br/>
அருமையின் அகன்று, நீண்ட விஞ்சையுள் அடங்கித் தாமும்<br/>
உருவமும் தரெியா வண்ணம், ஒளித்தனர், உறையும் மாயத்து<br/>
இருவரை ஒருங்கு காணும் யோகியும் என்னல் ஆனான்.	            6.8.25<br/>
<br/>
 ஓற்றரை வீடணன் காட்ட இராமன் காணுதல்<br/>
6899.  கூட்டிய விரல் திண்கையால் குரங்குகள் இரங்கக் குத்தி,<br/>
மீட்டு ஒரு வினை செய்யாமல், மாணையின் கொடியால் வீக்கிப்<br/>
பூட்டிய கையர் வாயால் குருதியே பொழிகின்றாரைக்<br/>
காட்டினன் கள்வர் என்னாக் கருணையங் கடலும் கண்டான்.	            6.8.26<br/>
<br/>
 இராமன் குரங்குருவினின்ற ஒற்றரை நலியாது  விடுக எனல்<br/>
6900.  பாம்பு இழைப் பள்ளி வள்ளல் பகைஞர் என்று உணரான், ‘பல்லோர்<br/>
நோம் பிழை செய்த கொல்லோ குரங்கு? என, இரங்கி நோக்கித்<br/>
தாம் பிழை செய்தாரேனும், தஞ்சம் என்று அடைந்தார் தம்மை<br/>
நாம் பிழை செய்யல் ஆமோ? நலியலிர் விடுதிர் ‘என்றான்.	            6.8.27<br/>
<br/>
 வீடணன், இவர் இராவணன் ஒற்றராகிய சுகசாரணர் என்று இராமனிடம் கூறுதல்<br/>
6901.  அகன் உறப் பொலிந்த வள்ளல் கருணையால் அழுத கண்ணன்,<br/>
‘நகம் நிறை கானின் வைகும் நம் இனத்தவரும் அல்லர்;<br/>
தகை நிறைவு இல்லா உள்ளத்து இராவணன் தந்த ஒற்றர்;<br/>
சுகன் இவன்; அவனும் சாரன் ‘ என்பது தரெியச் சொன்னான்.	            6.8. 28<br/>
<br/>
 ஒற்றர் நாங்கள் குரங்குகளே; வீடணன் எங்களைக் கொல்ல வந்த வஞ்சகன் என்று இராமனிடம் கூறுதல்<br/>
6902.  கல்விக்கண் மிக்கோன் சொல்லக் கரு மன நிருதக் கள்வர்,<br/>
“வல் வில் கை வீர! மற்று இவ் வானரர் வலியை நோக்கி,<br/>
‘வெல்விக்கை அரிது ‘என்று எண்ணி, வினையத்தால் எம்மை எல்லாம்<br/>
கொல்விக்க வந்தான்; மெய்ம்மை; குரங்கு நாம்; கொல்க ‘‘ என்றார்.	            6.8.29<br/>
<br/>
 வீடணன் மந்திரத்தால் ஒற்றர் அரக்கருருவொடு நிற்றல்<br/>
6903.  ‘கள்ளரே காண்டி ‘என்னா மந்திரம் கருத்தில் கொண்டான்;<br/>
தெள்ளிய தரெிக்கும் தவெ்வர், தீர்வினை சேர்தலோடும்<br/>
துள்ளியின் இரதம் தோய்ந்து, தொல் நிறம் கரந்து வேறாய்<br/>
வெள்ளி போல் இருந்த செம்பும் ஆம் என வேறுபட்டார்.	            6.8.  	            6.8.30<br/>
<br/>
 இராமன், எது கருதி வந்தீர் என ஒற்றரை வினவுதல்<br/>
6904.  மின் குலாம் எயிற்றர் ஆகி, வெருவந்து வெற்பின் நின்ற<br/>
வன்கணார் தம்மை நோக்கி, மணி நகை முறுவல் தோன்றப்<br/>
புன்கணார் புன்கண் நீக்கும் புரவலன், ‘போந்த தன்மை<br/>
என்கொலாம்? தரெிய எல்லாம் இயம்புதிர் அஞ்சல் ‘என்றான்.	            6.8.31<br/>
<br/>
 ஒற்றர் வேய் தரெிந்துரைக்க வந்தோம் எனல்<br/>
6905.  தாய் தரெிந்து உலகு காத்த தவத்தியைத் தன்னைக் கொல்லும்<br/>
நோய் தரெிந்து உணரான் தேடிக் கொண்டவன் நுவல, ஆற்றின்<br/>
வாய் தரெிந்து, உணராவண்ணம் கழறுவார், வணங்கி, ‘மாய<br/>
வேய் தரெிந்து க்க வந்தோம் வினையினால் வீர ‘என்றார்.	            6.8.32<br/>
<br/>
 இராமன் ஒற்றரிடம் கூறுதல் (6906-6910)<br/>
6906. ‘எல்லை இல் இலங்கைச் செல்வம் இளையவற்கு ஈந்த தன்மை<br/>
சொல்லுதிர்; மகர வேலை, கவிக்குல வீரர் தூர்த்துக்<br/>
கல்லினில் கடந்த வாறும் கழறுதிர்; “காலம் தாழ்த்த<br/>
வில்லினர், வந்தார் ‘‘ என்றும் விளம்புதிர் வினையம் மிக்கீர். ‘	            6.8.33<br/>
<br/>
 6907.  ‘கொத்து உறு தலையான் வைகும் குறும்பு உடை இலங்கைக் குன்றம்,<br/>
தத்து உறு தடநீர் வேலை தனில், ஒரு சிறையிற்று ஆதல்,<br/>
ஒத்து உற உணர்ந்திலாமை, உயிரோடும் உறவினோடும்<br/>
இத்துணை இருந்தது என்னும் தன்மையும் இயம்புவீரால். ‘	            6.8.34<br/>
<br/>
 6908.  ‘சண்டம் கொள் வேகமாகத் தனி விடை, உவணம், தாங்கும்<br/>
துண்டம் கொள் பிறையான், மௌலித் துளவினானோடும் தொல்லை<br/>
அண்டம் கொள் தேவர், வந்து, காப்பினும், அறம் இலானைக்<br/>
கண்டங்கள் பலவும், காண்பன் என்பதும் கழறுவீரால். ‘	            6.8.35<br/>
<br/>
 6909.  தீட்டிய மழுவாள் வீரன், தாதையைச் செற்றோன் சுற்றம்<br/>
மாட்டிய வண்ணமே, தன் வருக்கமும், மற்றும் முற்றும்,<br/>
வீட்டி, என் தாதைக்காக, மெய்ப்பலி, விசும்பு உ(ள்)ேளாரை<br/>
ஊட்டுவென் உயிர்கொண்டு ‘என்னும் வார்த்தையும் உணர்த்துவீரால்.	            6.8.36<br/>
<br/>
 6910.  தாழ்வு இலாத் தவத்து ஓர் தையல், தனி ஒரு சிறையில் தங்கச்<br/>
சூழ்வு இலா வஞ்சம் சூழ்ந்த தன்னைத் தன் சுற்றத்தோடும்,<br/>
வாழ்வு எலாம் தம்பி, கொள்ள, வயங்கு எரி நரகம் என்னும்<br/>
வீழ்வு இலாச் சிறையின், வைப்பென்; என்பதும் விளம்புவீரால்.	            6.8.37<br/>
<br/>
இராமன் கட்டளையால் ஒற்றர் திரும்பிச் செல்லுதல்<br/>
<br/>
6911.  ‘நோக்கினிர் தானையெங்கும் நுழைந்தனிர்; இனி வேறு ஒன்றும்<br/>
ஆக்குவது இல்லையாயின், அஞ்சல் என்ற அஃது உண்டு ‘; என்றே<br/>
‘வாக்கினின் மனத்தின் கையின் மற்று இனி நலியா வண்ணம்,<br/>
போக்குமின் விரைவின் ‘என்றான்; ‘உய்ந்தனம் ‘என்று போனார்.	            6.8.38 <br/>
<br/>
இராவணன் மந்திராலோசனை செய்தல் (6912-6914)<br/>
<br/>
6912. அரவ மாக் கடல் அஞ்சிய அச்சமும்<br/>
உரவு நல் அணை ஓட்டிய ஊற்றமும்<br/>
வரவும் நோக்கி இலங்கையர் மன்னவன்<br/>
இரவின் எண்ணிட வேறு இருந்தான் அரோ.	            6.8.39 <br/>
<br/>
6913.  வார் குலாம் முலை மாதரும் மைந்தரும்<br/>
ஆரும் நீங்க அறிஞரோடு ஏகினான்<br/>
‘சேர்க ‘என்னின் அல்லால் இளந்தென்றலும்<br/>
சார்கிலா நெடு மந்திர சாலையே.	            6.8.40 <br/>
<br/>
6914.  உணர்வு இல் நெஞ்சினர் ஊமர் ப்பொருள்<br/>
புணரும் கேள்வியர் அல்லர் பொறி இலர்<br/>
கொணரும் கூனர் குறளர் கொழுஞ்சுடர்<br/>
துணரும் நல்விளக்கு ஏந்தினர் சுற்றினார்.	            6.8.41 <br/>
<br/>
இராவணன் வினவுதல்<br/>
<br/>
6915.  ‘நணியர் வந்து மனிதர்; நமக்கு இனித்<br/>
துணியும் காரியம் யாது? ‘எனச் சொல்லினான்;<br/>
பணியும் தானவர் ஆதியர் பல் முடி<br/>
மணியினால் விளங்கும் மணித் தாளினான்.	            6.8.42 <br/>
<br/>
மாலியவான் கூறுதல் (6916-6920)<br/>
<br/>
6916.  கால வெம் கனல் போலும் கணைகளால்<br/>
வேலை வெந்து நடுங்கி வெயில் புரை<br/>
மாலை கொண்டு வணங்கியவாறு எலாம்<br/>
சூலம் என்ன என் நெஞ்சைத் தொளைக்குமால்.	            6.8.43 <br/>
<br/>
6917.  ‘கிழிபடக் கடல் கீண்டது; மாண்டது<br/>
மொழி படைத்த வலி ‘; என மூண்டது ஓர்<br/>
பழி படைத்த பெரும் பயத்து அன்னவன்<br/>
வழி கொடுத்தது என் உள்ளம் வருத்துமால்.	            6.8.44 <br/>
<br/>
6918.  படைத்த மால் வரை யாவும் பறித்து வேர்<br/>
துடைத்த வானர வீரர் தம் தோள்களைப்<br/>
புடைத்தவாறும் புணரியைப் போக்கு அற<br/>
அடைத்தவாறும் என் உள்ளத்து அடைத்தவால்.	            6.8.45 <br/>
<br/>
6919.  காந்து வெம் சின வீரர் கணக்கு இலார்<br/>
தாம் தம் ஆற்றலுக்கு ஏற்ற தரத் தர<br/>
வேந்த! வெற்பை ஒருவன் விரல்களால்<br/>
ஏந்தி இட்டது என் உள்ளத்தில் இட்டதால்.	            6.8.46 <br/>
<br/>
6920.  சுட்டவா கண்டும் தொல் நகர் வேலையைத்<br/>
தட்டவா கண்டும் தா அற்ற தவெ்வரைக்<br/>
கட்டவா கண்டும் கண் எதிரே வந்து<br/>
விட்டவா கண்டும் மேல் எண்ண வேண்டுமோ?	            6.8.47 <br/>
<br/>
இராவணன் மாலியவானைச் சினந்து கூறுதல்<br/>
<br/>
6921.  என்று தாயைப் பயந்தோன் இயம்பலும்<br/>
தின்று வாயை விழிவழித் தீ உக<br/>
‘நன்று நன்று நம் மந்திரம் நன்று ‘எனா<br/>
‘என்றும் வாழ்தி இளவலொடு ஏகு ‘என்றான்.	            6.8.48 <br/>
<br/>
மாலியவான் மௌனமுறச் சேனைத் தலைவன்  கூறுதல் (6922-6925)<br/>
<br/>
6922.  ஈனமேகொல் இதம்? என எண்ணுறா<br/>
மோனம் ஆகி இருந்தனன் முற்றினான்;<br/>
ஆன காலை அடியின் இறைஞ்சிய<br/>
சேனை நாதன் இனையன செப்பினான்.	            6.8.49 <br/>
<br/>
6923.  கண் வயம்தர வேலை கடந்த அத்<br/>
திண்மை ஒன்றும் அலால் திசை காவலர்<br/>
எண்மரும் இவற்கு ஏவல் செய்கின்ற அவ்<br/>
உண்மை ஒன்றும் உணர்ந்திலை போலுமால்.	            6.8.50 <br/>
<br/>
6924. கூசி வானரர் குன்று கொடுங்கடல்<br/>
வீசினார் எனும் வீரம் விளம்புவாய்<br/>
ஊசி வேரோடும் ஓங்கலை ஓங்கிய<br/>
ஈசனோடும் எடுத்ததும் இல்லையோ.	            6.8.51 <br/>
<br/>
6925.  அதுகொடு என் சில; ஆர் அமர் மேல் இனி<br/>
மதி கெடும் தகையோர் வந்து நாம் உறை<br/>
பதி புகுந்தனர் தம்மைப் படுப்பது ஓர்<br/>
விதி கொடு உந்த விளைந்ததுதான் என்றான்.	            6.8.52 <br/>
<br/>
வாயில் காவலன் இராவணனிடம் ஒற்றர்  வரவு தரெிவித்தல்<br/>
<br/>
6926.  முற்றும் மூடிய கஞ்சுகன் மூட்டிய<br/>
வெற்று அனல் பொழி கண்ணினன் வேத்திரம்<br/>
பற்றும் அம் கையினன் படிகாரன் நின்று<br/>
‘ஒற்றர் வந்தனர் ‘என்ன உணர்த்தினான்.	            6.8.53 <br/>
<br/>
இராவணன் கட்டளையால் ஒற்றர்  இராவணனை யடைதல்<br/>
<br/>
6927.  வாயில் காவலன் கூற வயங்கு எரி<br/>
மேய வெங்கண் விறல் கொள் இராக்கதர்<br/>
நாயகன் ‘புகுத்து இங்கு ‘என ‘நன்று ‘எனப்<br/>
போய் அவன் புகுத்தப் புகுந்தார் அரோ.	            6.8.54 <br/>
<br/>
ஒற்றர் இராவணனை வணங்குதல்<br/>
<br/>
6928.  மனைக்கண் வந்து அவன் பாதம் வணங்கினார்<br/>
பனைக்கை வன்குரங்கின் படர் சேனையை<br/>
நினைக்குந்தோறும் திடுக்கிடும் நெஞ்சினார்<br/>
கனைக்குந்தோறும் உதிரங்கள் கக்குவார்.	            6.8.55 <br/>
<br/>
இராவணன் ஒற்றர்பால் வானரப்படையளவு முதலியவற்றை வினவுதல்<br/>
<br/>
6929.  ‘வெள்ள வாரி விரிவொடு அவ் வீடணத்<br/>
தள்ளவாரி நிலைமையும் தாபதர்<br/>
உள்ளவாறும் மின் ‘என்றான்; உயிர்<br/>
கொள்ள வாய் வெருவும் கொடுங் கூற்று அனான்.	            6.8.56 <br/>
<br/>
ஒற்றர் கூறுதல் (6930-6938)<br/>
<br/>
6930.  அடியம் அந்நெடுஞ் சேனையை ஆசையால்<br/>
முடிய நோக்கலுற்றோம்; முதுவேலையின்<br/>
படியை நோக்கி அவ் வானம் படர்குறும்<br/>
கடிய வேகக் கலுழனில் கண்டிலம்.	            6.8.57 <br/>
<br/>
6931.  நுவல யாம் வரவேண்டிய நோக்கதோ<br/>
கவலை வேலை எனும் கரை காண்கிலாது<br/>
அவலம் எய்தி அடைத்துழி ஆர்த்து எழும்<br/>
துவலையே வந்து சொல்லியது இல்லையோ?	            6.8.58 <br/>
<br/>
6932.  ‘எல்லை நோக்கவும் எய்தில தாம் ‘எனும்<br/>
சொல்லை நோக்கிய மானிடன் தோள் எனும்<br/>
கல்லை நோக்கிக் கணைகளை நோக்கித் தன்<br/>
வில்லை நோக்கலும் வெந்தது வேலையே.	            6.8.59 <br/>
<br/>
6933.  தார் உலாம் மணி மார்ப! நின் தம்பியே<br/>
தேர் உலாவு கதிரும் திரிந்து தன்<br/>
பேர் உலாவும் அளவினும் பெற்றனன்<br/>
நீர் உலாவும் இலங்கை நெடுந்திரு	            6.8.60 <br/>
<br/>
6934.  சேது பந்தனம் செய்தனன் என்றது இப்<br/>
போது வந்த புது வலியோ? ஒரு<br/>
தூது வந்தவன் தோள் வலி சொல்லிய<br/>
ஏது அந்தம் இலாத இருக்கவே.	            6.8.61 <br/>
<br/>
6935.  மருந்து தேவர் அருந்திய மாலைவாய்<br/>
இருந்த தானவர் தம்மை இரவி முன்<br/>
பெருந்திண் மாயற்கு உணர்த்திய பெற்றியில்<br/>
தரெிந்து காட்டினன் நும்பி சினத்தினால்.	            6.8.62 <br/>
<br/>
6936.  பற்றி வானர வீரர் பனைக் கையால்<br/>
எற்றி எங்களையே நெடுந் தோள் உறச்<br/>
சுற்றி ஈர்த்து அலைத்துச் சுடர்போல் ஒளிர்<br/>
வெற்றி வீரற்குக் காட்டி விளம்பினான்.	            6.8.63 <br/>
<br/>
6937.  “‘சரங்கள் இங்கு இவற்றால் பண்டு தான் உடை<br/>
வரங்கள் சிந்துவென் ‘என்றனன்; மற்று எமைக்<br/>
குரங்கு அலாமை தரெிந்தும் அக் கொற்றவன்<br/>
இரங்க உய்ந்தனம்; ஈது எங்கள் ஒற்று “ என்றார்.	            6.8.64 <br/>
<br/>
6938.  மற்றும் யாவையும் வாய்மைய வானவன்<br/>
சொற்ற யாவையும் சோர்வு இன்றிச் சொல்லினார்<br/>
‘குற்றம் யாவையும் கோெளாடு நீங்குக;<br/>
இற்றை நாள் முதல் ஆயு உண்டாக ‘என்றார்	            6.8.65<br/>
------------------<br/>
<br/>
6.9    இலங்கை காண் படலம்  (6939 - 6986 ) <br/>
<br/>
இராவணன் வினவச் சேனை காப்பாளன் சொல்லத் தொடங்குதல்<br/>
<br/>
6939.  வைதனெக் கொல்லும் வில் கை மானிடர், மகர நீரை<br/>
நொய்தினின் அடைத்து, மானத் தானையான் நுவன்ற நம் ஊர்<br/>
எய்தினர் என்ற போதின், வேறு இனி எண்ண வேண்டும்<br/>
செய்திறன் உண்டோ? என்ன, சேனை காப்பாளன் செப்பும்.	            6.9.1 <br/>
<br/>
சேனை காவலன் மறுமொழி (6940-6943)<br/>
<br/>
6940.  ‘விட்டனை மாதை என்ற போதினும், “வெருவி, வேந்தன்<br/>
பட்டது ‘‘ என்று இகழ்வர் விண்ணோர்; பற்றி இப்பகையைத் தீர,<br/>
ஒட்டல் ஆம் போரில் ஒன்னார் ஒட்டினும், உம்பி ஒட்டான்;<br/>
கிட்டிய போது, செய்வது என்? இனிக் கிளத்தல் வேண்டும்.	            6.9.2 <br/>
<br/>
6941.  ஆண்டு சென்று அரிகேளாடு மனிசரை அமரில் கொன்று<br/>
மீண்டு நம் இருக்கை சேர்தும் என்பது மேல் கொண்டோமேல்,<br/>
ஈண்டு வந்து இறுத்தார் என்னும் ஈது அலாது உறுதி உண்டோ?<br/>
வேண்டியது எய்தப் பெற்றால் வெற்றியின் விழுமிது அன்றோ!	            6.9.3 <br/>
<br/>
6942.  ஆயிரம் வெள்ளம் ஆன அரக்கர்தம் தானை ஐய!<br/>
தேயினும் ஊழி நூறு வேண்டுமால்; சிறுமை என்னோ?<br/>
நாயினம் சீயம் கண்டதாம் என நடப்பது அல்லால்<br/>
நீ உருத்து எழுந்த போது, குரங்கு எதிர் நிற்பது உண்டோ?	            6.9.4 <br/>
<br/>
6943.  வந்தவர், தானையோடு மறிந்து மாக் கடலில் வீழ்ந்து<br/>
சிந்தினர் இரிந்து போகச் சேனையும் யானும் சென்று,<br/>
வெம் தொழில் புரியும் ஆறு காணுதி; விடை ஈக என்னா,<br/>
இந்திரன் முதுகு கண்ட இராவணற்கு ஏய்ந்த சொன்னான்.	            6.9.5 <br/>
<br/>
மாலியவான் அறிவுரை (6944-6954)<br/>
<br/>
6944.  மதி நெறி அறிவு சான்ற மாலியவான், “ நல் வாய்மை<br/>
பொது நெறி நிலையது ஆகப் புணர்த்துதல் புலமை ‘என்னா,<br/>
‘விதி நெறி நிலையது ஆக விளம்புகின்றோரும், மீண்டு<br/>
செது நெறி நிலையினாரே ‘ என்பது தரெியச் சொல்லும்.	            6.9.6 <br/>
<br/>
6945.  “‘பூசற்கு முயன்று நம்பால், பொரு திரைப் புணரி வேலித்<br/>
தேசத்துக்கு இறைவன் ஆன தசெரதன் சிறுவனாகி,<br/>
மாசு அற்ற சோதி வெள்ளத்து உச்சியின் வரம்பில் தோன்றும்<br/>
ஈசற்கும் ஈசன் வந்தான் ‘‘ என்பதோர் வார்த்தை இட்டார்.	            6.9.7 <br/>
<br/>
6946.  அன்னவற்கு இளவல் தன்னை, “அருமறை, ‘பரம் ‘என்று ஓதும்<br/>
நல்நிலை நின்று, தீர்ந்து, நவை இலா உயிர்கள் தோறும்<br/>
தொல்நிலை பிரிந்தான் என்னப் பலவகை நின்ற தூயோன்<br/>
இன் அணை ‘‘ என்ன யாரும் இயம்புவர்; ஏது யாதோ?	            6.9.8 <br/>
<br/>
6947.  “‘அவ்வவர்க்கு அமைந்த வில்லும், குலவரை அவற்றின் ஆன்ற<br/>
வெவ் வலி வேறு வாங்கி, விரிஞ்சனே விதித்த, மேல் நாள்;<br/>
செவ் வழி நாணும், சேடன்; தரெிகணை ஆகச் செய்த<br/>
கவ்வு அயில், கால நேமிக் கணக்கையும் கடந்தது ‘‘ என்பார்.	            6.9.9 <br/>
<br/>
6948. “‘வாலி மா மகன் வந்தானை, “வானவர்க்கு இறைவன் “ என்றார்;<br/>
நீலனை, ‘உலகம் உண்ணும் நெருப்பினுக்கு அரசன் “ என்றார்;<br/>
காலனே ஒக்கும் தூதன் “காற்று எனும் கடவுள் “ என்றார்;<br/>
மேலும் ஒன்று த்தார் : “அன்னான் விரிஞ்சன் ஆம் இனிமேல்“ என்றார்.	            6.9.10 <br/>
<br/>
6949.  “‘அப்பதம் அவனுக்கு ஈந்தான், அரக்கர் வேர் அறுப்பதாக<br/>
இப்பதி எய்தினான் அவ் இராமன் ‘‘ என்று எவரும் சொன்னார்;<br/>
ஒப்பினால் க்கின்றாரோ? உண்மையே உணர்த்தினாரோ?<br/>
செப்பி என்? “குரங்காய் வந்தார் தனித்தனி தேவர் ‘என்றார்.	            6.9.11 <br/>
<br/>
6950.  ‘ஆயது தரெிந்தோர், தங்கள் அச்சமோ? அறிவோ? ‘யார்க்கும்<br/>
சேயவள், ‘எளியள் ‘என்னா, சிந்தையின் இகழல் அம்மா!<br/>
“தூயவள் அமிழ்தினோடும் தோன்றினாள், என்றும் தோன்றாத்<br/>
தாய் அவள், உலகுக்கு எல்லாம் ‘‘ என்பதும், சாற்றுகின்றார்.	            6.9.12 <br/>
<br/>
6951.  “‘கானிடை வந்ததேயும் வானவர் கடாவவேயாம்;<br/>
மீன் உடை அகழி வேலை விலங்கல் மேல் இலங்கை வேந்தன்<br/>
தானுடை வரத்தை எண்ணி, தருமத்தின் தலைவர் தாமே<br/>
மானுட வடிவம் கொண்டார் ‘‘ என்பது ஓர் வார்த்தை இட்டார்.	            6.9.13 <br/>
<br/>
6952.  “ஆயிரம் உற்பாதங்கள் ஈங்கு உள அடுத்த “ என்றார்;<br/>
“தாயினும் உயிர்க்கு நல்லாள் இருந்துழி அறிய, தக்கோன்<br/>
ஏயின தூதன் எற்ற, பற்று விட்டு, இலங்கைத் தயெ்வம்<br/>
போயினது ‘‘ என்றும் சொன்னார்; ‘‘புகுந்தது போரும் ‘‘ என்றார்.	            6.9.14 <br/>
<br/>
6953.  “‘அம்பினுக்கு இலக்கம் ஆவார் அரசொடும் அரக்கர் ‘என்ன,<br/>
நம் பரத்து அடங்கும் மெய்யன், நாவினில் பொய் இலாதான்,<br/>
உம்பர் மந்திரிக்கும் மேலா ஒரு முழம் உயர்ந்த ஞானத்<br/>
தம்பியே சாற்றிப் போனான் ‘‘ என்பதும் சமையச் சொன்னார்.	            6.9.15 <br/>
<br/>
6954.  ‘ஈது எலாம் உணர்ந்தேன் ஆயும், என்குலம் இறுதி உற்றது<br/>
ஆதியின் இவனால் என்றும், உன்தன் மேல் அன்பினாலும்,<br/>
வேதனை நெஞ்சின் எய்த, வெம்பி, யான் விளைவ சொன்னேன்,<br/>
சீதையை விடுதி ஆயின், தீரும் இத்தீமை ‘என்றான்.	            6.9.16 <br/>
<br/>
மாலியவான் மொழிகளை இராவணன் இகழ்ந்துரைத்தல் (6955-6960)<br/>
<br/>
6955.  ‘மற்று எலாம் நிற்க, வந்த மனிதர் வானரங்கள், வானில்<br/>
இற்றை நாள் அளவும் நின்ற இமையவர் என்னும் தன்மை<br/>
சொற்றவாறு அன்றியேயும், “தோற்றி நீ “ என்றும் சொன்னாய்<br/>
கற்றவா நன்று போ ‘என்று, இனையன கழறல் உற்றான்.	            6.9.17 <br/>
<br/>
6956.  ‘பேதை மானிடவரோடு குரங்கு அல, பிறவே ஆக,<br/>
பூதல வரைப்பின் நாகர் புரத்தின் அப்புறத்தது ஆக,<br/>
காது வெஞ்செரு வேட்டு, என்னைக் காந்தினர் கலந்த போதும்,<br/>
சீதைதன் திறத்தின் ஆயின், அமர்த் தொழில் திறம்புவேனோ?	            6.9.18 <br/>
<br/>
6957.  ‘ஒன்று அல, பகழி, என் கைக்கு உரியன; உலகம் எல்லாம்<br/>
வென்றன; ஒருவன் செய்த வினையினும் வலிய; “வெம்போர்<br/>
முன்தருக ‘என்ற தேவர் முதுகு புக்கு அமரில் முன்னம்<br/>
சென்றன; இன்று வந்த குரங்கின்மேல் செல்கலாவோ?	            6.9.19 <br/>
<br/>
6958.  ‘சூலம் ஏய் தடக் கை அண்ணல் தானும், ஓர் குரங்காய்த் தோன்றி<br/>
ஏலுமேல், இடைவது அல்லால் என்செய வல்லன் என்னை?<br/>
வேலை நீர் கடைந்த மேல் நாள் உலகு எலாம் வெருவ வந்த<br/>
ஆலமோ விழுங்க, என் கை அயில் முகப் பகழி? அம்மா!	            6.9.20 <br/>
<br/>
6959.  ‘அறிகிலை போலும், ஐய! அமர் எனக்கு அஞ்சிப் போன<br/>
எறி சுடர் நேமியான் வந்து ஏற்கிலும், என் கை வாளி,<br/>
பொறி பட, சுடர்கள் தீயப் போவன; போக்கு இலாத<br/>
மறி கடல் கடைய, வந்த மணிகொலாம், மார்பில் பூண?	            6.9.21 <br/>
<br/>
6960.  ‘கொற்ற வாள் இமையோர் கோமான் குரங்கினது உருவம் கொண்டால்,<br/>
அற்றை நாள், அவன்தான் விட்ட அயில் படை அறுத்து மாற்ற,<br/>
இற்ற வான் சிறைய ஆகி விழுந்து, மேல் எழுந்து வீங்காப்<br/>
பொற்றை மால் வரைகேளா, என் புயநெடும் பொருப்பும்? என்றான்.	            6.9.22 <br/>
<br/>
இருள் நீங்குதல்<br/>
<br/>
6961.  உள்ளமே தூது செல்ல உயிர் அனார் உறையுள் நாடும்<br/>
கள்ளம் ஆர் மகளிர் சோர, நேமிப் புள் கவற்சி நீங்க,<br/>
கொள்ளை பூண்டு அமரர் வைகும் குன்றையும் கொடிற்றில் கொண்ட<br/>
வெள்ள நீர் வடிந்தது என்ன, வீங்கு இருள் விடிந்தது அன்றே.	            6.9.23 <br/>
<br/>
கதிரவன் தோன்றுதல்<br/>
<br/>
6962.  இன்னது ஓர் தன்மைத்து ஆம் என்று எட்டியும் பார்க்க அஞ்சி,<br/>
பொன்மதில் புறத்து நாளும் போகின்றான், ‘போர் மேற்கொண்டு<br/>
மன்னவர்க்கு அரசன் வந்தான்; வலியமால் ‘என்று, தானும்<br/>
தொல் நகர் காண்பான் போல, கதிரவன் தோற்றம் செய்தான்.	            6.9.24 <br/>
<br/>
இராமன் தன் பரிவாரங்களுடன் சுவேலமலைமேல்  ஏறுதல்<br/>
<br/>
6963.  ‘அருந்ததி அனைய நங்கை அவ் வழி இருந்தாள் ‘என்று<br/>
பொருந்திய காதல் தூண்ட, பொன் நகர் காண்பான் போல,<br/>
பெருந் துணை வீரர் சுற்ற, தம்பியும் பின்பு செல்ல,<br/>
இருந்த மா மலையின் உச்சி ஏறினன் இராமன், இப்பால்.	            6.9.25 <br/>
<br/>
மலைமேல் ஏறிய இராமனது தோற்றப் பொலிவு  (6964-6967)<br/>
<br/>
6964.  செரு மலி வீரர் எல்லாம் சேர்ந்தனர் மருங்கு செல்ல,<br/>
இரு திறல் வேந்தர் தாங்கும் இணை நெடுங் கமலக் கையான்,<br/>
பொரு வலி வய வெஞ்சீயம் யாவையும் புலியும் சுற்ற,<br/>
அரு வரை இவர்வது ஆங்கு ஓர் அரி அரசு அனையன் ஆனான்.	            6.9.26 <br/>
<br/>
6965.  கதம் மிகுந்து இரைத்துப் பொங்கும் கனைகடல் உலகம் எல்லாம்<br/>
புதைவு செய் இருளின் பொங்கும் அரக்கர்தம் புரமும், பொற்பும்,<br/>
சிதைவு செய் குறியைக் காட்டி வடதிசைச் சிகரக் குன்றின்,<br/>
உதயம் அது ஒழியத் தோன்றும், ஒரு கரு ஞாயிறு ஒத்தான்.	            6.9.27 <br/>
<br/>
6966.  துமிலத் திண் செருவின் வாளிப் பெரு மழை சொரியத் தோன்றும்<br/>
விமலத் திண் சிலையன், ஆண்டு ஓர் வெற்பினை மேய வீரன்,<br/>
அமலத் திண் கரமும் காலும் வதனமும் கண்ணும் ஆன,<br/>
கமலத் திண் காடு பூத்த காள மா மேகம் ஒத்தான்.	            6.9.28 <br/>
<br/>
6967.  மல் குவடு அனைய திண் தோள் மானவன், மானம் இல்லாக்<br/>
கல் குவடு அடுக்கி வாரிக் கடலினைக் கடந்த காட்சி<br/>
நல் குவடு அனைய வீரர் ஈட்டத்தின் நடுவண் நின்றான்,<br/>
பொன் குவட்டு இடையே தோன்றும் மரகதக் குன்றம் போன்றான்.	            6.9.29 <br/>
<br/>
மலைமேல் நின்று இலங்கை நகரத்தினைக்கண்ட இராமன் அதன் எழில்மிக்க பலவகைக் காட்சிகளையும் இலக்குவனுக்கு எடுத்துரைத்தல்<br/>
<br/>
6968.  அணை நெடுங் கடலில் தோன்ற, ஆறிய சீற்றத்து ஐயன்,<br/>
பிணை நெடுங் கண்ணி என்னும் இன்னுயிர் பிரிந்த பின்னை,<br/>
துணை பிரிந்து அயரும் அன்றில் சேவலின் துளங்குகின்றான்,<br/>
இணை நெடுங் கமலக் கண்ணால் இலங்கையை எய்தக் கண்டான்.	            6.9.30 <br/>
<br/>
இராமன் இலங்கையின் எழில்கண்டு இலக்குவனுக்குக் காட்டுதல் (6969-6985)<br/>
<br/>
6969.  ‘நம் திரு நகரே ஆதி வேறு உள நகர்கட்கு எல்லாம்<br/>
வந்த பேர் உவமை கூறி வழுத்துவான் அமைந்த காலை,<br/>
இந்திரன் இருக்கை என்பர்; இலங்கையை எடுத்துக் காட்டார்;<br/>
அந்தரம் உணர்தல் தேற்றார், அருங் கவிப் புலவர் அம்மா!	            6.9.31 <br/>
<br/>
6970.  பழுது அற விளங்கும் செம்பொன் தலத்திடைப் பரிதி நாண<br/>
முழுது எரி மணியின் செய்து முடிந்தன, முனைவராலும்<br/>
எழுத அருந் தகைய ஆய மாளிகை, இயையச் செய்த<br/>
தொழில் தரெிகிலவால், தங்கண் சுடர்மணிக் கற்றை சுற்ற.	            6.9.32 <br/>
<br/>
6971.  விரிகின்ற கதிர ஆகி, மிளிர்கின்ற மணிகள் வீச,<br/>
சொரிகின்ற சுடரின் சும்மை விசும்புறத் தொடரும் தோற்றம்,<br/>
அரி வென்ற வெற்றி ஆற்றல் மாருதி மடுத்த தீயால்<br/>
எரிகின்றது ஆயே காண், இக் கொடி நகர் இருந்தது இன்னும்.	            6.9.33 <br/>
<br/>
6972.  ‘மாசு அடப் பரந்த மான மரகதத் தலத்து வைத்த<br/>
காசு இடைச் சமைந்த மாடம், கதிர்த் தழைக் கற்றை சுற்ற<br/>
ஆசு அறக் குயின்ற வெள்ளி அகல்மனை அன்னம் ஆக,<br/>
பாசடைப் பொய்கை பூத்த பங்கயம் நிகர்ப்ப பாராய்!	            6.9.34 <br/>
<br/>
6973.  தீச் சிகை சிவணுஞ் சோதிச் செம்மணி செறியச் செய்த<br/>
தூச் சுடர் மாடம் ஈண்டித் துறுதலால், கருமை தோன்றா<br/>
மீச் செலும் மேகம் எல்லாம், விரிசுடர் இலங்கை வேவ,<br/>
காய்ச்சிய இரும்பு மானச் சேந்து ஒளி கஞல்வ, காணாய்.	            6.9.35 <br/>
<br/>
6974.  வில் படி திரள் தோள் வீர! நோக்குதி வெங் கண் யானை<br/>
அல் படி நிறத்த வேனும், ஆடகத் தலத்தை ஆழ,<br/>
கல் படி வயிரத் திண் கால் நகங்களின் கல்லி, கையால்<br/>
பொன் பொடி மெய்யின் வீசி, பொன் மலை என்னப் போவ.	            6.9.36 <br/>
<br/>
6975.  ‘பூசல் வில் குமர! நோக்காய் புகர் அற விளங்கும் பொற்பின்<br/>
காசுடைக் கதிரின் கற்றைக் கால்களால் கதுவு கின்ற<br/>
வீசு பொன் கொடிகள் எல்லாம், விசும்பினின் விரிந்த மேக<br/>
மாசு அறத் துடைத்து, அவ் வானம் விளக்குவ போல்வ மாதோ!	            6.9.37 <br/>
<br/>
6976.  நூல் படத் தொடர்ந்த பைம் பொன் சித்திரம் நுனித்த பத்திக்<br/>
கோல் படு மனைகள் ஆய குலமணி எவையும் கூட்டி,<br/>
சால் படுத்து அரக்கன் மாடத் தனி மணி நடுவண் சார்த்தி,<br/>
மால் கடற்கு இறைவன் பூண்ட மாலை போன்று உளது இம் மூதூர்.	            6.9.38 <br/>
<br/>
6977.  நல் நெறி அறிஞ! நோக்காய் நளி நெடுந் தரெுவின் நாப்பண்<br/>
பல் மணி மாடப் பத்தி நிழல் படப் படர்வ, பண்பால்<br/>
தம் நிறம் தரெிகிலாத, ஒரு நிறம் சார்கிலாத,<br/>
இன்னது ஓர் குலத்த என்று புலப்படா, புரவி எல்லாம்.	            6.9.39 <br/>
<br/>
6978.  ‘வீர! நீ பாராய் மெல்லென் பளிங்கினால் விளங்குகின்ற;<br/>
மாரனும் மருளச் செய்த மாளிகை, மற்றோர் சோதி<br/>
சேர்தலும் தரெிவ; அன்றேல், தரெிகில; தரெிந்த காட்சி<br/>
நீரினால் இயன்ற என்ன நிழல் எழுகின்ற நீர.	            6.9.40 <br/>
<br/>
6979.  ‘கோல்நிறக் குனிவில் செங்கைக் குமரனே! குளிர் வெண் திங்கள்<br/>
கால் நிறக் கதிரின் கற்றை தறெ்றிய அனைய காட்சி<br/>
வால் நிறத் தரளப் பந்தர், மரகதம் நடுவண் வைத்த,<br/>
பால் நிறப் பரவை வைகும் பரமனை நிகர்ப்ப, பாராய்.	            6.9.41 <br/>
<br/>
6980.  ‘கோள் அவாவு அரி ஏறு அன்ன குரிசிலே! கொள்ள நோக்காய்<br/>
நாள் அவாம் மின்தோய் மாடத்து உம்பர், ஓர் நாகர் பாவை,<br/>
காள வார் உறையின் வாங்கும் கண்ணடி, விசும்பில் கவ்வி<br/>
வாள் அரா விழுங்கிக் காலும் மதியினை நிகர்த்த வண்ணம்.	            6.9.42 <br/>
<br/>
6981.  ‘கொற்ற வான் சிலைக் கை வீர! கொடி மிடை மாடக் குன்றை<br/>
உற்ற வான் கழுத்தவான ஒட்டகம், அவற்றது உம்பர்ச்<br/>
செற்றிய மணிகள் ஈன்ற சுடரினைச் செக்காரத்தின்<br/>
கற்றை அம் தளிர்கள் என்னக் கவ்விய நிமிர்வ, காணாய்!	            6.9.43 <br/>
<br/>
6982.  ‘வாகை வெஞ் சிலைக்கை வீர! மலர்க்குழல் புலர்த்த, மாலைத்<br/>
தோகையர் இட்ட தூமத்து அகில் புகை முழுதும் சுற்ற,<br/>
வேக வெங் களிற்றின் வன் தோல் மெய்யுறப் போர்த்த தையல்<br/>
பாகனின் பொலிந்து தோன்றும் பவள மாளிகையைப் பாராய்!	            6.9.44 <br/>
<br/>
6983.  ‘காவலன் பயந்த வீரக் கார்முகக் களிறே! கற்ற<br/>
தேவர்தம் தச்சன் நீலக் காசினால் திருந்தச் செய்த,<br/>
ஈவது தரெியா உள்ளத்து இராக்கதர் ஈட்டி வைத்த<br/>
பாவ பண்டாரம் அன்ன செய் குன்றம் பலவும் பாராய்!	            6.9.45 <br/>
<br/>
6984.  ‘பிணை மதர்த்து அனைய நோக்கம் பாழ்பட, பிடியுண்டு, அன்பின்<br/>
துணைவரைப் பிரிந்து போந்து, மருங்கு எனத் துவளும் உள்ளப்<br/>
பணம் அயிர்ப்பு எய்தும் அல்குல் பாவையர், பருவம் நோக்கும்<br/>
கண மயில் குழுவின், நம்மைக் காண்கின்றார் தம்மைக் காணாய்!	            6.9.46 <br/>
<br/>
6985.  ‘நாழ் மலர்த் தரெியல் வீர! நம் படை காண, வானத்து<br/>
யாழ் மொழித் தரெிவை மாரும் மைந்தரும் ஏறுகின்றார்,<br/>
‘வாழ்வு இனிச் சமைந்தது அன்றே ‘ என்று மா நகரை எல்லாம்<br/>
பாழ் படுத்து இரியல் போவார் ஒக்கின்ற பரிசு பாராய்!	            6.9.47 <br/>
<br/>
வானர சேனையைக் காண எண்ணி, இராவணன் கோபுரத்தின் மேல்நிலையை அடைத்தல்<br/>
<br/>
6986.  இன்னவாறு இலங்கை தன்னை இளையவற்கு இராமன் காட்டி,<br/>
சொன்னவா சொல்லா வண்ணம் அதிசயம் தோன்றும் காலை,<br/>
அன்ன மா நகரின் வேந்தன், அரிக் குலப் பெருமை காண்பான்,<br/>
சென்னி வான் தடவும் செம்பொன் கோபுரத்து உம்பர்ச் சேர்ந்தான்.	            6.9.48<br/>
--------------------<br/>
<br/>
</ul>
<hr noshade=""/>
This file was last updated on10 September 2016. <br/>
Feel free to send corrections to the webmaster. <br/>
</body>
</body></html>
