
<!DOCTYPE HTML PUBLIC "-//W3C//DTD HTML 4.01 Transitional//EN"
  "http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2018 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>cuppiramaNiya pAratiyAr pATalkaL -tEciya kItangkaL(in unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body bgcolor="white" text="#800000">
</body><br/>
<center><img src="pmdr0.gif"/></center>
<hr noshade="" width="50%"/><br/>
<center><h3>cuppiramaNiya pAratiyAr pATalkaL <br/>
(tEciya kItangkaL)(in tamil script, Unicode/UTF-8 format)<br/><br/>
சி. சுப்ரமணிய பாரதியார் பாடல்கள்  <br/>
1. தேசிய கீதங்கள்<p>
</p></h3></center>
<hr noshade="" width="50%"/><br/>
<hr/><ul>
<strong>Acknowledgment:</strong> <br/>
Etext preparation in HTML and PDF format: Dr. K. Kalyanasundaram, Lausanne, Switzerland <br/>
This webpage presents tEciya kItangkaL of pArati in Tamil script  in Unicode encoding.<br/>
<br/>
<strong> © Project Madurai, 1998.</strong><br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<b><a href="http://www.projectmadurai.org/">https://www.projectmadurai.org/</a></b>
<br/>You are welcome to freely distribute this file, provided this header page is kept intact. </ul>
<hr noshade=""/><ul>
<h3><center><font color="red">சி. சுப்ரமணிய பாரதியார் பாடல்கள்  <br/>
1. தேசிய கீதங்கள் </font> </center></h3>
<b>
1. வந்தே மாதரம் </b><br/>
<br/>
ராகம் - நாதநாமக்கிரியை தாளம் - ஆதி <br/>
<br/>
பல்லவி <br/>
<br/>
வந்தே மாதரம் என்போம் - எங்கள் <br/>
மாநிலத் தாயை வணங்குதும் என்போம். (வந்தே) <br/>
<br/>
சரணங்கள் <br/>
<br/>
ஜாதி மதங்களைப் பாரோம் - உயர் <br/>
ஜன்மம்இத் தேசத்தில் எய்தின ராயின் <br/>
வேதிய ராயினும் ஒன்றே - அன்றி <br/>
வேறு குலத்தின ராயினும் ஒன்றே (வந்தே) <br/>
<br/>
ஈனப் பறையர்க ளேனும் அவர் <br/>
எம்முடன் வாழ்ந்திங் கிருப்பவர் அன்றோ? <br/>
சீனத் தராய்விடு வாரோ? - பிற <br/>
தேசத்தர் போற்பல தீங்கிழைப் பாரோ? (வந்தே) <br/>
<br/>
ஆயிரம் உண்டிங்கு ஜாதி - எனில் <br/>
அன்னியர் வந்து புகல்என்ன நீதி? - ஓர் <br/>
தாயின் வயிற்றில் பிறந்தோர் - தம்முள் <br/>
சண்டைசெய் தாலும் சகோதரர் அன்றோ? (வந்தே) <br/>
<br/>
ஒன்று பட்டால் உண்டு வாழ்வே - நம்மில் <br/>
ஒற்றுமை நீங்கில் அனைவர்க்கும் தாழ்வே <br/>
நன்றிது தேர்ந்திடல் வேண்டும் - இந்த <br/>
ஞானம் வந்தாற்பின் நமக்கெது வேண்டும்? (வந்தே) <br/>
<br/>
எப்பதம் வாய்த்திடு மேனும் - நம்மில் <br/>
யாவர்க்கும் அந்த நிலைபொது வாகும் <br/>
முப்பது கோடியும் வாழ்வோம் - வீழில் <br/>
முப்பது கோடி முழுமையும் வீழ்வோம் (வந்தே) <br/>
<br/>
புல்லடி மைத்தொழில் பேணிப் - பண்டு <br/>
போயின நாட்களுக் கினிமனம் நாணித் <br/>
தொல்லை இகழ்ச்சிகள் தீர - இந்தத் <br/>
தொண்டு நிலைமையைத் தூவென்று தள்ளி (வந்தே) <br/>
----- <br/>
<br/>
2. ஜய வந்தே மாதரம் <br/>
<br/>
ராகம் - ஹிந்துஸ்தானி பியாக் தாளம் - ஆதி <br/>
<br/>
பல்லவி <br/>
<br/>
வந்தே மாதரம் - ஜய <br/>
வந்தே மாதரம். <br/>
<br/>
சரணங்கள் <br/>
<br/>
ஜயஜய பாரத ஜயஜய பாரத <br/>
ஜயஜய பாரத ஜயஜய ஜயஜய (வந்தே) <br/>
<br/>
ஆரிய பூமியில் நாரிய ரும் நர <br/>
சூரிய ரும்சொலும் வீரிய வாசகம் (வந்தே) <br/>
<br/>
நொந்தே போயினும் வெந்தே மாயினும் <br/>
நந்தே சத்தர்உ வந்தே சொல்வது (வந்தே) <br/>
<br/>
ஒன்றாய் நின்றினி வென்றா யினுமுயிர் <br/>
சென்றா யினும்வலி குன்றா தோதுவம். (வந்தே) <br/>
------ <br/>
<br/>
3. நாட்டு வணக்கம் <br/>
<br/>
ராகம் - காம்போதி தாளம் - ஆதி <br/>
<br/>
எந்தையும் தாயும் மகிழ்ந்து குலாவி <br/>
இருந்ததும் இந்நாடே - அதன் <br/>
முந்தையர் ஆயிரம் ஆண்டுகள் வாழ்ந்து <br/>
முடிந்ததும் இந்நாடே - அவர் <br/>
சிந்தையில் ஆயிரம் எண்ணம் வளர்ந்து <br/>
சிறந்ததும் இந்நாடே - இதை <br/>
வந்தனை கூறி மனத்தில் இருத்திஎன் <br/>
வாயுற வாழ்த்தேனோ? - இதை <br/>
வந்தே மாதரம், வந்தே மாதரம் <br/>
என்று வணங்கேனோ? <br/>
<br/>
இன்னுயிர் தந்தெமை ஈன்று வளர்த்து, அருள் <br/>
ஈந்ததும் இந்நாடே - எங்கள் <br/>
அன்னையர் தோன்றி மழலைகள் கூறி <br/>
அறிந்ததும் இந்நாடே - அவர் <br/>
கன்னிய ராகி நிலவினி லாடிக் <br/>
களித்ததும் இந்நாடே - தங்கள் <br/>
பொன்னுடல் இன்புற நீர்விளை யாடி, இல் <br/>
போந்ததும் இந்நாடே - இதை <br/>
வந்தே மாதரம், வந்தே மாதரம் <br/>
என்று வணங்கேனோ? <br/>
<br/>
மங்கைய ராயவர் இல்லறம் நன்கு <br/>
வளர்த்ததும் இந்நாடே - அவர் <br/>
தங்க மதலைகள் ஈன்றமு தூட்டித் <br/>
தழுவிய திந்நாடே - மக்கள் <br/>
துங்கம் உயர்ந்து வளர்கெனக் கோயில்கள் <br/>
சூழ்ந்ததும் இந்நாடே - பின்னர் <br/>
அங்கவர் மாய அவருடற் பூந்துகள் <br/>
ஆர்ந்ததும் இந்நாடே - இதை <br/>
வந்தே மாதரம், வந்தே மாதரம் <br/>
என்று வணங்கேனோ? <br/>
----- <br/>
<br/>
4. பாரத நாடு <br/>
<br/>
ராகம் - இந்துஸ்தானி தாளம் - தோடி <br/>
<br/>
பல்லவி <br/>
<br/>
பாருக்குள்ளே நல்ல நாடு - எங்கள் <br/>
பாரத நாடு. <br/>
<br/>
சரணங்கள் <br/>
<br/>
ஞானத்தி லேபர மோனத்திலே - உயர் <br/>
மானத்தி லேஅன்ன தானத்திலே <br/>
கானத்தி லேஅமு தாக நிறைந்த <br/>
கவிதையி லேஉயர் நாடு - இந்தப் (பாருக்) <br/>
<br/>
தீரத்தி லேபடை வீரத்திலே - நெஞ்சில் <br/>
ஈரத்தி லேஉப காரத்திலே <br/>
சாரத்தி லேமிகு சாத்திரங் கண்டு <br/>
தருவதி லேஉயர் நாடு - இந்தப் (பாருக்) <br/>
<br/>
நன்மையி லேஉடல் வன்மையிலே - செல்வப் <br/>
பன்மையி லேமறத் தன்மையிலே <br/>
பொன்மயி லொத்திடும் மாதர்தம் கற்பின் <br/>
புகழினி லேஉயர் நாடு - இந்தப் (பாருக்) <br/>
<br/>
ஆக்கத்தி லேதொழில் ஊக்கத்திலே - புய <br/>
வீக்கத்தி லேஉயர் நோக்கத்திலே <br/>
காக்கத் திறல்கொண்ட மல்லர்தம் சேனைக் <br/>
கடலினி லேஉயர் நாடு - இந்தப் (பாருக்) <br/>
<br/>
வண்மையி லேஉளத் திண்மையிலே - மனத் <br/>
தண்மையி லேமதி நுண்மையிலே <br/>
உண்மையி லேதவ றாத புலவர் <br/>
உணர்வினி லேஉயர் நாடு - இந்தப் (பாருக்) <br/>
<br/>
யாகத்தி லேதவ வேகத்திலே - தனி <br/>
யோகத்தி லேபல போகத்திலே <br/>
ஆகத்தி லேதெய்வ பக்திகொண் டார்தம் <br/>
அருளினி லேஉயர் நாடு - இந்தப் (பாருக்) <br/>
<br/>
ஆற்றினி லேசுனை யூற்றினிலே - தென்றல் <br/>
காற்றினி லேமலைப் பேற்றினிலே <br/>
ஏற்றினி லேபயன் ஈந்திடுங் காலி <br/>
இனத்தினி லேஉயர் நாடு - இந்தப் (பாருக்) <br/>
<br/>
தோட்டத்தி லேமரக் கூட்டத்திலே - கனி <br/>
ஈட்டத்தி லேபயிர் ஊட்டத்திலே <br/>
தேட்டத்தி லேஅடங் காத நதியின் <br/>
சிறப்பினி லேஉயர் நாடு - இந்தப் (பாருக்)) <br/>
---- <br/>
<br/>
5. பாரத தேசம் <br/>
<br/>
ராகம் - புன்னாகவராளி <br/>
<br/>
பல்லவி <br/>
<br/>
பாரத தேசமென்று பெயர்சொல்லு வார் - மிடிப் <br/>
பயங்கொல்லு வார்துயர்ப் பகைவெல்லு வார். <br/>
<br/>
சரணங்கள் <br/>
<br/>
வெள்ளிப் பனிமலையின் மீதுலவு வோம் - அடி <br/>
மேலைக் கடல்முழுதும் கப்பல் விடுவோம் <br/>
பள்ளித் தலமனைத்தும் கோயில் செய்கு வோம், எங்கள் <br/>
பாரத தேசமென்று தோள்கொட்டுவோம். (பாரத) <br/>
<br/>
சிங்களத் தீவினுக்கோர் பாலம் அமைப்போம், <br/>
சேதுவை மேடுறுத்தி வீதி சமைப்போம் <br/>
வங்கத்தில் ஓடிவரும் நீரின் மிகையால் <br/>
மையத்து நாடுகளில் பயிர்செய்குவோம். (பாரத) <br/>
<br/>
வெட்டுக் கனிகள் செய்து தங்கம் முதலாம் <br/>
வேறு பலபொருளும் குடைந் தெடுப்போம், <br/>
எட்டுத் திசைகளிலுஞ் சென்றிவை விற்றே <br/>
எண்ணும் பொருளனைத்தும் கொண்டு வருவோம். (பாரத) <br/>
<br/>
முத்துக் குளிப்பதொரு தென் கடலிலே, <br/>
மொய்த்து வணிகர்பல நாட்டினர்வந்தே, <br/>
நத்தி நமக்கினிய பொருள் கொணர்ந்தே <br/>
நம்மருள் வேண்டுவது மேற்க ரையிலே. (பாரத) <br/>
<br/>
சிந்து நதியின்மிசை நிலவினி லே <br/>
சேர நன்னாட்டிளம் பெண்களுட னே <br/>
சுந்தரத் தெலுங்கினிற் பாட்டிசைத்துத் <br/>
தோணிக ளோட்டிவிளை யாடிவரு வோம். (பாரத) <br/>
<br/>
கங்கை நதிப்புறத்துக் கோதுமைப் பண்டம் <br/>
காவிரி வெற்றிலைக்கு மாறுகொள்ளு வோம் <br/>
சிங்க மராட்டியர்தம் கவிதை கொண்டு <br/>
சேரத்துத் தந்தங்கள் பரிசளிப்போம். (பாரத) <br/>
<br/>
காசி நகர்ப்புலவர் பேசும் உரை தான் <br/>
காஞ்சியில் கேட்பதற்கோர் கருவிசெய் வோம் <br/>
ராசபுத் தானத்து வீரர் தமக்கு <br/>
நல்லியற் கன்னடத்துத் தங்கம் அளிப்போம். (பாரத) <br/>
<br/>
பட்டினில் ஆடையும் பஞ்சினில் உடையும் <br/>
பண்ணி மலைகளென வீதி குவிப்போம் <br/>
கட்டித் திரவியங்கள் கொண்டுவரு வார் <br/>
காசினி வணிகருக்கு அவை கொடுப்போம் (பாரத) <br/>
<br/>
ஆயுதம் செய் வோம் நல்ல காகிதம் செய்வோம் <br/>
ஆலைகள் வைப்போம் கல்விச் சாலைகள் வைப்போம் <br/>
ஒயுதல்செய் யோம்தலை சாயுதல் செய்யோம் <br/>
உண்மைகள்சொல் வோம்பல வண்மைகள் செய்வோம். (பாரத) <br/>
<br/>
குடைகள்செய் வோம்உழு படைகள் செய் வோம் <br/>
கோணிகள்செய் வோம் இரும் பாணிகள் செய்வோம் <br/>
நடையும் பறப்புமுணர் வண்டிகள் செய்வோம் <br/>
ஞாலம் நடுங்கவரும் கப்பல்கள் செய்வோம் (பாரத) <br/>
<br/>
மந்திரம்கற் போம்வினைத் தந்திரம்கற் போம் <br/>
வானையளப் போம்கடல் மீனையளப்போம் <br/>
சந்திரமண் டலத்தியல் கண்டுதெளி வோம் <br/>
சந்திதெருப் பெருக்கும் சாத்திரம் கற்போம். (பாரத) <br/>
<br/>
காவியம் செய்வோம் நல்ல காடு வளர்ப்போம் <br/>
கலைவளர்ப் போம் கொல்ல ருலைவளர்ப் போம் <br/>
ஓவியம்செய் வோம் நல்லஊசிகள் செய் வோம் <br/>
உலகத் தொழிலனைத்து முவந்து செய்வோம். (பாரத) <br/>
<br/>
சாதி இரண்டொழிய வேறில்லை யென்றே <br/>
தமிழ்மகள் சொல்லியசொல் அமிழ்த மென்போம் <br/>
நீதிநெறி யினின்று பிறர்க்கு தவும் <br/>
நேர்மையர் மேலவர், கீழவர் மற்றோர். (பாரத) <br/>
<br/>
<br/>
6. எங்கள் நாடு <br/>
<br/>
ராகம் - பூபாளம் <br/>
<br/>
மன்னும் இமயமலை யெங்கள் மலையே <br/>
மாநில மீதிது போற்பிறி திலையே! <br/>
இன்னறு நீர்க்கங்கை யாறெங்கள் யாறே <br/>
இங்கிதன் மாண்பிற் கெதிரெது வேறே? <br/>
பன்னரும் உபநிடநூ லெங்கள் நூலே <br/>
பார் மிசை யேதொரு நூல்இது போலே? <br/>
பொன்னொளிர் பாரதநா டெங்கள் நாடே <br/>
போற்றுவம் இஃதை எமக்கில்லை ஈடே. <br/>
<br/>
மாரத வீரர் மலிந்தநன் னாடு <br/>
மாமுனி வோர்பலர் வாழ்ந்த பொன்னாடு <br/>
நாரத கான நலந்திகழ் நாடு <br/>
நல்லன யாவையும் நாடுறு நாடு <br/>
பூரண ஞானம் பொலிந்தநன் னாடு <br/>
புத்தர் பிரானருள் பொங்கிய நாடு <br/>
பாரத நாடு பழம்பெரு நாடே <br/>
பாடுவம் இஃதை எமக்கிலை ஈடே. <br/>
<br/>
இன்னல்வந் துற்றிடும் போததற் கஞ்சோம் <br/>
ஏழைய ராகிஇனி மண்ணில் துஞ்சோம் <br/>
தன்னலம் பேணி இழிதொழில்கற் போம் <br/>
தாய்த்திரு நாடெனில் இனிக்கையை விரியோம் <br/>
கன்னலும் தேனும் கனியும் இன் பாலும் <br/>
கதலியும் செந்நெலும் நல்கும் எக் காலும் <br/>
உன்னத ஆரிய நாடெங்கள் நாடே <br/>
ஓதுவம் இஃதை எமக்கில்லை ஈடே. <br/>
<br/>
<br/>
7. ஜயபாரத <br/>
<br/>
சிறந்து நின்ற சிந்தை யோடு <br/>
தேயம் நூறு வென்றிவள் <br/>
மறந்த விர்ந்த் நாடர் வந்து <br/>
வாழி சொன்ன போழ்தினும் <br/>
இறந்து மாண்பு தீர மிக்க <br/>
ஏழ்மை கொண்ட போழ்தினும் <br/>
அறந்த விர்க்கி லாது நிற்கும் <br/>
அன்னை வெற்றி கொள்கவே! <br/>
<br/>
நூறு கோடி நூல்கள் செய்து <br/>
நூறு தேய வாணர்கள் <br/>
தேறும் உண்மை கொள்ள இங்கு <br/>
தேடி வந்த நாளினும் <br/>
மாறு கொண்டு கல்லி தேய <br/>
வண்ணி தீர்ந்த நாளினும் <br/>
ஈறு நிற்கும் உண்மை யொன்று <br/>
இறைஞ்சி நிற்பவள் வாழ்கவே! <br/>
<br/>
வில்லர் வாழ்வு குன்றி ஓய <br/>
வீர வாளும் மாயவே <br/>
வெல்லுஞானம் விஞ்சி யோர்செய் <br/>
மெய்மை நூல்கள் தேயவும் <br/>
சொல்லும் இவ் வனைத்தும் வேறு <br/>
சூழ நன்மை யுந்தர <br/>
வல்ல நூல் கெடாது காப்பள் <br/>
வாழி அன்னை வாழியே! <br/>
<br/>
தேவ ருண்ணும் நன்ம ருந்து <br/>
சேர்ந்த கும்பம் என்னவும் <br/>
மேவுவார் கடற்கண் உள்ள <br/>
வெள்ள நீரை ஒப்பவும் <br/>
பாவ நெஞ்சினோர் நிதம் <br/>
பறித்தல் செய்வ ராயினும் <br/>
ஓவி லாதசெல்வம் இன்னும் <br/>
ஓங்கும் அன்னை வாழ்கவே! <br/>
<br/>
இதந்தரும் தொழில்கள் செய்து <br/>
இரும்பு விக்கு நல்கினள் <br/>
பதந்தரற் குரிய வாய <br/>
பன்ம தங்கள் நாட்டினள் <br/>
விதம்பெறும்பல் நாடி னர்க்கு <br/>
வேறொ ருண்மை தோற்றவே <br/>
சுதந்திரத்தி லாசை இன்று <br/>
தோற்றி னாள்மன் வாழ்கவே! <br/>
<br/>
<br/>
8. பாரத மாதா <br/>
<br/>
தான தனந்தன தான தனந்தன <br/>
தானனத் தானா னே. <br/>
<br/>
முன்னை இலங்கை அரக்கர் அழிய <br/>
முடித்தவில் யாருடை வில்? - எங்கள் <br/>
அன்னை பயங்கரி பாரத தேவி நல் <br/>
ஆரிய ராணியின் வில். <br/>
<br/>
இந்திர சித்தன் இரண்டு துண்டாக <br/>
எடுத்தவில் யாருடைய வில்? - எங்கள் <br/>
மந்திரத் தெய்வம் பாரத ராணி, <br/>
வயிரவி தன்னுடைய வில். <br/>
<br/>
ஒன்று பரம்பொருள் நாம்அதன் மக்கள் <br/>
உலகின்பக் கேணி என்றே - மிக <br/>
நன்று பல்வேதம் வரைந்தகை பாரத <br/>
நாயகி தன்திருக் கை. <br/>
<br/>
சித்த மயமிவ் உலகம் உறுதி நம் <br/>
சித்தத்தில் ஓங்கி விட்டால் - துன்பம் <br/>
அத்தனை யும்வெல்ல லாமென்று சொன்னசொல் <br/>
ஆரிய ராணியின் சொல். <br/>
<br/>
சகுந்தலை பெற்றதோர் பிள்ளைசிங் கத்தினைத் <br/>
தட்டி விளையாடி - நன்று <br/>
உகந்ததோர் பிள்ளைமுன் பாரத ராணி <br/>
ஒளியுறப் பெற்ற பிள்ளை. <br/>
<br/>
காண்டிவம் ஏந்தி உலகினை வென்றது <br/>
கல்லொத்த தோள்எவர் தோள்? - எம்மை <br/>
ஆண்டருள் செய்பவள் பெற்று வளர்ப்பவள் <br/>
ஆரிய தேவியின் தோள். <br/>
<br/>
சாகும் பொழுதில் இருசெவிக் குண்டலம் <br/>
தந்த தெவர் கொடைக்கை? - சுவைப் <br/>
பாகு மொழியிற் புலவர்கள் போற்றிடும் <br/>
பாரத ராணியின் கை. <br/>
<br/>
போர்க்களத் தேபர ஞானமெய்க் கீதை <br/>
புகன்ற தெவருடை வாய்? - பகை <br/>
தீர்க்கத் திறந்தரு பேரினள் பாரத <br/>
தேவிமலர் திரு வாய். <br/>
<br/>
தந்தை இனிதுறந் தான் அர சாட்சியும் <br/>
தையலர் தம்முறவும் - இனி <br/>
இந்த உலகில் விரும்புகி லேன் என்றது <br/>
எம் அனை செய்த உள்ளம். <br/>
<br/>
அன்பு சிவம்உல கத்துயர் யாவையும் <br/>
அன்பினிற் போகும் என்றே - இங்கு <br/>
முன்பு மொழிந்துல காண்டதோர் புத்தன் <br/>
மொழி எங்கள் அன்னை மொழி. <br/>
<br/>
மிதிலை எரிந்திட வேதப் பொருளை <br/>
வினவும் சனகன் மதி - தன் <br/>
மதியினிற் கொண்டதை நின்று முடிப்பது <br/>
வல்ல நம் அன்னை மதி. <br/>
<br/>
தெய்வீகச் சாகுந்தல மெனும் நாடகம் <br/>
செய்த தெவர் கவிதை? - அயன் <br/>
செய்வ தனைத்தின் குறிப்புணர் பாரத <br/>
தேவி அருட் கவிதை. <br/>
----- <br/>
<br/>
9. எங்கள் தாய் <br/>
<br/>
(காவடிச் சிந்தில் ஆறுமுக வடிவேலவனே என்ற மெட்டு) <br/>
<br/>
தொன்று நிகழ்ந்த தனைத்தும் உணர்ந்திடு <br/>
சூழ்கலை வாணர்களும் - இவள் <br/>
என்று பிறந்தவள் என்றுண ராத <br/>
இயல்பின ளாம் எங்கள் தாய். <br/>
<br/>
யாரும் வகுத்தற் கரிய பிராயத்த <br/>
ளாயினு மேயங்கள் தாய் - இந்தப் <br/>
பாருள்எந் நாளுமோர் கன்னிகை என்னப் <br/>
பயின்றிடு வாள்எங்கள் தாய். <br/>
<br/>
முப்பதுகோடி முகமுடை யாள்உயிர் <br/>
மொய்ம்புற வொன்றுடையாள் - இவள் <br/>
செப்பு மொழிபதி னெட்டுடை யாள் எனிற் <br/>
சிந்தனை ஒன்றுடையாள். <br/>
<br/>
நாவினில் வேத முடையவள் கையில் <br/>
நலந்திகழ் வாளுடை யாள் - தனை <br/>
மேவினர்க் கின்னருள் செய்பவள் தீயரை <br/>
வீட்டிடு தோளுடையாள். <br/>
<br/>
அறுபது கோடி தடக்கைக ளாலும் <br/>
அறங்கள் நடத்துவள் தாய் - தனைச் <br/>
செறுவது நாடி வருபவ ரைத்துகள் <br/>
செய்து கிடத்துவள் தாய். <br/>
<br/>
பூமி யி னும்பொறை மிக்குடை யாள்பெறும் <br/>
புண்ணிய நெஞ்சினள் தாய் - எனில் <br/>
தோமிழைப் பார்முன் நின்றிடுங் காற்கொடுந் <br/>
துர்க்கை யனையவள் தாய். <br/>
<br/>
கற்றைச் சடைமதி வைத்த துறவியைக் <br/>
கைதொழு வாள்எங்கள் தாய் - கையில் <br/>
ஒற்றைத் திகிரிகொண் டேழுல காளும் <br/>
ஒருவனை யுந்தொழு வாள். <br/>
<br/>
யோகத்தி லேநிக ரற்றவள் உண்மையும் <br/>
ஒன்றென நன்றறி வாள் - உயர் <br/>
போகத்தி லேயும் நிறைந்தவள் எண்ணரும் <br/>
பொற்குவை தானுடையாள். <br/>
<br/>
நல்லறம் நாடிய மன்னரை வாழ்த்தி <br/>
நயம்புரி வாள்எங்கள் தாய் - அவர் <br/>
அல்லவ ராயின் அவரைவி ழுங்கிப்பின் <br/>
ஆனந்தக் கூத்தி டுவாள். <br/>
<br/>
வெண்மை வளரிம யாசலன் தந்த <br/>
விறன்மக ளாம்எங்கள் தாய் - அவன் <br/>
திண்மை மறையினும் தான்மறை யாள்நித்தஞ் <br/>
சீருறு வாள்எங்கள் தாய். <br/>
<br/>
----- <br/>
<br/>
10. வெறி கொண்ட தாய் <br/>
<br/>
ராகம் - ஆபோகி தாளம் - ரூபகம் <br/>
<br/>
பேயவள் காண் எங்கள் அன்னை - பெரும் <br/>
பித்துடையாள் எங்கள் அன்னை <br/>
காய்தழல் ஏந்திய பித்தன் - தனைக் <br/>
காதலிப்பாள் எங்கள் அன்னை. (பேயவள்) <br/>
<br/>
இன்னிசை யாம்இன்பக் கடலில் - எழுந்து <br/>
எற்றும் அலைத்திரள் வெள்ளம் <br/>
தன்னிடை மூழ்கித் திளைப்பாள் - அங்குத் <br/>
தாவிக் குதிப்பாள் - எம் அன்னை (பேயவள்) <br/>
<br/>
தீஞ்சொற் கவிதையஞ் சோலை - தனில் <br/>
தெய்வீக நன்மணம் வீசும் <br/>
தேஞ்சொரி மாமலர் சூடி - மது <br/>
தேக்கி நடிப்பாள்எம் அன்னை. (பேயவள்) <br/>
<br/>
வேதங்கள் பாடுவள் காணீர் - உண்மை <br/>
வேல்கையிற் பற்றிக் குதிப்பாள் <br/>
ஓதருஞ் சாத்திரம் கோடி - உணர்ந் <br/>
தோதி யுலகெங்கும் விதைப்பாள் (பேயவள்) <br/>
<br/>
பாரதப் போரெனில் எளிதோ? - விறற் <br/>
பார்த்தன்கை வில்லிடை ஒளிர்வாள் <br/>
மாரதர் கோடிவந் தாலும் - கணம் <br/>
மாய்த்துக் குருதியில் திளைப்பாள் (பேயவள்) <br/>
<br/>
----- <br/>
<br/>
11. பாரத மாதா திருப்பள்ளி எழுச்சி <br/>
<br/>
பொழுது புலர்ந்தது, யாம்செய்த தவத்தால், <br/>
புன்மை யிருட்கணம் போயின யாவும், <br/>
எழுபசும் பொற்சுடர் எங்கணும் பரவி <br/>
எழுந்து விளங்கியது அறிவெனும் இரவி, <br/>
தொழுதுனை வாழ்த்தி வனங்குதற்கு இங்குஉன் <br/>
தொண்டர்பல் லாயிரர் சூழ்ந்துநிற் கின்றோம <br/>
விழிதுயில் கின்றனை இன்னும்எம் தாயே <br/>
வியப்பிது காண்! பள்ளி யெழுந்தரு ளாயே! <br/>
<br/>
புள்ளினம் ஆர்த்தன! ஆர்த்தன முரசம், <br/>
பொங்கியது எங்குஞ் சுதந்திர நாதம் <br/>
வெள்ளிய சங்கம் முழங்கின, கேளாய்! <br/>
வீதியெ லாம்அணு குற்றனர் மாதர்! <br/>
தெள்ளிய அந்தணர் வேதமும் நின்றன் <br/>
சீர்த்திரு நாமமும் ஓதி நிற் கின்றார், <br/>
அள்ளிய தெள்ளமு தன்னை எம் அன்னை! <br/>
ஆருயிரே! பள்ளி யெழுந்தரு ளாயே! <br/>
<br/>
பருதியின் பேரொளி வானிடைக் கண்டோ ம், <br/>
பார்மிசை நின்னொளி காணுதற்கு அளந்தோம், <br/>
கருதிநின் சேவடி அணிவதற்கு என்றே <br/>
கனிவுறு நெஞ்சக மலர்கொடு வந்தோம் <br/>
சுருதிகள் பயந்தனை! சாத்திரம் கோடி <br/>
சொல்லரு மாண்பின ஈன்றனை, அம்மே! <br/>
நிருதர்கள் நடுக்குறச் சூல்கரத்து ஏற்றாய்! <br/>
நிர்மலையே! பள்ளி யெழுந்தரு ளாயே! <br/>
<br/>
நின்னெழில் விழியருள் காண்பதற்கு எங்கள் <br/>
நெஞ்சகத்து ஆவலை நீயறி யாயோ? <br/>
பொன்னனை யாய்! வெண் பனிமுடி யிமயப் <br/>
பொருப்பினன் ஈந்த பெருந்தவப் பொருளே! <br/>
என்ன தவங்கள் செய்து எத்தனை காலம் <br/>
ஏங்குவம் நின்னருட்கு ஏழையம் யாமே? <br/>
இன்னமும் துயிலுதி யேல்இது நன்றோ? <br/>
இன்னுயிரே? பள்ளி யெழுந்தரு ளாயே! <br/>
<br/>
மதலையர் எழுப்பவும் தாய்துயில் வாயோ? <br/>
மாநிலம் பெற்றவள் இஃதுண ராயோ? <br/>
குதலை மொழிக்கிரங் காதொரு தாயோ? <br/>
கோமகளே! பெரும் பாரதர்க் கரசே! <br/>
விதமுறு நின்மொழி பதினெட்டும் கூறி <br/>
வேண்டிய வாறுஉனைப் பாடுதும் காணாய் <br/>
இதமுற வந்துஎமை ஆண்டருள் செய்வாய்! <br/>
ஈன்றவளே! பள்ளி யெழுந்தரு ளாயே! <br/>
<br/>
------ <br/>
<br/>
12. பாரத மாதா நவரத்தின மாலை <br/>
<br/>
(இப்பாடல்களில் முறையே ஒன்பது இரத்தினங்களின் <br/>
பெயர்கள் இயற்கைப் பொருளிலேனும் சிலேடைப் பொருளிலேனும் <br/>
வழங்கப் பட்டிருக்கின்றன) <br/>
<br/>
(காப்பு) <br/>
<br/>
வீரர்முப் பத்திரண்டு கோடி விளைவித்த <br/>
பாரதமா தாவின் பதமலர்க்கே - சீரார் <br/>
நவரத்ன மாலையிங்கு நான் சூட்டக் காப்பாம் <br/>
சிவரத்தன மைந்தன் திறம். <br/>
<br/>
(வெண்பா) <br/>
<br/>
திறமிக்க நல்வயி ரச் சீர்திகழும் மேனி <br/>
அறமிக்க சிந்தை அறிவு - பிறநலங்கள் <br/>
எண்ணற் றனபெறுவார் இந்தியா என்ற நின்றன் <br/>
கண்ணொத்த பேருரைத்தக் கால். <br/>
<br/>
(கட்டளை கலித்துறை) <br/>
<br/>
காலன் எதிர்ப்படிற் கைகூப்பிக் <br/>
கும்பிட்டுக் கம்பனமுற் <br/>
றோலிமிட்டோ டி மறைந்தொழி <br/>
வான், பகை யொன்றுளதோ? <br/>
நீலக் கடலொத்fத கோலத்தி <br/>
ளாள்மூன்று நேத்திரத்தாள் <br/>
காலக் கடலுக்கோf பாலமிட் <br/>
டாள்அன்னை காற்படினே. <br/>
<br/>
(எண்சீர் கழிநெடி லாசிரிய விருத்தம்) <br/>
<br/>
அன்னையே அந்நாளில் அவனிக் கெல்லாம் <br/>
ஆணிமுத்துப் போன்றமணிமொழிக ளாலே <br/>
பன்னிநீ வேதங்கள், உபநிட தங்கள் <br/>
பரவுபுகழ்ப் புராணங்கள், இதிகா சங்கள் <br/>
இன்னும்பல நூல்களிலே இசைத்த ஞானம் <br/>
என்னென்று புகழ்ந்துரைப்போம் அதனை இந்நாள்? <br/>
மின்னுகின்ற பேரொளிகாண்! காலங் கொன்ற <br/>
விருந்துகாண்! கடவுளுக்கோர் வெற்றி காணே. <br/>
<br/>
(ஆசிரியப்பா) <br/>
<br/>
வெற்றி கூறுமின்! வெண்சங் கூதுமின்! <br/>
கற்றவ ராலே உலகுகாப் புற்றது <br/>
உற்றதிங் கிந்நாள்! உலகினுக் கெல்லாம் <br/>
இற்றைநாள் வரையினும் அறமிலா மறவர் <br/>
குற்றமே தமது மகுடமாக் கொண்டோ ர், <br/>
மற்றை மனிதரை அடிமைப் படுத்தலே <br/>
முற்றிய அறிவின் முறையென்று எண்ணுவார் <br/>
பற்றை அரசர் பழிபடு படையுடன் <br/>
சொற்றை நீதி தொகுத்துவைத் திருந்தார் <br/>
இற்றைநாள் <br/>
<br/>
பாரி லுள்ள பலநாட் டினர்க்கும் <br/>
பாரத நாடு புதுநெறி பழக்கல் <br/>
உற்றதிங் கிந்நாள் உலகெலாம் புகழ <br/>
இன்பவ ளம்செறி பண்பல பயிற்றும் <br/>
கவீந்திரனாகிய ரவீந்திர நாதன் <br/>
<br/>
சொற்றது கேளீர்! புவிமிசை யின்று <br/>
மனிதர்க் கெல்லாம் தலைப்படு மனிதன் <br/>
தர்மமே உருவமாம் மோஹன தாஸ் <br/>
கர்ம சந்திர காந்தி யென் றுரைத்தான் <br/>
அத்தகைக் காந்தியை அரசியல் நெறியிலே <br/>
<br/>
தலைவனாக் கொண்டு புவிமிசைத் தருமமே <br/>
அரசிய லதனிலும் பிறஇய லனைத்திலும் <br/>
வெற்றி தருமென வேதம் சொன்னதை <br/>
முற்றும் பேண முற்பட்டு நின்றார் <br/>
பாரத மக்கள் இதனால் படைஞர் தம் <br/>
<br/>
செருக்கொழிந் துலகில் அறந்திறம் பாத <br/>
கற்றோர் தலைப்படக் காண்போம் விரைவிலே <br/>
(வெற்றி கூறுமின்! வெண்சங் கூதுமின்! ) <br/>
<br/>
(தரவு கொச்சக் கலிப்பா) <br/>
<br/>
ஊதுமினோ வெற்றி! ஒலிமினோ வாழ்த்தொலிகள் <br/>
ஓதுமினோ வேதங்கள்! ஓங்குமினோ! ஓங்குமினோ! <br/>
தீதுசிறி தும்பயிலாச் செம்மணிமா நெறிகண்டோ ம் <br/>
வேதனைகள் இனிவேண்டா, விடுதலையோ திண்ணமே. <br/>
<br/>
(வஞ்சி விருத்தம்) <br/>
<br/>
திண்ணங் காணீர்! பச்சை <br/>
வண்ணன் பாதத் தாணை <br/>
எண்ணம் கெடுதல் வேண்டா! <br/>
திண்ணம் விடுதலை திண்ணம். <br/>
<br/>
(கலிப்பா) <br/>
<br/>
விடுத லைபெறு வீர்வரை வாநீர் <br/>
வெற்றி கொள்வீர் என்றுரைத் தெங்கும் <br/>
கெடுத லின்றிநந் தாய்த்திரு நாட்டின் <br/>
கிளர்ச்சி தன்னை வளர்ச்சிசெய் கின்றான்? <br/>
சுடுத லும்குளி ரும்உயிர்க் கில்லை <br/>
சோர்வு வீழ்ச்சிகள் தொண்டருக் கில்லை <br/>
எடுமி னோஅறப் போரினை என்றான் <br/>
எங்கோ மேதகம் ஏந்திய காந்தி! <br/>
<br/>
(அறுசீர் விருத்தம்) <br/>
<br/>
காந்திசேர் பதுமராகக் கடிமலர் வாழ்ஸ்ரீதேவி <br/>
போந்துநிற் கின்றாள் இன்று பாரதப் பொன்னாடெங்கும் <br/>
மாந்தரெல்லோரும் சோர்வை அச்சத்தை மறந்துவிட்டார் <br/>
காந்திசொற் கேட்டார், காண்பார் விடுதலை கணத்தினுள்ளே <br/>
<br/>
(எழுசீர்க் கழிநெடி லாசிரிய விருத்தம்) <br/>
<br/>
கணமெனு மென்றன் கண்முன்னே வருவாய் <br/>
பாரத தேவியே கனல்கால் <br/>
இணைவழி வால வாயமாஞ் சிங்க <br/>
முதுகினில் ஏறிவீற் றிருந்தே <br/>
துணைநினை வேண்டும் நாட்டினர்க் கெல்லாம் <br/>
துயர்கெட விடுதலை யருளி <br/>
மணிநகை புரிந்து திகழ்திருக் கோலம் <br/>
கண்டுநான் மகிழ்ந்திடு மாறே.- <br/>
<br/>
----- <br/>
<br/>
13. பாரத தேவியின் திருத் தசாங்கம் <br/>
<br/>
நாமம் (காம்போதி) <br/>
<br/>
பச்சை மணிக்கிளியே! பாவியெனக் கேயோகப் <br/>
பிச்சை யருளியதாய் பேருரையாய்! - இச்சகத்தில் <br/>
பூரணமா ஞானப் புகழ்விளக்கை நாட்டுவித்த <br/>
பாரதமா தேவியெனப் பாடு. <br/>
<br/>
நாடு (வசந்தா) <br/>
<br/>
தேனார் மொழிக்கிள்ளாய் தேவியெனக் கானந்த <br/>
மானாள் பொன் னாட்டை அறிவிப்பாய்! - வானாடு <br/>
பேரிமய வெற்புமுதல் பெண்குமரி ஈறாகும் <br/>
ஆரியநா டென்றே அறி. <br/>
<br/>
நகர் (மணிரங்கு) <br/>
<br/>
இன்மழலைப் பைங்கிளியே! எங்கள் உயிரானாள் <br/>
நன்மையுற வாழும் நகரெதுகொல்? - சின்மயமே <br/>
நானென் றறிந்த நனிபெரியோர்க் கின்னமுது <br/>
தானென்ற காசித் தலம். <br/>
<br/>
ஆறு (சுருட்டி) <br/>
<br/>
வண்ணக் கிளி! வந்தே மாதரமென் றோதுவரை <br/>
இன்னலறக் காப்பா ளியாறுரையாய்! - நன்னர்செயத் <br/>
தான்போம் வழியெலாம் தன்மமொடு பொன்விளைக்கும் <br/>
வான்போந்த கங்கையென வாழ்த்து. <br/>
<br/>
மலை (கானடா) <br/>
<br/>
சோலைப் பசுங்கிளியே! தொன்மறைகள் நான்குடையாள் <br/>
வாலை வளரும் மலைகூறாய்! - ஞாலத்துள் <br/>
வெற்பொன்றும் ஈடிலதாய் விண்ணில் முடிதாக்கும் <br/>
பொற்பொன்று வெள்ளைப் பொருப்பு. <br/>
<br/>
ஊர்தி (தன்யாசி) <br/>
<br/>
சீரும் சிறப்புமுயர் செல்வமுமோ ரெண்ணற்றாள் <br/>
ஊரும் புரவி உரைதத்தாய்! தேரின் <br/>
பரிமிசையூர் வாளல்லள் பாரனைத்தும் அஞ்சும் <br/>
அரிமிசையே ஊர்வாள் அவள். <br/>
<br/>
படை (முகாரி) <br/>
<br/>
கருணை யுருவானாள் காய்ந்தெழுங்காற் கிள்ளாய் <br/>
செருநரைவீழ்த் தும்படையென் செப்பாய்! - பொருபவர் <br/>
மேல்தண்ணளியால் வீழாது, வீழின் தகைப்பரிதாம் <br/>
திண்ணமுறு வான்குலிசம் தேறு. <br/>
<br/>
முரசு (செஞ்சுருட்டி) <br/>
<br/>
ஆசை மரகதமே! அன்னை திரு முன்றிலிடை <br/>
ஓசை வளர்முரசம் ஓதுவாய்! - பேசுகவோ <br/>
சத்தியமே, செய்க தருமமே என்றொலிசெய் <br/>
முத்திதரும் வேத முரசு. <br/>
<br/>
தார் (பிலகரி) <br/>
<br/>
வாராய் இளஞ்சுகமே! வந்திப்பார்க் கென்றுமிடர் <br/>
தாராள் புனையுபணித் தார்கூறாய்! - சேராரை <br/>
முற்றாக் குறுநகையால் முற்றுவித்துத் தானொளிர்வாள் <br/>
பொற்றா மரைத்தார் புனைந்து. <br/>
<br/>
கொடி (கேதாரம்) <br/>
<br/>
கொடிப்பவள வாய்க்கிள்ளாய்! சூத்திரமும் தீங்கும் <br/>
மடிப்பவளின் வெல்கொடிதான் மற்றென்? - அடிப்பணிவார் <br/>
நன்றாரத் தீயார் நலிவுறவே வீசுமொளி <br/>
குன்றா வயிரக் கொடி. <br/>
<br/>
------ <br/>
<br/>
14. தாயின் மணிக்கொடி பாரீர் <br/>
<br/>
(பாரத நாட்டுக் கொடியினைப் புகழ்தல்) <br/>
<br/>
தாயுமானவர் ஆனந்தக் களிப்பு மெட்டு <br/>
<br/>
பல்லவி <br/>
<br/>
தாயின் மணிக்கொடி பாரீர்! - அதைத் <br/>
தாழ்ந்து பணிந்து புகழ்ந்திட வாரீர்! <br/>
<br/>
சரணங்கள் <br/>
<br/>
ஓங்கி வளர்ந்ததோர் கம்பம் - அதன் <br/>
உச்சியின் மேல் வந்தே மாதரம் என்றே <br/>
பாங்கின் எழுதித் திகழும் - செய்ய <br/>
பட்டொளி வீசிப் பறந்தது பாரீர்! (தாயின்) <br/>
<br/>
பட்டுத் துகிலென லாமோ? - அதில் <br/>
பாய்ந்து சுழற்றும் பெரும்புயற் காற்று <br/>
மட்டு மிகுந்தடித் தாலும் - அதை <br/>
மதியாதவ் வுறுதிகொள் மாணங்க்கப் படலம் (தாயின்) <br/>
<br/>
இந்திரன் வச்சிரம் ஓர்பால் - அதில் <br/>
எங்கள் துருக்கர் இளம்பிறை ஓர்பால் <br/>
மந்திரம் நடுவுறத் தோன்றும் - அதன் <br/>
மாண்பை வகுத்திட வல்லவன் யானோ? (தாயின்) <br/>
<br/>
கம்பத்தின் கீழ் நிற்றல் காணீர் - எங்கும் <br/>
காணரும் வீரர் பெருந்திருக் கூட்டம் <br/>
நம்பற்க் குரியர் அவ்வீரர் - தங்கள் <br/>
நல்லுயிர் ஈந்தும் கொடியினைக் காப்பார். (தாயின்) <br/>
<br/>
அணியணி யாயவர் நிற்கும் - இந்த <br/>
ஆரியக் காட்சியோர் ஆனந்தம் அன்றோ? <br/>
பணிகள் பொருந்திய மார்பும் - விறல் <br/>
பைந்திரு வோங்கும் வடிவமும் காணீர்! (தாயின்) <br/>
<br/>
செந்தமிழ் நாட்டுப் பொருநர் - கொடுந் <br/>
தீக்கண் மறவர்கள் சேரன்றன் வீரர் <br/>
சிந்தை துணிந்த தெலுங்கர் - தாயின் <br/>
சேவடிக் கேபணி செய்திடு துளுவர். (தாயின்) <br/>
<br/>
கன்னடர் ஓட்டிய ரோடு - போரில் <br/>
காலனும் அஞ்சக் கலக்கும் மராட்டர், <br/>
பொனகர்த் தேவர்க ளொப்ப - நிற்கும் <br/>
பொற்புடையார் இந்துஸ் தானத்து மல்லர் (தாயின்) <br/>
<br/>
பூதலம் முற்றிடும் வரையும் - அறப் <br/>
போர்விறல் யாவும் மறுப்புறும் வரையும் <br/>
மாதர்கள் கற்புள்ள வரையும் - பாரில் <br/>
மறைவரும் கீர்த்திகொள் ரஜபுத்ர வீரர் (தாயின்) <br/>
<br/>
பஞ்ச நதத்துப் பிறந்தோர் - முன்னைப் <br/>
பார்த்தன் முதற்பலர் வாழ்ந்தநன் னாட்டார், <br/>
துஞ்சும் பொழுதினும் தாயின் - பதத் <br/>
தொண்டு நினைந்திடும் வங்கத்தி னோரும் (தாயின்) <br/>
<br/>
சேர்ந்ததைக் காப்பது காணீர்! அவர் <br/>
சிந்தையின் வீரம் நிரந்தரம் வாழ்க! <br/>
தேர்ந்தவர் போற்றும் பரத - நிலத் <br/>
தேவி துவஜம் சிறப்புற வாழ்க! (தாயின்) <br/>
<br/>
------ <br/>
<br/>
15. பாரத ஜனங்களின் தற்கால நிலைமை <br/>
<br/>
நொண்டிச் சிந்து <br/>
<br/>
நெஞ்சு பொறுக்கு திலையே! - இந்த <br/>
நிலைகெட்ட மனிதரை நினைந்துவிட்டால், <br/>
அஞ்சி யஞ்சிச் சாவார் - இவர் <br/>
அஞ்சாத பொருளில்லை அவனியிலே <br/>
வஞ்சனைப் பேய்கள் என்பார் - இந்த <br/>
மரத்தில் என்பார்; அந்தக் குளத்தில் என்பார் <br/>
துஞ்சுது முகட்டில் என்பார் - மிகத் <br/>
துயர்ப்படுவார் எண்ணிப் பயப்படுவார். (நெஞ்சு) <br/>
<br/>
மந்திர வாதி என்பார் - சொன்ன <br/>
மாத்திரத்தி லேமனக் கிலிபிடிப்பார், <br/>
யந்திர சூனி யங்கள் - இன்னும் <br/>
எத்தனை ஆயிரம் இவர் துயர்கள்! <br/>
தந்த பொருளைக் கொண்டே - ஜனம் <br/>
தாங்குவர் உலகத்தில் அரசரெல்லாம <br/>
அந்த அரசியலை - இவர் <br/>
அஞ்சுதரு பேயென்றெண்ணி நெஞ்சம் அயர்வார். (நெஞ்சு) <br/>
<br/>
சிப்பாயைக் கண்டு அஞ்சுவார் - ஊர்ச் <br/>
சேவகன் வருதல்கண்டு மனம்பதைப்பார், <br/>
துப்பாக்கி கொண்டு ஒருவன் - வெகு <br/>
தூரத்தில் வரக்கண்டு வீட்டிலொளிவார், <br/>
அப்பால் எவனோ செல்வான் - அவன் <br/>
ஆடையைக் கண்டுபயந் தெழுந்து நிற்பார், <br/>
எப்போதும் கைகட்டுவார் - இவர் <br/>
யாரிடத்தும் பூனைகள்போல் ஏங்கிநடப்பார். (நெஞ்சு) <br/>
<br/>
நெஞ்சு பொறுக்கு திலையே - இந்த <br/>
நிலைகெட்ட மனிதரை நினைத்துவிட்டால், <br/>
கொஞ்சமோ பிரிவினைகள்? - ஒரு <br/>
கோடிஎன் றால் அது பெரிதா மோ? <br/>
ஐந்துதலைப் பாம்பென் பான் - அப்பன் <br/>
ஆறுதலை யென்றுமகன் சொல்லி விட்டால் <br/>
நெஞ்சு பிரிந்திடுவார் - பின்பு <br/>
நெடுநாள் இருவரும் பகைத்திருப்பார். (நெஞ்சு) <br/>
<br/>
சாத்திரங்கள் ஒன்றும் காணார் - பொய்ச் <br/>
சாத்திரப் பேய்கள் சொல்லும் வார்த்தை நம்பியே <br/>
கோத்திரம் ஒன்றா யிருந்தாலும் - ஒரு <br/>
கொள்கையிற் பிரிந்தவனைக் குலைத்திகழ் வார், <br/>
தோத்திரங்கள் சொல்லி அவர்தாம் - தமைச் <br/>
சூதுசெய்யும் நீசர்களைப் பணிந்திடுவார, <br/>
ஆத்திரங் கொண்டே இவன் சைவன் - இவன் <br/>
அரிபக்தன் என்றுபெருஞ் சண்டையிடுவார். (நெஞ்சு) <br/>
<br/>
நெஞ்சு பொறுக்கு திலையே - இதை <br/>
நினைந்து நினைந்திடினும் வெறுக்குதிலையே, <br/>
கஞ்சி குடிப்பதற் கிலார் - அதன் <br/>
காரணங்கள் இவையென்னும் அறிவுமிலார் <br/>
பஞ்சமோ பஞ்சம் என்றே - நிதம் <br/>
பரிதவித்தே உயிர் துடிதுடித்துத் <br/>
துஞ்சி மடிகின் றாரே - இவர் <br/>
துயர்களைத் தீர்க்கவோர் வழியிலையே. (நெஞ்சு) <br/>
<br/>
எண்ணிலா நோயுடையார் - இவர் <br/>
எழுந்து நடப்பதற்கும் வலிமையிலார் <br/>
கண்ணிலாக் குழந்தை கள்போல் - பிறர் <br/>
காட்டிய வழியிற்சென்று மாட்டிக் கொள்வார், <br/>
நண்ணிய பெருங்கலைகள் - பத்து <br/>
நாலாயிரங் கோடி நயந்துநின்ற <br/>
புண்ணிய நாட்டினிலே - இவர் <br/>
பொறியற்ற விலங்குகள்போல வாழ்வார். (நெஞ்சு) <br/>
<br/>
----- <br/>
<br/>
16. போகின்ற பாரதமும் வருகின்ற பாரதமும் <br/>
<br/>
(போகின்ற பாரதத்தைச் சபித்தல்) <br/>
<br/>
வலிமையற்ற தோளினாய் போ போ போ <br/>
மார்பி லேஒடுங்கினாய் போ போ போ <br/>
பொலிவி லாமுகத்தினாய் போ போ போ <br/>
பொறி யிழந்த விழியினாய் போ போ போ <br/>
ஔங்யி ழந்த குரலினாய் போ போ போ <br/>
ஒளியி ழந்த மேனியாய் போ போ போ <br/>
கிலிபி டித்த நெஞ்சினாய் போ போ போ <br/>
கீழ்மை யென்றும் வேண்டுவாய் போ போ போ <br/>
<br/>
இன்று பார தத்திடை நாய்போல <br/>
ஏற்ற மின்றி வாழுவாய் போ போ போ <br/>
நன்று கூறில் அஞ்சுவாய் போ போ போ <br/>
நாணி லாது கெஞ்சுவாய் போ போ போ <br/>
சென்று போன பொய்யெலாம் மெய்யாகச் <br/>
சிந்தை கொண்டு போற்றுவாய் போ போ போ <br/>
வென்று நிற்கும் மெய்யெலாம் பொய்யாக <br/>
விழிம யங்கி நோக்குவாய் போ போ போ <br/>
<br/>
வேறு வேறு பாஷைகள் கற்பாய் நீ <br/>
வீட்டு வார்த்தை கற்கிலாய் போ போ போ <br/>
நூறு நூல்கள் போற்றுவாய் மெய்கூறும் <br/>
நூலி லொத்தி யல்கிலாய் போ போ போ <br/>
மாறு பட்ட வாதமே ஐந்நூறு <br/>
வாயில் நீள ஓதுவாய் போ போ போ <br/>
சேறுபட்ட நாற்றமும் தூறுஞ்சேர் <br/>
சிறிய வீடு கட்டுவாய் போ போ போ <br/>
<br/>
ஜாதி நூறு சொல்லுவாய் போ போ போ <br/>
தரும மொன்றி யற்றிலாய் போ போ போ <br/>
நீதி நூறு சொல்லுவாய் காசொன்று <br/>
நீட்டினால் வணங்குவாய் போ போ போ <br/>
தீது செய்வ தஞ்சிலாய் நின்முன்னே <br/>
தீமை நிற்கி லோடுவாய் போ போ போ <br/>
சோதி மிக்க மணியிலே காலத்தால் <br/>
சூழ்ந்த மாசு போன்றனை போ போ போ. <br/>
<br/>
(வருகின்ற பாரதத்தை வாழ்த்தல்) <br/>
<br/>
ஒளிப டைத்த கண்ணினாய் வா வா வா <br/>
உறுதிகொண்ட நெஞ்சினாய் வா வா வா <br/>
களிப டைத்த மொழியினாய் வா வா வா <br/>
கடுமை கொண்ட தோளினாய் வா வா வா <br/>
தெளிவு பெற்ற மதியினாய் வா வா வா <br/>
சிறுமை கண்டு பொங்குவாய் வா வா வா <br/>
எளிமை கண்டு இரங்குவாய் வா வா வா <br/>
ஏறு போல் நடையினாய் வா வா வா <br/>
<br/>
மெய்ம்மை கொண்ட நூலையே அன்போடு <br/>
வேதமென்று போற்றுவாய் வா வா வா <br/>
பொய்ம்மை கூற லஞ்சுவாய் வா வா வா <br/>
பொய்ம்மை நூல்க ளெற்றுவாய் வா வா வா <br/>
நொய்ம்மை யற்ற சிந்தையாய் வா வா வா <br/>
நோய்க ளற்ற உடலினாய் வா வா வா <br/>
தெய்வ சாபம் நீங்கவே நங்கள் சீர்த் <br/>
தேசமீது தோன்றுவாய் வா வா வா <br/>
<br/>
இளைய பார தத்தினாய் வா வா வா <br/>
எதிரிலா வலத்தினாய் வா வா வா <br/>
ஒளியிழந்த நாட்டிலே நின்றேறும் <br/>
உதய ஞாயி றொப்பவே வா வா வா <br/>
களையி ழந்த நாட்டிலே முன்போலே <br/>
கலைசி றக்க வந்தனை வா வா வா <br/>
விளையு மாண்பு யாவையும் பார்த்த ன்போல் <br/>
விழியி னால் விளக்குவாய் வா வா வா <br/>
<br/>
வெற்றி கொண்ட கையினாய் வா வா வா <br/>
விநயம் நின்ற நாவினாய் வா வா வா <br/>
முற்றி நின்ற வடிவினாய் வா வா வா <br/>
முழுமை சேர்மு கத்தினாய் வா வா வா <br/>
கற்ற லொன்று பொய்க்கிலாய் வா வா வா <br/>
கருதிய தியற் றுவாய் வா வா வா <br/>
ஒற்றுமைக்கு ளுய்யவே நாடெல்லாம் <br/>
ஒரு பெருஞ் செயல் செய்வாய் வா வா வா <br/>
<br/>
----- <br/>
<br/>
17. பாரத சமுதாயம் <br/>
<br/>
ராகம் - பியாக் தாளம் - திஸ்ர ஏகதாளம் <br/>
<br/>
பல்லவி <br/>
<br/>
பாரத சமுதாயம் வாழ்கவே! - வாழ்க வாழ்க! <br/>
பாரத சமுதாயம் வாழ்கவே! - ஜய ஜய ஜய (பாரத) <br/>
<br/>
அனுபல்லவி <br/>
<br/>
முப்பது கோடி ஜனங்களின் சங்கம் <br/>
முழுமைக்கும் பொது உடைமை <br/>
ஒப்பிலாத சமுதாயம் <br/>
உலகத் துக்கொரு புதுமை - வாழ்க! (பாரத) <br/>
<br/>
சரணங்கள் <br/>
<br/>
மனித ருணவை மனிதர் பறிக்கும் <br/>
வழக்கம் இனியுண்டோ ? <br/>
மனிதர் நோக மனிதர் பார்க்கும் <br/>
வாழ்க்கை இனியுண்டோ ? - புலனில் <br/>
வாழ்க்கை இனியுண்டோ ? - நம்மி லந்த <br/>
வாழ்க்கை இனியுண்டோ ? <br/>
இனிய பொழில்கள் நெடிய வயல்கள் <br/>
எண்ணரும் பெருநாடு, <br/>
கனியும் கிழங்கும் தானி யங்களும் <br/>
கணக்கின்றித் தரு நாடு - இது <br/>
கணக்கின்றித் தரு நாடு - நித்த நித்தம் <br/>
கணக்கின்றித் தரு நாடு - வாழ்க! (பாரத) <br/>
<br/>
இனியொரு விதிசெய் வோம் - அதை <br/>
எந்த நாளும் காப்போம், <br/>
தனியொரு வனுக் குணவிலை யெனில் <br/>
ஜகத்தினை அழித்திடு வோம் - வாழ்க! (பாரத) <br/>
<br/>
எல்லா உயிர்களிலும் நானே இருக்கிறேன் <br/>
என்றுரைத்தான் கண்ண பெருமான், <br/>
எல்லாரும் அமரநிலை எய்தும்நன் முறையை <br/>
இந்தியா உலகிற் களிக்கும் - ஆம் <br/>
இந்தியா உலகிற் களிக்கும் - ஆம் ஆம் <br/>
இந்தியா உலகிற் களிக்கும் - வாழ்க! (பாரத) <br/>
<br/>
எல்லாரும் ஓர்குலம் எல்லாரும் ஓரினம் <br/>
எல்லாரும் இந்திய மக்கள், <br/>
எல்லாரும் ஓர்நிறை எல்லோரும் ஓர்விலை <br/>
எல்லாரும் இந்நாட்டு மன்னர் - நாம் <br/>
எல்லாரும் இந்நாட்டு மன்னர் - ஆம் <br/>
எல்லாரும் இந்நாட்டு மன்னர் - வாழ்க! (பாரத) <br/>
<br/>
----- <br/>
<br/>
18. ஜாதீய கீதம் <br/>
<br/>
(பங்கிம் சந்திர சட்டோ பாத்தியாயர் எழுதிய <br/>
வந்தே மாதரம் கீதத்தின் மொழிபெயர்ப்பு) <br/>
<br/>
இனிய நீர்ப் பெருக்கினை! இன்கனி வளத்தினை! <br/>
தனிநறு மலயத் தண்காற் சிறப்பினை! <br/>
பைந்நிறப் பழனம் பரவிய வடிவினை! (வந்தே) <br/>
<br/>
வெண்ணிலாக் கதிர்மகிழ் விரித்திடும் இரவினை! <br/>
மலர் மணிப் பூத்திகழ் மரன்பல செறிந்தனை! <br/>
குறுநகை யின்சொலார் குலவிய மாண்பினை! <br/>
நல்குவை இன்பம், வரம்பல நல்குவை! <br/>
<br/>
முப்பதுகோடி வாய் (நின்னிசை) முழங்கவும் <br/>
அறுபது கோடிதோ ளுயர்ந்துனக் காற்றவும் <br/>
திறனிலாள் என்றுனை யாவனே செப்புவன்? <br/>
அருந்திற லுடையாய்! அருளினைப் போற்றி! <br/>
பொருந்தலர் படைபுறத் தொழித்திடும் பொற்பினை! <br/>
(வந்தே) <br/>
<br/>
நீயே வித்தை நீயே தருமம்! <br/>
நீயே இதயம் நீயே மருமம்! <br/>
உடலகத் திருக்கும் உயிருமன் நீயே! (வந்தே) <br/>
<br/>
தடந்தோ ளகலாச் சக்திநீ அம்மே! <br/>
சித்தம் நீங்காதுறு பக்தியும் நீயே! <br/>
ஆலயந் தோறும் அணிபெற விளங்கும் <br/>
தெய்விக வடிவமும் தேவியிங் குனதே! (வந்தே) <br/>
<br/>
ஒருபது படைகொளும் உமையவள் நீயே! <br/>
கமலமெல் லிதழ்களிற் களித்திடுங் கமலைநீ! <br/>
வித்தை நன் கருளும் வெண்மலர்த் தேவிநீ! (வந்தே) <br/>
<br/>
போற்றி வான்செல்வி! புரையிலை நிகரிலை! <br/>
இனிய நீர்ப்ப் பெருக்கினை, இன்கனி வளத்தினை <br/>
சாமள நிறத்தினை சரளமாந் தகையினை! <br/>
இனியபுன் முறுவலாய்! இலங்குநல் லணியினை! <br/>
தரித்தெமைக் காப்பாய், தாயே போற்றி! (வந்தே) <br/>
<br/>
----- <br/>
<br/>
19. ஜாதீய கீதம் <br/>
(புதிய மொழிபெயர்ப்பு) <br/>
<br/>
நளிர்மணி நீரும் நயம்படு கனிகளும் <br/>
குளிர்பூந் தென்றலும் கொழும்பொழிற் பசுமையும் <br/>
வாய்ந்துநன் கிலகுவை வாழிய அன்னை! (வந்தே) <br/>
<br/>
தெண்ணில வதனிற் சிலிர்த்திடும் இரவும் <br/>
தண்ணியல் விரிமலர் தாங்கிய தருக்களும் <br/>
புன்னகை ஒளியும் தேமொழிப் பொலிவும் <br/>
வாய்ந்தனை இன்பமும் வரங்களும் நல்குவை. (வந்தே) <br/>
<br/>
கோடி கோடி குரல்கள் ஒலிக்கவும் <br/>
கோடி கோடி புயத்துணை கொற்றமார் <br/>
நீடு பல்படை தாங்கிமுன் னிற்கவும், <br/>
கூடு திண்மை குறைந்தனைஎ என்பதென்? <br/>
ஆற்றலின் மிகுந்தனை, அரும்பதங் கூட்டுவை, <br/>
மாற்றலர் கொணர்ந்த வன்படை யோட்டுவை. (வந்தே) <br/>
<br/>
அறிவும் நீ தருமம் நீ, உள்ளம் நீ, அதனிடை <br/>
மருமம் நீ உடற்கண் வாழ்ந்திடும் உயிர் நீ <br/>
தோளிடை வன்புநீ, நெஞ்சகத்து அன்புநீ. <br/>
ஆலயந் தோறும் அணிபெற விளங்கும் <br/>
தெய்வச் சிலையெலாம், தேவி, இங்குனதே. (வந்தே) <br/>
<br/>
பத்துப் படைகொளும் பார்வதி தேவியும் <br/>
கமலத் திகழ்களிற் களித்திடும் கமலையும் <br/>
அறிவினை யருளும் வாணியும் அன்னைநீ! (வந்தே) <br/>
<br/>
திருநி றைந்தனை, தன்னிக ரொன்றிலை! <br/>
தீது தீர்ந்தனை, நீர்வளஞ் சார்ந்தனை <br/>
மருவு செய்களின் நற்பயன் மல்குவை <br/>
வளனின் வந்ததோர் பைந்நிறம் வாய்ந்தனை <br/>
பெருகு மின்ப முடையை குறுநகை <br/>
பெற்றொ ளிர்ந்தனை பல்பணி பூண்fடணை. <br/>
இருநி லத்துவந் தெம்முயிர் தாங்குவை, <br/>
எங்கள் தாய்நின் பாதங்கள் இறைஞ்சுவாம்! (வந்தே) <br/>
<br/>
---- <br/>
<br/>
2. தமிழ்நாடு <br/>
<br/>
20. செந்தமிழ் நாடு <br/>
<br/>
செந்தமிழ் நாடெனும் போதினிலே - இன்பத் <br/>
தேன் வந்து பாயுது காதினிலே - எங்கள் <br/>
தந்தையர் நாடென்ற பேச்சினிலே - ஒரு <br/>
சக்தி பிறக்குது மூச்சினிலே (செந்தமிழ்) <br/>
<br/>
வேதம் நிறைந்த தமிழ்நாடு - உயர் <br/>
வீரம் செறிந்த தமிழ்நாடு - நல்ல <br/>
காதல் புரியும் அரம்பையர் போல் - இளங் <br/>
கன்னியர் சூழ்ந்த தமிழ்நாடு (செந்தமிழ்) <br/>
<br/>
காவிரி தென்பெண்ணை பாலாறு - தமிழ் <br/>
கண்டதோர் வையை பொருனை நதி - என <br/>
மேவிய யாறு பலவோடத் - திரு <br/>
மேனி செழித்த தமிழ்நாடு (செந்தமிழ்) <br/>
<br/>
முத்தமிழ் மாமுனி நீள்வரையே - நின்று <br/>
மொய்ம்புறக் காக்குந் தமிழ்நாடு - செல்வம் <br/>
எத்தனையுண்டு புவிமீதே - அவை <br/>
யாவும் படைத்த தமிழ்நாடு (செந்தமிழ்) <br/>
<br/>
நீலத் திரைக்கட லோரத்திலே - நின்று <br/>
நித்தம் தவஞ்செய் குமரிஎல்லை -வட <br/>
மாலவன் குன்றம் இவற்றிடையே - புகழ் <br/>
மண்டிக் கிடக்குந் தமிழ்நாடு (செந்தமிழ்) <br/>
<br/>
கல்வி சிறந்த தமிழ்நாடு - புகழ்க் <br/>
கம்பன் பிறந்த தமிழ்நாடு - நல்ல <br/>
பல்விதமாயின சாத்திரத்தின் - மணம் <br/>
பாரெங்கும் வீசுந் தமிழ்நாடு (செந்தமிழ்) <br/>
<br/>
வள்ளுவன் தன்னை உலகினுக்கே - தந்து <br/>
வான்புகழ் கொண்ட தமிழ்நாடு - நெஞ்சை <br/>
அள்ளும் சிலப்பதி காரமென்றோர் - மணி <br/>
யாரம் படைத்த தமிழ்நாடு (செந்தமிழ்) <br/>
<br/>
சிங்களம் புட்பகம் சாவக - மாதிய <br/>
தீவு பலவினுஞ் சென்றேறி - அங்கு <br/>
தங்கள் புலிக்கொடி மீன்கொடியும் - நின்று <br/>
சால்புறக் கண்டவர் தாய்நாடு (செந்தமிழ்) <br/>
<br/>
விண்ணை யிடிக்கும் தலையிமயம் - எனும் <br/>
வெற்பை யடிக்கும் திறனுடையார் - சமர் <br/>
பண்ணிக் கலிங்கத் திருள்கெடுத்தார் - தமிழ்ப் <br/>
பார்த்திவர் நின்ற தமிழ்நாடு (செந்தமிழ்) <br/>
<br/>
சீன மிசிரம் யவனரகம் - இன்னும் <br/>
தேசம் பலவும் புகழ்வீசிக் - கலை <br/>
ஞானம் படைத் தொழில் வாணிபமும் - மிக <br/>
நன்று வளர்த்த தமிழ்நாடு (செந்தமிழ்) <br/>
<br/>
------ <br/>
<br/>
21. தமிழ்த்தாய் <br/>
<br/>
தன் மக்களை புதிய சாத்திரம் வேண்டுதல் <br/>
(தாயுமானவர் ஆனந்தக் களிப்புச் சந்தம்) <br/>
<br/>
ஆதி சிவன் பெற்று விட்டான் - என்னை <br/>
ஆரிட மைந்தன் அகத்தியன் என்றோர் <br/>
வேதியன் கண்டு மகிழ்ந்தே - நிறை <br/>
மேவும் இலக்கணஞ் செய்து கொடுத்தான். <br/>
<br/>
முன்று குலத்தமிழ் மன்னர் - என்னை <br/>
மூண்டநல் லன்போடு நித்தம் வளர்த்தார், <br/>
ஆன்ற மொழிகளி னுள்ளே - உயர் <br/>
ஆரியத் திற்கு நிகரென வாழ்ந்தேன். <br/>
<br/>
கள்ளையும் தீயையும் சேர்த்து - நல்ல <br/>
காற்றையும் வான வெளியையும் சேர்த்துத் <br/>
தெள்ளு தமிழ்ப்புல வோர்கள் - பல <br/>
தீஞ்சுவைக் காவியம் செய்து கொடுத்தார். <br/>
<br/>
சாத்திரங் கள்பல தந்தார் - இந்தத் <br/>
தாரணி யெங்கும் புகழ்ந்திட வாழ்ந்தேன் <br/>
நேத்திரங் கெட்டவன் காலன் - தன்முன் <br/>
நேர்ந்த தனைத்தும் துடைத்து முடிப்பான். <br/>
<br/>
நன்றென்றுந் தீதென்றும் பாரான் - முன் <br/>
நாடும் பொருள்கள் அனைத்தையும் வாரிச் <br/>
சென்றிடுங் காட்டுவெள் ளம்போல் - வையச் <br/>
சேர்க்கை யனைத்தையும் கொன்று நடப்பான். <br/>
<br/>
கன்னிப் பருவத்தில் அந் நாள் - என்றன் <br/>
காதில் விழுந்த திசைமொழி - யெல்லாம் <br/>
என்னென்ன வோ பெய ருண்டு - பின்னர் <br/>
யாவும் அழிவுற் றிருந்தன கண்டீர்! <br/>
<br/>
தந்தை அருள்வலி யாலும் - முன்பு <br/>
சான்ற புலவர் தவ வலி யாலும் <br/>
இந்தக் கணமட்டும் காலன் என்னை <br/>
ஏறிட்டுப் பார்க்கவும் அஞ்சியிருந்தான். <br/>
<br/>
இன்றொரு சொல்லினைக் கேட்டேன் - இனி <br/>
ஏது செய்வேன்? என தாருயிர் மக்காள்! <br/>
கொன்றிடல் போலொரு வார்த்தை - இங்கு <br/>
கூறத் தகாதவன் கூறினன் கண்டீர்! <br/>
<br/>
புத்தம் புதிய கலைகள் - பஞ்ச <br/>
பூதச் செயல்களின் நுட்பங்கள் கூறும, <br/>
மெத்த வளருது மேற்கே - அந்த <br/>
மேன்மைக் கலைகள் தமிழினில் இல்லை. <br/>
<br/>
சொல்லவும் கூடுவ தில்லை - அவை <br/>
சொல்லுந் திறமை தமிழ்மொழிக் கில்லை <br/>
மெல்லத் தமிழினிச் சாகும் - அந்த <br/>
மேற்கு மொழிகள் புவிமிசை யோங்கும் <br/>
<br/>
என்றந்தப் பேதை உரத்தான் - ஆ! <br/>
இந்த வசையெனக் கெய்திடலாமோ? <br/>
சென்றிடுவீர் எட்டுத் திக்கும் - கலைச் <br/>
செல்வங்கள் யாவுங் கொணர்ந்திங்கு சேர்ப்பீர்! <br/>
<br/>
தந்தை அருள்வலி யாலும் - இன்று <br/>
சார்ந்த புலவர் தவவலி யாலும் <br/>
இந்தப் பெரும்பழி தீரும் புகழ் <br/>
ஏறிப் புவிமிசை என்றும் இருப்பேன். <br/>
<br/>
----- <br/>
<br/>
22. தமிழ் <br/>
<br/>
யாமறிந்த மொழிகளிலே தமிழ்மொழி போல் <br/>
இனிதாவது எங்கும் காணோம், <br/>
பாமரராய் விலங்குகளாய், உலகனைத்தும் <br/>
இகழ்ச்சிசொலப் பான்மை கெட்டு, <br/>
நாமமது தமிழரெனக் கொண்டு இங்கு <br/>
வாழ்ந்திடுதல் நன்றோ? சொல்லீர்! <br/>
தேமதுரத் தமிழோசை உலகமெலாம் <br/>
பரவும்வகை செய்தல் வேண்டும். <br/>
<br/>
யாமறிந்த புலவரிலே கம்பனைப் போல், <br/>
வள்ளுவர்போல் இளங்கோ வைப்போல், <br/>
பூமிதனில் யாங்கணுமே பிறந்ததில்லை, <br/>
உண்மை, வெறும் புகழ்ச்சியில்லை, <br/>
ஊமையராய்ச் செவிடர்களாய்க் குருடர்களாய் <br/>
வாழ்கின்றோம் ஒரு சொற் கேளீர்! <br/>
சேமமுற வேண்டுமெனில் தெருவெல்லாம் <br/>
தமிழ் முழக்கம் செழிக்கச் செய்வீர்! <br/>
<br/>
பிறநாட்டு நல்லறிஞர் சாத்திரங்கள் <br/>
தமிழ்மொழியிற் பெயர்த்தல் வேண்டும <br/>
இறவாத புகழுடைய புதுநூல்கள் <br/>
தமிழ்மொழியில் இயற்றல் வேண்டும் <br/>
மறைவாக நமக்குள்ளே பழங் கதைகள் <br/>
சொல்வதிலோர் மகிமை இல்லை <br/>
திறமான புலமையெனில் வெளி நாட்டோ ர் <br/>
அதைவணக்கஞ் செய்தல் வேண்டும். <br/>
<br/>
உள்ளத்தில் உண்மையொளி யுண்டாயின் <br/>
வாக்கினிலே ஒளி யுண்டாகும் <br/>
வெள்ளத்தின் பெருக்கைப்போல் கலைப்பெருக்கும் <br/>
கவிப்பெருக்கும் மேவு மாயின் <br/>
பள்ளத்தில் வீழ்ந்திருக்கும் குருடரெல்லாம் <br/>
விழிபெற்றுப் பதவி கொள்வார், <br/>
தெள்ளுற்ற தமிழமுதின் சுவைகண்டார் <br/>
இங்கமரர் சிறப்புக் கண்டார். <br/>
<br/>
----- <br/>
<br/>
23. தமிழ்மொழி வாழ்த்து <br/>
<br/>
தான தனத்தன தான தனத்தன தான தந்தா னே <br/>
<br/>
வாழ்க நிரந்தரம் வாழ்க தமிழ்மொழி <br/>
வாழிய வாழிய வே! <br/>
<br/>
வான மளந்த தனைத்தும் அளந்திடும் <br/>
வண்மொழி வாழிய வே! <br/>
<br/>
ஏழ்கடல் வைப்பினுந் தன்மணம் வீசி <br/>
இசைகொண்டு வாழிய வே! <br/>
<br/>
எங்கள் தமிழ்மொழி! எங்கள் தமிழ்மொழி! <br/>
என்றென்றும் வாழிய வே! <br/>
<br/>
சூழ்கலி நீங்கத் தமிழ்மொழி ஓங்கத் <br/>
துலங்குக வையக மே! <br/>
<br/>
தொல்லை வினை தரு தொல்லை யகன்று <br/>
சுடர்க தமிழ்நா டே! <br/>
<br/>
வாழ்க தமிழ்மொழி! வாழ்க தமிழ்மொழி! <br/>
வாழ்க தமிழ்மொழி யே! <br/>
<br/>
வானம் அறிந்த தனைத்தும் அறிந்து <br/>
வளர்மொழி வாழிய வே! <br/>
<br/>
----- <br/>
<br/>
24. தமிழச் சாதி. <br/>
<br/>
..........எனப்பல பேசி இறைஞ்சிடப் படுவதாய், <br/>
நாட்பட நாட்பட நாற்றமு சேறும் <br/>
பாசியும் புதைந்து பயன்நீர் இலதாய் <br/>
நோய்க் களமாகி அழிகெனும் நோக்கமோ? <br/>
விதியே விதியே தமிழச் சாதியை <br/>
<br/>
என்செய நினைத்தாய் எனக்குரை யாயோ? <br/>
சார்வினுக் கெல்லாம் தகத்தக மாறித் <br/>
தன்மையும் தனது தருமமும் மாயாது <br/>
என்றுமோர் நிலையா யிருந்துநின் அருளால் <br/>
வாழ்ந்திடும் பொருளோடு வகுத்திடு வாயோ? <br/>
<br/>
தோற்றமும் புறத்துத் தொழிலுமே காத்துமற்று <br/>
உள்ளுறு தருமமும் உண்மையும் மாறிச் <br/>
சிதவற் றழியும் பொருள்களில் சேர்ப்பையோ? <br/>
அழியாக் கடலோ? அணிமலர்த் தடமோ? <br/>
வானுறு மீனோ? மாளிகை விளக்கோ? <br/>
<br/>
கற்பகத் தருவோ? காட்டிடை மரமோ? <br/>
விதியே தமிழச் சாதியை எவ்வகை <br/>
விதித்தாய் என்பதன் மெய்யெனக் குணர்த்துவாய். <br/>
ஏனெனில் <br/>
சிலப்பதி காரச் செய்யுளைக் கருதியும் <br/>
<br/>
திருக்குற ளுறுதியும் தெளிவும் பொருளின் <br/>
ஆழமும் விரிவும் அழகும் கருதியும் <br/>
எல்லை யொன் றின்மைஎ எனும் பொருள் அதனைக் <br/>
கம்பன் குறிகளாற் காட்டிட முயலும் <br/>
முயற்சியைக் கருதியும் முன்புநான் தமிழச் <br/>
<br/>
சாதியை அமரத் தன்மை வாய்ந்தது என்று <br/>
உறுதிகொண்டிருந்தேன். ஒருபதி னாயிரம் <br/>
சனிவாய்ப் பட்டும் தமிழச் சாதிதான் <br/>
உள்ளுடை வின்றி உயர்த்திடு நெறிகளைக் <br/>
கண்டு எனது உள்ளம் கலங்கிடா திருந்தேன். <br/>
<br/>
ஆப்பிரிக் கத்துக் காப்பிரி நாட்டிலும் <br/>
தென்முனை யடுத்த தீவுகள் பலவினும் <br/>
பூமிப் பந்தின் கீழ்ப்புறத் துள்ள <br/>
பற்பல தீவினும் பரவி யிவ்வெளிய <br/>
தமிழச் சாதி தடியுதை யுண்டும் <br/>
<br/>
காலுதை யுண்டும் கயிற்றடி யுண்டும் <br/>
வருந்திடுஞ் செய்தியும் மாய்ந்திடுஞ் செய்தியும் <br/>
பெண்டிரை மிலேச்சர் பிரித்திடல் பொறாது <br/>
செத்திடுஞ் செய்தியும் பசியாற் சாதலும் <br/>
பிணிகளாற் சாதலும் பெருந்தொலை யுள்ளதம் <br/>
<br/>
நாட்டினைப் பிரிந்த நலிவினார் சாதலும் <br/>
இஃதெலாம் கேட்டும் எனதுளம் அழிந்திலேன், <br/>
தெய்வம் மறவார, செயுங்கடன் பிழையார், <br/>
ஏதுதான் செயினும் ஏதுதான் வருந்தினும், <br/>
இறுதியில் பெருமையும் இன்பமும் பெறுவார், <br/>
<br/>
என்பதென் னுலத்து வேரகழ்ந் திருத்தலால் <br/>
எனினும் <br/>
இப்பெருங் கொள்கை இதயமேற் கொண்டு <br/>
கலங்கிடா திருந்த எனைக்கலக் குறுத்தும் <br/>
செய்தியொன் றதனைத் தெளிவுறக் கேட்பாய். <br/>
<br/>
ஊனமற் றெவை தாம் உறினுமே பொறுத்து <br/>
வானமும் பொய்க்கின் மடிந்திடும் உலகுபோல், <br/>
தானமும் தவமுந் தாழ்ந்திடல் பொறுத்து <br/>
ஞானமும் பொய்க்க நசிக்குமோர் சாதி <br/>
சாத்திரங் கண்டாய் சாதியின் உயர்த்தலம், <br/>
<br/>
சாத்திர மின்றேற் சாதியில்லை, <br/>
பொய்ம்மைச் சாத்திரம் புகுந்திடும் மக்கள் <br/>
பொய்ம்மை யாகிப் புழுவென மடிவார், <br/>
நால்வகைக் குலத்தார் நண்ணுமோர் சாதியில் <br/>
அறிவுத் தலைமை யாற்றிடும் தலைவர் - <br/>
<br/>
மற்றிவர் வகுப்பதே சாத்திரமாகும் - <br/>
இவர்தம் <br/>
உடலும் உள்ளமும் தன்வச மிலராய் <br/>
நெறிபிழைத் திகழ்வுறு நிலைமையில் வீழினும் <br/>
பெரிதிலை பின்னும் மருந்திதற் குண்டு <br/>
<br/>
செய்கையுஞ் சீலமும் குன்றிய பின்னரும் <br/>
உய்வகைக் குரிய வழிசில உளவாம். <br/>
மற்றிவர் <br/>
சாத்திரம் -- (அதாவது மதியிலே தழுவிய <br/>
கொள்கை கருத்து குளிர்ந்திடு நோக்கம்) -- <br/>
<br/>
ஈங்கிதில் கலக்க மெய்திடு மாயின் <br/>
மற்றதன் பின்னர் மருந்தொன்று இல்லை <br/>
இந்நாள் எமது தமிழ்நாட் டிடையே <br/>
அறிவுத் தலைமை தமதெனக் கொண்டார் <br/>
தம்மிலே இருவகை தலைபடக் கண்டேன், <br/>
<br/>
ஒரு சார் <br/>
மேற்றிசை வாழும் வெண்ணிற மக்களின் <br/>
செய்கையும் நடையும் தீனியும் உடையும் <br/>
கொள்கையும் மதமும் குறிகளும் நம்முடை <br/>
யவற்றினுஞ் சிறந்தன, ஆதலின், அவற்றை <br/>
<br/>
முழுதுமே தழுவி மூழ்கிடி நல்லால், <br/>
தமிழச் சாதி தரணிமீ திராது <br/>
பொய்த் தழி வெய்தல் முடி பெனப் புகழும் <br/>
நன்றடா! நன்று! நாமினி மேற்றிசை <br/>
வழியெலாந் தழுவி வாழ்குவம் எனிலோ <br/>
<br/>
ஏ! ஏ! அஃதுமக் கிசையா தென்பர், <br/>
உயிர்தரு மேற்றிசை நெறிகளை உவந்து நீர் <br/>
தழுவிடா வண்ணந் தடுத்திடும் பெருந் தடை <br/>
பல அவை நீங்கும் பான்மையை வல்ல <br/>
என்றருள் புரிவர், இதன் பொருள் சீமை <br/>
<br/>
மருந்துகள் கற்ற மருத்துவர் தமிழச் <br/>
சாதியின் நோய்க்குத் தலையசைத் தேகினர், <br/>
என்பதே யாகும்; இஃதொரு சார்பாம் <br/>
பின்னொரு சார்பினர் வைதிகப் பெயரோடு <br/>
நமதுமூ தாதையர் (நாற்பதிற் றாண்டின்) <br/>
<br/>
முன்னிருந்தவரோ? முந்நூற்றாண்டிற்கு <br/>
அப்பால் வாழ்ந்தவர் கொல்லோ? ஆயிரம் <br/>
ஆண்டின் முன்னவரோ, ஐயா யிரமோ? <br/>
பவுத்தரே நாடெலாம் பல்கிய காலத் <br/>
தவரோ? புராண மாக்கிய காலமோ? <br/>
சைவரோ? வைணவ சமயத் தாரோ? <br/>
இந்திரன் தானே தனிமுதற் கடவுள் <br/>
என்றுநம் முன்னோர் ஏந்திய வைதிகக் <br/>
காலத் தவரோ? கருத்திலா தவர்தாம் <br/>
எமதுமூ தாதைய ரென்பதிங் கெவர்கொல்? <br/>
நமதுமூ தாதையர் நயமுறக் காட்டிய <br/>
ஒழுக்கமும் நடையும் கிரியையும் கொள்கையும் <br/>
ஆங்கவர் காட்டிய அவ்வப் படியே <br/>
தழுவிடின் வாழ்வு தமிழர்க் குண்டு <br/>
எனில் அது தழுவல் இயன்றிடா வண்ணம் <br/>
கலிதடை புரிவன் கலியின் வலியை <br/>
வெல்லலா காதென விளிம்புகின் றனரால், <br/>
நாசங் கூறும் எநாட்டு வயித்தியர் <br/>
இவராம். இங்கிவ் விருதலைக் கொள்ளியின் <br/>
இடையே நம்மவர் எப்படி உய்வர்? <br/>
விதியே! விதியே! தமிழச் சாதியை <br/>
என்செயக் கருவி யிருக்கின் றாயடா? <br/>
<br/>
விதி <br/>
<br/>
மேலே நீ கூறிய விநாசப் புலவரை <br/>
நம்மவர் இகழ்ந்து நன்மையும் அறிவும் <br/>
எத்திசைத் தெனினும் யாவரே காட்டினும் <br/>
மற்றவை தழுவி வாழ்வீ ராயின், <br/>
அச்சமொன்று இல்லை! ஆரிய நாட்டின் <br/>
அறிவும் பெருமையும் - ... ...- <br/>
<br/>
----- <br/>
<br/>
25. வாழிய செந்தமிழ்! <br/>
<br/>
(ஆசிரியப் பா) <br/>
<br/>
வாழிய செந்தமிழ்! வாழ்கநற் றமிழர்! <br/>
வாழிய பாரத மணித்திரு நாடு! <br/>
இன்றெமை வருத்தும் இன்னல்கள் மாய்க! <br/>
நன்மைவந் தெய்துக! தீதெலாம் நலிக <br/>
அறம்வளர்ந் திடுக! மறம்மடி வுறுக! <br/>
ஆரிய நாட்டினர் ஆண்மையோ டியற்றும் <br/>
சீரிய முயற்சிகள் சிறந்துமிக் கோங்குக! <br/>
நந்தே யத்தினர் நாடொறும் உயர்க! <br/>
வந்தே மாதரம்! வந்தே மாதரம்! <br/>
<br/>
----- <br/>
<br/>
சுதந்தங்ரம் <br/>
<br/>
26. சுதந்திரப் பெருமை <br/>
<br/>
( தில்லை வெளியிலே கலந்துவிட்டாலவர் <br/>
திரும்பியும் வருவாரோ? என்னும் வர்ணமெட்டு) <br/>
<br/>
வீர சுதந்திரம் வேண்டிநின்றார் பின்னர் <br/>
வேறொன்று கொள்வாரோ? - என்றும் <br/>
ஆரமு துண்ணுதற் காசைகொண்டார் கள்ளில் <br/>
அறிவைச் செலுத்துவா ரோ? (வீர) <br/>
<br/>
புகழுநல் லறமுமே யன்றியெல் லாம்வெறும் <br/>
பொய்யென்று கண்டாரேல் - அவர் <br/>
இகழுறும் ஈனத்தொண் டியற்றியும் வாழ்வதற்கு <br/>
இச்சையுற் றிருப்பா ரோ? (வீர) <br/>
<br/>
பிறந்தவர் யாவரும் இறப்ப துறுதியெனும் <br/>
பெற்றியை அறிந்தாரேல் - மானம் <br/>
துறந்தரம் மறந்தும்பின் உயிர்கொண்டு வாழ்வது <br/>
சுகமென்று மதிப்பா ரோ? (வீர) <br/>
<br/>
மானுட ஜன்மம் பெறுவதற் கரிதெனும் <br/>
வாய்மையை உணர்ந்தாரேல் - அவர் <br/>
ஊனுடல் தீயினும் உண்மை நிலைதவற <br/>
உடன்படு மாறுளதோ? (வீர) <br/>
<br/>
விண்ணி லிரவிதனை விற்றுவிட் டெவரும்போய் <br/>
மின்மினி கொள்வாரோ? <br/>
கண்ணினும் இனிய சுதந்திரம் போனபின் <br/>
கை கட்டிப் பிழைப்பாரோ? (வீர) <br/>
<br/>
மண்ணிலின் பங்களை விரும்பிச் சுதந்திரத்தின் <br/>
மாண்பினை யிழப்பாரோ? <br/>
கண்ணிரெண்டும் விற்றுச் சித்திரம் வாங்கினால் <br/>
கைகொட்டிச் சிரியா ரோ? (வீர) <br/>
<br/>
வந்தே மாதரம் என்று வணங்கியபின் <br/>
மாயத்தை வணங்கு வாரோ? <br/>
வந்தே மாதரம் ஒன்றே தாரகம் <br/>
என்பதை மறப்பாரோ? (வீர) <br/>
<br/>
---- <br/>
<br/>
27. சுதந்திரப் பயிர் <br/>
<br/>
தண்ணீர்விட் டோ வளர்த்தோம்? சர்வேசா! இப்பயிரைக் <br/>
கண்ணீராற் காத்தோம்; கருகத் திருவுளமோ? <br/>
<br/>
எண்ணமெலாம் நெய்யாக எம்முயிரி னுள்வளர்ந்த <br/>
வண்ண விளக்கிஃது மடியத் திருவுளமோ? <br/>
<br/>
ஓராயிர வருடம் ஓய்ந்து கிடந்த பின்னர் <br/>
வாராது போலவந்த மாமணியைத் தோற்போமோ? <br/>
<br/>
தர்மமே வெல்லுமேனும் சான்றோர்சொல் பொய்யாமோ? <br/>
கர்ம விளைவுகள் யாம் கண்டதெலாம் போதாதோ? <br/>
<br/>
மேலோர்கள் வெஞ்சிறையில் வீழ்ந்து கிடப்பதுவும் <br/>
நூலோர்கள் செக்கடியில் நோவதுவுங் காண்கிலையோ? <br/>
<br/>
எண்ணற்ற நல்லோர் இதயம் புழுங்கியிரு <br/>
கண்ணற்ற சேய்போற் கலங்குவதுங் காண்கிலையோ? <br/>
<br/>
மாதரையும் மக்களையும் வன்கண்மை யாற்பிரிந்து <br/>
காத லிளைஞர் கருத்தழிதல் காணாயோ? <br/>
<br/>
எந்தாய்! நீ தந்த இயற்பொருளெ லாமிழந்து <br/>
நொந்தார்க்கு நீயன்றி நோவழிப்பார் யாருளரோ? <br/>
<br/>
இன்பச் சுதந்திரம்நின் இன்னருளாற் பெற்றதன்றோ? <br/>
அன்பற்ற மாக்கள் அதைப்பறித்தாற் காவாயோ? <br/>
<br/>
வான்மழை யில்லையென்றால் வாழ்வுண்டோ ?எந்தை சுயா <br/>
தீனமெமக் கில்லை யென்றால் தீனரெது செய்வோமே? <br/>
<br/>
நெஞ்சகத்தே பொய்யின்றி நேர்ந்ததெலாம் நீ தருவாய் <br/>
வஞ்சகமோ எங்கள் மனத்தூய்மை காணாயோ? <br/>
<br/>
பொய்க்கோ உடலும் பொருளுயிரும் வாட்டுகிறோம்? <br/>
பொய்க்கோ தீராது புலம்பித் துடிப்பதுமே? <br/>
<br/>
நின்பொருட்டு நின்னருளால் நின்னுரிமையாம் கேட்டால், <br/>
என்பொருட்டு நீதான் இரங்கா திருப்பதுவோ? <br/>
<br/>
இன்று புதிதாய் இரக்கின்றோ மோ? முன்னோர் <br/>
அன்றுகொடு வாழ்ந்த அருமையெலாம் ஓராயோ? <br/>
<br/>
நீயும் அறமும் நிலத்திருத்தல் மெய்யானால் <br/>
ஓயுமுனர் எங்களுக்கிவ் ஓர்வரம் நீ நல்குதியே. <br/>
<br/>
------ <br/>
<br/>
28. சுதந்திர தாகம் <br/>
<br/>
ராகம் - கமாஸ் தாளம் - ஆதி <br/>
<br/>
என்று தணியும் இந்தச் சுதந்திர தாகம்? <br/>
என்று மடியும் எங்கள் அடிமையின் மோகம்? <br/>
என்றெம தன்னைகை விலங்குகள் போகும்? <br/>
என்றெம தின்னல்கள் தீர்ந்துபொய் யாகும்? <br/>
அன்றொரு பாரதம் ஆக்கவந் தோனே! <br/>
ஆரியர் வாழ்வினை ஆதரிப் போனே! <br/>
வென்றி தருந்துணை நின்னரு ளன்றோ? <br/>
மெய்யடி யோம்இன்னும் வாடுதல் நன்றோ? <br/>
<br/>
பஞ்சமும் நோயும்நின் மெய்யடி யார்க்கோ? <br/>
பாரினில் மேன்மைகள் வேறினி யார்க்கோ? <br/>
தஞ்ச மடைந்தபின் கை விடலோமோ? <br/>
தாயுந்தன் குழந்தையைத் தள்ளிடப் போமோ? <br/>
அஞ்சலென் றருள் செயுங் கடமை யில்லாயோ? <br/>
ஆரிய! நீயும்நின் அறம்மறந் தாயோ? <br/>
வெஞ்செயல் அரக்கரை வீட்டிடு வோனோ! <br/>
வீர சிகாமணி! ஆரியர் கோனே! <br/>
<br/>
----- <br/>
29. சுதந்திர தேவியின் துதி <br/>
<br/>
இதந்தரு மனையின் நீங்கி <br/>
இடர்மிகு சிறப்பட் டாலும் <br/>
பதந்திரு இரண்டும் மாறிப் <br/>
பழிமிகுந் திழிவுற் றாலும் <br/>
விதந்தரு கோடி இன்னல் <br/>
விளைந்தெனை அழித்திட் டாலும் <br/>
சுதந்திர தேவி! நின்னைத் <br/>
தொழுதிடல் மறக்கி லேனே. <br/>
<br/>
நின்னருள் பெற்றி லாதார் <br/>
நிகரிலாச் செல்வ ரேனும், <br/>
பன்னருங் கல்வி கேள்வி, <br/>
படைத்துயர்ந் திட்டா ரேனும், <br/>
பின்னரும் எண்ணி லாத <br/>
பெருமையிற் சிறந்தா ரேனும், <br/>
அன்னவர் வாழ்க்கை பாழாம், <br/>
அணிகள்வேய் பிணத்தோ டொப்பார். <br/>
<br/>
தேவி! நின்னொளி பெறாத <br/>
தேயமோர் தேய மாமோ? <br/>
ஆவியங் குண்டோ ? செம்மை <br/>
அறிவுண்டோ ? ஆக்க முண்டோ ? <br/>
காவிய நூல்கள் ஞானக் <br/>
கலைகள் வேதங்க ளுண்டோ ? <br/>
பாவிய ரன்றோ நிந்தன் <br/>
பாலனம் படைத்தி லாதார்? <br/>
<br/>
ஒழிவறு நோயிற் சாவார், <br/>
ஊக்கமொன் றறிய மாட்டார், <br/>
கழிவுறு மாக்க ளெல்லாம் <br/>
இகழ்ந்திடக் கடையில் நிற்பார் <br/>
இழிவறு வாழ்க்கை தேரார், <br/>
கனவிலும் இன்பங் காணார், <br/>
அழிவுறு பெருமை நல்கும் <br/>
அன்னை! நின் அருள் பெறாதார். <br/>
<br/>
வேறு <br/>
<br/>
தேவி! நின்னருள் தேடி யுளந்தவித்து <br/>
ஆவி யுந்தம தன்பும் அளிப்பவர் <br/>
மேவி நிற்பது வெஞ்சிறை யாயினும் <br/>
தாவில் வானுல கென்னத் தகுவதே. <br/>
<br/>
அம்மை உன்றன் அருமை யறிகிலார் <br/>
செம்மை யென்றிழி தொண்டினைச் சிந்திப்பார், <br/>
இம்மை யின்பங்கள் எய்துபொன் மாடத்தை <br/>
வெம்மை யார்புன் சிறையெனல் வேண்டுமே. <br/>
<br/>
மேற்றிசைப்பல நாட்டினர் வீரத்தால் <br/>
போற்றிநினைப் புதுநிலை யெய்தினர், <br/>
கூற்றினுக்குயிர் கோடி கொடுத்தும்நின் <br/>
பேற்றினைப்பெறு வேமெனல் பேணினர். <br/>
<br/>
அன்னை தன்மைகொள்நின்னை அடியனேன் <br/>
என்ன கூறிஇசைத்திட வல்லனே <br/>
பின்ன முற்றுப் பெருமை யிழந்துநின் <br/>
சின்ன மற்றழி தேயத்தில் தோன்றினேன். <br/>
<br/>
பேர றத்தினைப் பேணுதல் வேலியே! <br/>
சோர வாழ்க்கை, துயர் மிடி யாதிய <br/>
கார றுக்கக் கதித்திடு சோதியே! <br/>
வீர ருக்கமு தே! நினை வேண்டுவேன். <br/>
<br/>
---- <br/>
<br/>
30. விடுதலை <br/>
<br/>
ராகம் - பிலகரிவிடுதலை <br/>
<br/>
விடுதலை! விடுதலை! விடுதலை! <br/>
<br/>
பறைய ருக்கும் இங்கு தீயர் <br/>
புலைய ருக்கும் விடுதலை <br/>
பரவ ரோடு குறவருக்கும் <br/>
மறவ ருக்கும் விடுதலை! <br/>
திறமை கொண்டதீமை யற்ற <br/>
தொழில் புரங்ந்து யாவரும் <br/>
தேர்ந்த கல்வி ஞானம் எய்தி <br/>
வாழ்வம் இந்த நாட்டிலே. (விடுதலை) <br/>
<br/>
ஏழை யென்றும் அடிமையென்றும் <br/>
எவனும் இல்லை ஜாதியில், <br/>
இழிவு கொண்ட மனித ரென்பது <br/>
இந்தி யாவில் இல்லையே <br/>
வாழி கல்வி செல்வம் எய்தி <br/>
மனம கிழ்ந்து கூடியே <br/>
மனிதர் யாரும் ஒருநிகர் கர்ச <br/>
மானமாக வாழ்வமே! (விடுதலை) <br/>
<br/>
மாதர் தம்மை இழிவு செய்யும் <br/>
மடமை யைக்கொ ளுத்துவோம் <br/>
வைய வாழ்வு தன்னில் எந்த <br/>
வகையி னும்ந மக்குள்ளே <br/>
தாதர் என்ற நிலைமை மாறி <br/>
ஆண்க ளோடு பெண்களும் <br/>
சரிநி கர்ச மான மாக <br/>
வாழ்வம் இந்த நாட்டிலே. (விடுதலை) <br/>
<br/>
----- <br/>
<br/>
31. சுதந்திரப் பள்ளு <br/>
(பள்ளர் களியாட்டம்) <br/>
<br/>
ராகம் - வராளி தாளம் - ஆதி <br/>
<br/>
பல்லவி <br/>
<br/>
ஆடுவோமே - பள்ளுப் பாடுவோமே <br/>
ஆனந்த சுதந்திரம் அடைந்து விட்டோ மென்று (ஆடு) <br/>
<br/>
பார்ப்பானை ஐயரென்ற காலமும் போச்சே - வெள்ளைப் <br/>
பரங்கியைத் துரையென்ற காலமும் போச்சே - பிச்சை <br/>
ஏற்பாரைப் பணிகின்ற காலமும் போச்சே - நம்மை <br/>
ஏய்ப்போருக் கேவல்செய்யும் காலமும் போச்சே (ஆடு) <br/>
<br/>
எங்கும் சுதந்திரம் என்பதே பேச்சு - நாம் <br/>
எல்லோரும் சமமென்பது உறுதியாச்சு <br/>
சங்கு கொண்டே வெற்றி ஊதுவோமே - இதைத் <br/>
தரணிக்கெல் லாமெடுத்து ஓதுவோமே. (ஆடு) <br/>
<br/>
எல்லோரும் ஒன்றென்னும் காலம் வந்ததே - பொய்யும் <br/>
ஏமாற்றும் தொலைகின்ற காலம் வந்ததே - இனி <br/>
நல்லோர் பெரியரென்னும் காலம் வந்ததே - கெட்ட <br/>
நயவஞ்சக் காரருக்கு நாசம் வந்ததே. (ஆடு) <br/>
<br/>
உழவுக்கும் தொழிலுக்கும் வந்தனை செய்வோம் - வீணில் <br/>
உண்டுகளித் திருப்போரை நிந்தனை செய்வோம். <br/>
விழலுக்கு நீர்பாய்ச்சி மாய மாட்டோ ம் - வெறும் <br/>
வீணருக்கு உழைத்துடலம் ஓய மாட்டோ ம். (ஆடு) <br/>
<br/>
நாமிருக்கும் நாடு நமதுஎன்ப தறிந்தோம் - இது <br/>
நமக்கே உரிமையாம் என்ப தறிந்தோம் - இந்தப் <br/>
பூமியில் எவர்க்கும்இனி அடிமை செய்யோம் - பரி <br/>
பூரணனுக் கேயடிமை செய்து வாழ்வோம். (ஆடு) <br/>
<br/>
----- <br/>
<br/>
தேசிய இயக்கப் பாடல்கள் <br/>
<br/>
32. சத்ரபதி சிவாஜி <br/>
<br/>
(தன் சைனியத்திற்குக் கூறியது) <br/>
<br/>
ஜயஜய பவானி! ஜயஜய பாரதம்! <br/>
ஜயஜய மாதா! ஜயஜய துர்க்கா! <br/>
வந்தே மாதரம்! வந்தே மாதரம்! <br/>
சேனைத் தலைவர்காள்! சிறந்த மந்திரிகாள்! <br/>
யானைத் தலைவரும் அருந்திறல் வீரர்காள்! <br/>
<br/>
அதிரத மனர்காள்! துரகத் ததிபர்காள் <br/>
எதிரிகள் துணுக்குற இடித்திடு பதாதிகாள்! <br/>
வேலெறி படைகாள்! சூலெறி மறவர்காள்! <br/>
கால னுருக்க்கொளும் கணைதுரந் திடுவீர். <br/>
மற்றுமா யிரவிதம் பற்றலர் தம்மைச் <br/>
<br/>
செற்றிடுந் திறனுடைத் தீரரத் தினங்காள்! <br/>
யாவிரும் வாழிய! யாவிரும் வாழிய! <br/>
தேவிநுந் தமக்கெலாம் திருவருள் புரிக! <br/>
மாற்றலர் தம்புலை நாற்றமே யறியா <br/>
ஆற்றல்கொண் டிருந்ததில் வரும்புகழ் நாடு! <br/>
<br/>
வேதநூல் பழிக்கும் வெளித்திசை மிலேச்சர் <br/>
பாதமும் பொறுப்பளோ பாரத தேவி? <br/>
வீரரும் அவரிசை விரித்திடு புலவரும் <br/>
பாரெலாம் பெரும்புகழ் பரப்பிய நாடு! <br/>
தர்மமே உருவமாத் தழைத்த பே ரரசரும் <br/>
<br/>
நிர்மல முனிவரும் நிறந்த நன் னாடு! <br/>
வீரரைப் பெறாத மேன்மைநீர் மங்கையை <br/>
ஊரவர் மலடியென் றுரைத்திடு நாடு! <br/>
பாரதப் பூமி பழம்பெரும் பூமி; <br/>
நீரதன் புதல்வர், இந் நினைவகற் றாதீர்! <br/>
<br/>
பாரத நாடு பார்க்கெலாம் திலகம்; <br/>
நீரதன் புதல்வர், இந் நினைவகற் றாதீர்! <br/>
வானக முட்டும் இமயமால் வரையும் <br/>
ஏனைய திசைகளில் இருந்திரைக் கடலும் <br/>
காத்திடு நாடு! கங்கையும் சிந்துவும் <br/>
<br/>
தூத்திரை யமுனையும் சுனைகளும் புனல்களும் <br/>
இன்னரும் பொழில்களும் இணையிலா வளங்களும் <br/>
உன்னத மலைகளும் ஒளிர்தரு நாடு! <br/>
பைந்நிறப் பழனம் பசியிலா தளிக்க <br/>
மைந்நிற முகில்கள் வழங்கும் பொன்னாடு! <br/>
<br/>
தேவர்கள் வாழ்விடம், திறலுயர் முனிவர் <br/>
ஆவலோ டடையும் அரும்புகழ் நாடு! <br/>
ஊனமொன்றறியா ஞானமெய் பூமி, <br/>
வானவர் விழையும் மாட்சியார் தேயம்! <br/>
பாரத நாட்டிசை பகரயான் வல்லனோ? <br/>
<br/>
நீரதன் புதல்வர் நினைவகற் றாதீர்! <br/>
தாய்த்திரு நாட்டைத் தறுகண் மிலேச்சர் <br/>
பேய்த்தகை கொண்டோ ர் பெருமையும் வன்மையும் <br/>
ஞானமும் அறியா நவைபுரி பகைவர் <br/>
வானகம் அடக்க வந்திடும் அரக்கர் போல் <br/>
<br/>
இந்நாள் படை கொணர்ந்து இன்னல்செய் கின்றார்! <br/>
ஆலயம் அழித்தலும் அருமறை பழித்தலும் <br/>
பாலரை விருத்தரைப் பசுக்களை ஒழித்தலும் <br/>
மாதர்கற் பழித்தலும் மறைவர் வேள்விக்கு <br/>
ஏதமே சூழ்வதும் இயற்றிநிற் கின்றார்! <br/>
<br/>
சாத்திரத் தொகுதங்யைத் தாழ்த்துவைக் கங்ன்றார் <br/>
கோத்தங்ர மங்கையர் குலங்கெடுக் கின்றார் <br/>
எண்ணில துணைவர்காள்! எமக்கிவர் செயுந்துயர் <br/>
கண்ணியம் மறுத்தனர, ஆண்மையுங் கடிந்தனர், <br/>
பொருளினைச் சிதைத்தனர், மருளினை விதைத்தனர் <br/>
<br/>
திண்மையை யழித்துப் பெண்மையிங் களித்தனர், <br/>
பாரதப் பெரும்பெயர் பழிப்பெய ராக்கினர், <br/>
சூரர்தம் மக்களைத் தொழும்பராய்ப் புரிந்தனர், <br/>
வீரியம் அழிந்து மேன்மையும் ஒழிந்து நம் <br/>
ஆரியர் புலையருக் கடிமைக ளாயினர். <br/>
<br/>
மற்றிதைப் பொறுத்து வாழ்வதோ வாழ்க்கை <br/>
வெற்றிகொள் புலையர்தாள் வீழ்ந்துகொல் வாழ்வீர்? <br/>
மொக்குகள்தான் தோன்றி முடிவது போல <br/>
மக்களாய்ப் பிறந்தோர் மடிவது திண்ணம். <br/>
தாய்த்திரு நாட்டைத் தகர்த்திடு மிலேச்சரை <br/>
<br/>
மாய்த்திட விரும்பான் வாழ்வுமோர் வாழ்வுகொல்? <br/>
மானமென் றிலாது மாற்றலர் தொழும்பாய் <br/>
ஈனமுற் றிருக்க எவன்கொலோ விரும்புவன்? <br/>
தாய்பிறன் கைப்படச் சகிப்பவ னாகி <br/>
நாயென வாழ்வோன் நமரில்இங் குளனோ? <br/>
<br/>
பிச்சைவாழ் வுகந்து பிறருடைய யாட்சியில் <br/>
அச்சமுற் றிருப்போன் ஆரிய னல்லன், <br/>
புன்புலால் யாழ்க்கையைப் போற்றியே தாய்நாட்டு <br/>
அன்பிலா திருப்போன் ஆரிய னல்லன். <br/>
மாட்சிதீர் மிலேச்சர் மனப்படி யாளும் <br/>
<br/>
ஆட்சியி லடங்குவோன் ஆரிய னல்லன். <br/>
ஆரியத் தன்மை அற்றிடுஞ் சிறியர் <br/>
யாரிவண் உளரவர் யாண்டேனும் ஒழிக! <br/>
படைமுகத்து இறந்து பதம்பெற விரும்பாக் <br/>
கடைபடு மாக்களென் கண்முனில் லாதீர்! <br/>
<br/>
சோதரர் தம்மைத் துரோகிகள் அழிப்ப <br/>
மாதரர் நலத்தின் மகிழ்பவன் மகிழ்க, <br/>
நாடெலாம் பிறர்வசம் நண்ணுதல் நினையான் <br/>
வீடுசென் றொளிக்க விரும்புவோன் விரும்புக! <br/>
தேசமே நலிவொடு தேய்ந்திட மக்களின் <br/>
<br/>
பாசமே பெரிதெனப் பார்ப்பவன் செல்க! <br/>
நாட்டுளார் பசியினால் நலிந்திடத் தன்வயிறு <br/>
ஊட்டுதல் பெரங்தென உண்ணுவோன் செல்க! <br/>
ஆணுருக் கொண்ட பெண்களும் அலிகளும் <br/>
வீணில்இங் கிருந்தெனை வெறுத்திடல் விரும்பேன். <br/>
<br/>
ஆரியர் இருமின்! ஆண்கள்இங்கு இருமின்! <br/>
வீரியம் மிகுந்த மேன்மையோர் இருமின்! <br/>
மானமே பெரிதென மதிப்பவர் இருமின்! <br/>
ஈனமே பொறாத இயல்பினர் இருமின்! <br/>
தாய்நாட் டன்புறு தனையர் இங்கு இருமின்! <br/>
<br/>
மாய்நாட் பெருமையின் மாய்பவர் இருமின்! <br/>
புலையர்தம் தொழும்பைப் பொறுக்கிலார் இருமின்! <br/>
கலையறு மிலேச்சரைக் கடிபவர் இருமின்! <br/>
ஊரவர் துயரில்நெஞ் சுருகுவீர் இருமின்! <br/>
சோர நெஞ்சங்லாத் தூயவர் இருமின்! <br/>
<br/>
தேவிதாள் பணியுந் தீரர் இங்கு இருமின்! <br/>
பாவியர் குருதியைப் பருகுவார் இருமின்! <br/>
உடலினைப் போற்றா உத்தமர் இருமின்! <br/>
கடல்மடுப் பினும்மனம் கலங்கலர் உதவுமின்! <br/>
வம்மினோ துணைவீர்? மருட்சிகொள் ளாதீர்! <br/>
<br/>
நம்மினோ ராற்றலை நாழிகைப் பொழுதெனும் <br/>
புல்லிய மாற்றலர் பொறுக்கவல் லார்கொல்? <br/>
மெல்லிய திருவடி வீறுடைத் தேவியின் <br/>
இன்னருள் நமக்கோர் இருந்துணை யாகும் <br/>
பன்னரும் புகழுடைப் பார்த்தனும் கண்ணனும் <br/>
<br/>
வீமனும் துரோணனும் வீட்டுமன் றானும் <br/>
ராமனும் வேறுள இருந்திறல் வீரரும் <br/>
நற்றுணை புரிவர்; வானக, நாடுறும்! <br/>
வெற்றியே யன்றி வேறெதும் பெறுகிலேம்! <br/>
பற்றறு முனிவரும் ஆசிகள் பகர்வர் <br/>
<br/>
செற்றினி மிழேச்சரைத் தீர்த்திட வம்மீன்! <br/>
ஈட்டியாற் சிரங்களை வீட்டிட எழுமின்! <br/>
நீட்டிய வேல்களை நேரிருந்து எறிமின்! <br/>
வாளுடை முனையினும் வயந்திகழ் சூலினும், <br/>
ஆளுடைக் கால்க ளடியினுந் தேர்களின் <br/>
<br/>
உருளையி னிடையினும் மாற்றலர் தலைகள் <br/>
உருளையிற் கண்டுநெஞ் சுவப்புற வம்மின்! <br/>
நம்இதம், பெருவளம் நலிந்திட விரும்பும் <br/>
(வன்மியை) வேரறத் தொலைத்தபின் னன்றோ <br/>
ஆணெனப் பெறுவோம், அன்றிநாம் இறப்பினும் <br/>
<br/>
வானுறு தேவர் மணியுல கடைவோம், <br/>
வாழ்வமேற் பாரத வான்புகழ்த் தேவியைத் <br/>
தாழ்வினின் றுயர்த்திய தடம்புகழ் பெறுவோம்! <br/>
போரெனில் இதுபோர், புண்ணியத் திருப்போர்! <br/>
பாரினில் இதுபோற் பார்த்திடற் கெளிதோ? <br/>
<br/>
ஆட்டினைக் கொன்று வேள்விகள் இயற்றி <br/>
வீட்டினைப் பெறுவான் விரும்புவார் சிலரே <br/>
நெஞ்சகக் குருதியை நிலத்திடை வடித்து <br/>
வஞ்சக மழிக்கும் மாமகம் புரிவம்யாம் <br/>
வேள்வியில்இதுபோல் வேள்வியொன் றில்லை! <br/>
<br/>
தவத்தினில் இதுபோல் தவம்பிறி தில்லை! <br/>
முன்னையோர் பார்த்தன் முனைத்திசை நின்று <br/>
தன்னெதிர் நின்ற தளத்தினை நோக்கிட <br/>
மாதுலர் சோதரர் மைத்துனர் தாதையர் <br/>
காதலின் நண்பர் கலைதரு குரவரென்று <br/>
<br/>
இன்னவர் இருத்தல்கண்டு, இதயம்நொந் தோனாய்த் <br/>
தன்னருந் தெய்விகச் சாரதி முன்னர் <br/>
ஐயனே! இவர்மீ தம்பையோ தொடுப்பேன்? <br/>
வையகத் தரசும் வானக ஆட்சியும் <br/>
போயினும் இவர்தமைப் போரினில் வீழ்த்தேன். <br/>
<br/>
மெய்யினில் நடுக்கம் மேவுகின் றதுவால,f <br/>
கையினில் வில்லும் கழன்றுவீழ் கின்றது. <br/>
வாயுலர் கின்றது; மனம் பதைக்கின்றது, <br/>
ஓய்வுறுங் கால்கள, உலைந்தது சிரமமும், <br/>
வெற்றியை விரும்பேன், மேன்மையை விரும்பேன் <br/>
<br/>
சுற்றமிங் கறுத்துச் சுகம்பெறல் விரும்பேன், <br/>
எனையிவர் கொல்லினும் இவரையான் தீண்டேன், <br/>
சினையறுத் திட்டபின் செய்வதோ ஆட்சி? <br/>
எனப்பல கூறியவ் விந்திரன் புதல்வன் <br/>
கனப்படை வில்லைக் களத்தினில் எறிந்து <br/>
<br/>
சோர்வோடு வீழ்ந்தனன், சுருதியின் முடிவாய்த் <br/>
தேர்வயின் நின்றநம் தெய்விகப் பெருமான் <br/>
வில்லெறிந் திருந்த வீரனை நோக்கி <br/>
புல்லிய அறிவொடு புலம்புகின் றனையால் <br/>
அறத்தினைப் பிரிந்த சுயோதனா தியரைச் <br/>
<br/>
செறுத்தினி மாய்ப்பது தீமையென் கின்றாய், <br/>
உண்மையை அறியாய் உறவையே கருதிப் <br/>
பெண்மைகொண் டேதோ பிதற்றிநிற் கின்றாய் <br/>
வஞ்சகர், தீயர், மனிதரை வருத்துவோர், <br/>
நெஞ்சகத் தருக்குடை நீசர்கள்; இன்னோர் <br/>
<br/>
தம்மொடு பிறந்த சகோதரராயினும் <br/>
வெம்மையோ டொறுத்தல் வீரர்தஞ் செயலாம். <br/>
ஆரிய நீதிநீ அறிகிலை போலும்! <br/>
பூரியர் போல்மனம் புழுங்குற லாயினை <br/>
அரும்புகழ் தேய்ப்பதும் அனாரியத் தகைத்தும் <br/>
<br/>
பெரும்பதத் தடையுமாம் பெண்மையெங் கெய்தினை? <br/>
பேடிமை யகற்று! நின் பெருமையை மறந்திடேல்! <br/>
ஈடிலாப் புகழினாய்! எழுகவோ எழுக! என்று <br/>
மெய்ஞ் ஞானம்நம் இறையவர் கூறக் <br/>
குன்றெனும் வயிரக் கொற்றவான் புயத்தோன் <br/>
<br/>
அறமே பெரிதென அறிந்திடு மனத்தனாய் <br/>
மறமே உருவுடை மாற்றலர் தம்மைச் <br/>
சுற்றமும் நோக்கான் தோழமை மதியான் <br/>
பற்றலர் தமையெலாம் பார்க்கிரை யாக்கினன். <br/>
விசயனன் றிருந்த வியன்புகழ் நாட்டில் <br/>
<br/>
இசையுநற் றவத்தால் இன்றுவாழ்ந் திருக்கும் <br/>
ஆரிய வீரர்காள்! அவருடை மாற்றலர், <br/>
தேரில்இந் நாட்டினர், செறிவுடை உறவினர், <br/>
நம்மையின் றெதிர்க்கும் நயனிலாப் புல்லோர், <br/>
செம்மைதீர் மிலேச்சர், தேசமும் பிறிதாம் <br/>
<br/>
பிறப்பினில் அன்னியர், பேச்சினில் அன்னியர் <br/>
சிறப்புடை யாரியச் சீர்மையை அறியார். <br/>
<br/>
---- <br/>
<br/>
33. கோக்கலே சாமியார் பாடல் <br/>
<br/>
(இராமலிங்க சுவாமிகள் ஏகளக்கமறப் பொதுநடம் நான் <br/>
கண்டுகொண்ட தருணம என்று பாடிய பாட்டைத் <br/>
திரித்துப் பாடியது) <br/>
<br/>
களக்கமுறும் மார்லிநடம் கண்ண்டுகொண்ட தருணம் <br/>
கடைச்சிறியேன் உளம்பூத்துக் காய்த்ததொரு காய்தான் <br/>
விளக்கமுறப் பழுத்திடுமோ? வெம்பிவிழுந் திடுமோ? <br/>
வெம்பாது விழினுமென்றன் கரத்திலகப் படுமோ? <br/>
வளர்த்தபழம் கர்சா னென்ற குரங்குகவர்ந் திடுமோ? <br/>
மற்றிங்ஙன் ஆட்சிசெய்யும் அணில்கடித்து விடுமோ? <br/>
துளக்கமற யான்பெற்றிங் குண்ணுவனோ அல்லால் <br/>
தொண்டவிக்குமோ, ஏதும் சொல்லறிய தாமோ? <br/>
<br/>
----- <br/>
<br/>
34. தொண்டு செய்யும் அடிமை <br/>
<br/>
(சுயராஜ்யம் வேண்டுமென்ற பாரதவாசிக்கு <br/>
ஆங்கிலேயஉத்தியோகஸ்தன் கூறுவது) <br/>
<br/>
நந்தனார் சரித்திரத்திலுள்ள "மாடு தின்னும் புலையா! உனக்கு <br/>
மார்கழித் திருநாளா?" என்ற பாட்டின் வர்ணமெட்டு <br/>
<br/>
தொண்டு செய்யும் அடிமை! - உனக்கு <br/>
சுதந்திர நினைவோடா? <br/>
பண்டு கண்ட துண்டோ ? - அதற்கு <br/>
பாத்திர மாவாயோ? (தொண்டு) <br/>
<br/>
ஜாதிச் சண்டை போச்சோ? - உங்கள் <br/>
சமயச் சண்டை போச்சோ? <br/>
நீதி சொல்ல வந்தாய்! - கண்முன் <br/>
நிற்கொ ணாது போடா! (தொண்டு) <br/>
<br/>
அச்சம் நீங்கி னாயோ? - அடிமை <br/>
ஆண்மை தாங்கி னாயோ? <br/>
பிச்சை வாங்கிப் பிழைக்கும் - ஆசை <br/>
பேணு தலொழித் தாயோ? (தொண்டு) <br/>
<br/>
கப்ப லேறு வாயோ? - அடிமை <br/>
கடலைத் தாண்டு வாயோ? <br/>
குப்பை விரும்பும் நாய்க்கே - அடிமை <br/>
கொற்றத் தவிசு முண்டோ ? (தொண்டு) <br/>
<br/>
ஒற்றுமை பயின் றாயோ? - அடிமை <br/>
உடல்பில் வலிமை யுண்டோ ? <br/>
வெற்று ரைபே சாதே! அடிமை! <br/>
வீரியம் அறி வாயோ? (தொண்டு) <br/>
<br/>
சேர்ந்து வாழு வீரோ? - உங்கள் <br/>
சிறுமைக் குணங்கள் போச்சோ? <br/>
சோர்ந்து வீழ்தல் போச்சோ - உங்கள் <br/>
சோம்பரைத் துடைத் தீரோ? (தொண்டு) <br/>
<br/>
வெள்ளை நிறத்தைக் கண்டால் - பதறி <br/>
வெருவலை ஒழித் தாயோ? <br/>
உள்ளது சொல்வேன் கேள் - சுதந்திரம் <br/>
உனக்கில்லை மறந் திடடா! (தொண்டு) <br/>
<br/>
நாடு காப்ப தற்கே - உனக்கு <br/>
ஞானம் சிறது முண்டோ ? <br/>
வீடு காக்கப் போடா! - அடிமை <br/>
வேலை செய்யப் போடா! (தொண்டு) <br/>
<br/>
சேனை நடத்து வாயோ? - தொழும்புகள் <br/>
செய்திட விரும்பு வாயோ? <br/>
ஈன மான தொழிலே - உங்களுக்கு <br/>
இசைவ தாகும் போடா! (தொண்டு) <br/>
<br/>
----- <br/>
<br/>
35. நம்ம ஜாதிக் கடுக்குமோ <br/>
<br/>
(புதிய கட்சித் தலைவரை நோக்கி நிதானக் கட்சியார் <br/>
சொல்லுதல்) <br/>
<br/>
"ஓய் நந்தனாரே! நம்ம ஜாதிக் கடுக்குமோ? <br/>
நியாயந் தானோ? நீர் சொல்லும்?" என்ற வர்ணமெட்டு <br/>
<br/>
பல்லவி <br/>
<br/>
ஓய் திலகரே! நம்ம ஜாதிக் கடுக்குமோ? <br/>
செய்வது சரியோ? சொல்லும் <br/>
<br/>
கண்ணிகள் <br/>
<br/>
முன்னறி யாப் புது வழக்கம் நீர் <br/>
மூட்டி விட்ட திந்தப் பழக்கம் - இப்போது <br/>
எந்நகரிலு மிது முழக்கம் - மிக <br/>
இடும்பை செய்யும் இந்த ஒழுக்கம் (ஓய் திலகரே) <br/>
<br/>
சுதந்திரம் என்கிற பேச்சு - எங்கள் <br/>
தொழும்புக ளெல்லாம் வீணாய்ப் போச்சு - இது <br/>
மதம்பிடித் ததுபோலாச்சு - எங்கள் <br/>
மனிதர்க் கெல்லாம் வந்த தேச்சு (ஓய் திலகரே) <br/>
<br/>
வெள்ளை நிறத்தவர்க்கே ராஜ்யம் - அன்றி <br/>
வேறெ வர்க்குமது தியாஜ்யம் - சிறு <br/>
பிள்ளைக ளுக்கே உபதேசம் - நீர் <br/>
பேசிவைத்த தெல்லாம் மோசம் (ஓய் திலகரே) <br/>
<br/>
------- <br/>
<br/>
36. நாம் என்ன செய்வோம். <br/>
<br/>
("நாம் என்ன செய்வோம்! புலையரே! - இந்தப் <br/>
பூமியி லில்லாத புதுமையைக் கண்டோ ம்" என்றவர்ணமெட்டு) <br/>
<br/>
<br/>
ராகம் - புன்னாகவராளி தாளம் - ரூபகம் <br/>
<br/>
பல்லவி <br/>
<br/>
நாம் என்ன செய்வோம்! துணைவரே! - இந்தப் <br/>
பூமியிலில்லாத புதுமையைக் கண்டோ ம். (நாம்) <br/>
<br/>
சரணங்கள் <br/>
<br/>
திலகன் ஒருவனாலே இப்படி யாச்சு <br/>
செம்மையும் தீமையும் இல்லாமலே போச்சு <br/>
இபலதிசையும் துஷ்டர் கூட்டங்க ளாச்சு <br/>
பையல்கள் நெஞ்சில் பயமென்பதே போச்சு. (நாம்) <br/>
<br/>
தேசத்தில் எண்ணற்ற பேர்களுங் கெட்டார் <br/>
செய்யுந் தொழில்முறை யாவரும் விட்டார், <br/>
பேசுவோர் வார்த்தை தாதா சொல்லிவிட்டார், <br/>
பின்வர வறியாமல் சுதந்திரம் தொட்டார் (நாம்) <br/>
<br/>
பட்டம்பெற் றோர்க்குமதிப் பென்பது மில்லை <br/>
பரதேசப் பேச்சில் மயங்குபவ ரில்லை <br/>
சட்டம் மறந்தோர்க்குப் பூஜை குறைவில்லை <br/>
சர்க்கா ரிடம்சொல்லிப் பார்த்தும் பயனில்லை (நாம்) <br/>
<br/>
சீமைத் துணியென்றால் உள்ளம் கொதிக்கிறார் <br/>
சீரில்லை என்றாலோ எட்டி மிதிக்கிறார் <br/>
தாமெத் தையோ எவந்தேஎ யென்று துதிக்கிறார் <br/>
தரமற்ற வார்த்தைகள் பேசிக் குதிக்கிறார் (நாம்) <br/>
<br/>
------- <br/>
<br/>
37. பாரத தேவியின் அடிமை <br/>
<br/>
(நந்தன் சரித்திரத்திலுள்ள ஆண்டைக் கடிமைக்காரன் <br/>
அல்லவே என்ற பாட்டின் வர்ணமெட்டையும் கருத்தையும் <br/>
பின்பற்றி எழுதியது) <br/>
<br/>
பல்லவி <br/>
<br/>
அன்னியர் தமக்கடிமை யல்லவே - நான் <br/>
அன்னியர் தமக்கடிமை யல்லவே. <br/>
<br/>
சரணங்கள் <br/>
<br/>
மன்னிய புகழ் பாரத தேவி <br/>
தன்னிரு தாளிணைக் கடிமைக் காரன். (அன்னியர்) <br/>
<br/>
இலகு பெருங்குணம் யாவைக்கும் எல்லையாம் <br/>
திலக முனிக் கொத்த அடிமைக்காரன். (அன்னியர்) <br/>
<br/>
வெய்ய சிறைக்குள்ளே புன்னகை யோடுபோம் <br/>
ஐயன் பூபேந்தரனுக் கடிமைக் காரன். (அன்னியர்) <br/>
<br/>
காவலர் முன்னிற்பினும் மெய் தவறா எங்கள் <br/>
பாலர் தமக்கொத்த அடிமைக் காரன். (அன்னியர்) <br/>
<br/>
காந்தன லிட்டாலும் தர்மம் விடாப்ரமம் <br/>
பாந்தவன் தாளிணைக் கடிமைக் காரன். (அன்னியர்) <br/>
<br/>
----- <br/>
<br/>
38. வெள்ளைக் கார விஞ்ச் துரை கூற்று <br/>
<br/>
ராகம் - தாண்டகம் தாளம் - ஆதி <br/>
<br/>
நாட்டி லெங்கும் சுதந்திர வாஞ்சையை <br/>
நாட்டினாய், கனல் மூட்டினாய், <br/>
வாட்டி யுன்னை மடக்கிச் சிறைக்குள்ளே <br/>
மாட்டுவேன்; - வலி காட்டுவேன். (நாட்டி) <br/>
<br/>
கூட்டம் கூடி வந்தே மாதரமென்று <br/>
கோஷித்தாய், - எமை தூஷித்தாய், <br/>
ஓட்டம் நாங்க ளெடுக்க வென்றே கப்பல் <br/>
ஓட்டினாய், - பொருள் ஈட்டினாய் (நாட்டி) <br/>
<br/>
கோழைப்பட்ட ஜனங்களுக் குண்மைகள் <br/>
கூறினாய், - சட்டம் மீறினாய், <br/>
ஏழைப்பட் டிங்கு இறத்தல் இழிவென்றே <br/>
ஏசினாய், - வீரம் பேசினாய் (நாட்டி) <br/>
<br/>
அடிமைப் பேடிகள் தம்மை மனிதர்கள் <br/>
ஆக்கினாய், - புன்மை போக்கினாய், <br/>
மிடிமை போதும் நமக்கென் றிருந்தோரை <br/>
மீட்டினாய், - ஆசை ஊட்டினாய் (நாட்டி) <br/>
<br/>
தொண்டொன் றேதொழிலாக் கொண்டிருந்தோரைத் <br/>
தூண்டினாய், - புகழ் வேண்டினாய், <br/>
கண்கண்ட தொழில் கற்க மார்க்கங்கள் <br/>
காட்டினாய். - சோர்வை ஓட்டினாய் (நாட்டி) <br/>
<br/>
எங்கும் இந்த சுயராஜ்ய விருப்பத்தை <br/>
ஏவினாய், - விதை தூவினாய், <br/>
சிங்கம் செய்யும் தொழிலைச் சிறுமுயல் <br/>
செய்யவோ? - நீங்கள் உய்யவோ? (நாட்டி) <br/>
<br/>
சுட்டு வீழ்த்தியே புத்தி வருத்திச் <br/>
சொல்லுவேன், - குத்திக் கொல்லுவேன் <br/>
தடிப் பேசுவோ ருண்டோ ? சிறைக்குள்ளே <br/>
தள்ளுவேன், - பழி கொள்ளுவேன். (நாட்டி) <br/>
<br/>
------ <br/>
<br/>
39. தேசபக்தர் சிதம்பரம் பிள்ளை மறுமொழி <br/>
<br/>
சொந்த நாட்டிற் பரர்க்கடிமை செய்தே <br/>
துஞ்சிடோ ம் - இனி அஞ்சிடோ ம் <br/>
எந்த நாட்டினும் இந்த அநீதிகள் <br/>
ஏற்குமோ? - தெய்வம் பார்க்குமோ? <br/>
<br/>
வந்தே மாதரம் என்றுயிர் போம்வரை <br/>
வாழ்த்துவோம் - முடி தாழ்த்துவோம் <br/>
எந்த மாருயி ரன்னையைப் போற்றுதல் <br/>
ஈனமோ? - அவ மானமோ? <br/>
<br/>
பொழுதெல்லாம் எங்கள் செல்வங் கொள்ளை கொண்டு <br/>
போகவோ? - நாங்கள் சாகவோ? <br/>
அழுது கொண்டிருப் போமோ? ஆண்பிள்ளைகள் <br/>
அல்லமோ? - உயிர் வெல்லமோ? <br/>
<br/>
நாங்கள் முப்பது கோடி ஜனங்களும் <br/>
நாய்களோ? - பன்றிச் சேய்களோ? <br/>
நீங்கள் மட்டும் மனிதர்களோ? - இத் <br/>
நீதமோ? - பிடி வாதமோ? <br/>
<br/>
பார தத்திடை அன்பு செலுத்துதல் <br/>
பாபமோ? - மனஸ் தாபமோ? <br/>
கூறும் எங்கள் மிடிமையைத் தீர்ப்பது <br/>
குற்றமோ? - இதில் செற்றமோ? <br/>
<br/>
ஒற்றுமை வழி யொன்றே வழியென்பது <br/>
ஓர்ந்திட்டோ ம் - நன்கு தேர்ந்திட்டோ ம் <br/>
மற்று நீங்கள் செய்யுங்கொடு மைக்கெல்லாம் <br/>
மலைவு றோம்; - சித்தம் கலைவுறோம். <br/>
<br/>
சதையைத் துண்டுதுண் டாக்கினும் உன்னெண்ணம் <br/>
சாயுமோ? - ஜீவன் ஓயுமோ? <br/>
இதயத் துள்ளே இலங்கு மஹாபக்தி <br/>
ஏகுமோ? - நெஞ்சம் வேகுமோ? <br/>
<br/>
------ <br/>

------<br/>
40. நடிப்பு சுதேசிகள்<br/>
(பழித்தறிவுறுத்தல்)<br/>
<br/>
கிளிக்கண்ணிகள்<br/>
<br/>
நெஞ்சில் உரமுமின்றி நேர்மைத் திறமு மின்றி,<br/>
வஞ்சனை சொல்வா ரடீ! - கிளியே!<br/>
வாய்ச் சொல்லில் வீரரடி.<br/>
<br/>
கூட்டத்தில் கூடிநின்று கூவிப் பிதற்ற லன்றி,<br/>
நாட்டத்தில் கொள்ளா ரடீ! - கிளியே!<br/>
நாளில் மறப்பா ரடீ<br/>
<br/>
சொந்த அரசும்புவிச் சுகங்களும் மாண்பு களும்<br/>
அந்தகர்க் குண்டாகு மோ? - கிளியே!<br/>
அகலிகளுக் கின்ப முண்டோ?<br/>
<br/>
கண்கள் இரண்டிருந்தும் காணுந் திறமை யற்ற<br/>
பெண்களின் கூட்டமடீ! - கிளியே!<br/>
பேசிப் பயனென் னடீ<br/>
<br/>
யந்திர சாலை யென்பார் எங்கள் துணிகளென்பார்,<br/>
மந்திரத் தாலே யெங்கும் - கிளியே!<br/>
மாங்கனி வீழ்வ துண்டோ!<br/>
<br/>
உப்பென்றும் சீனி என்றும் உள்நாட்டுச் சேலை என்றும்<br/>
செப்பித் திரிவா ரடீ! - கிளியே!<br/>
செய்வ தறியா ரடீ!<br/>
<br/>
தேவியர் மானம் என்றும் தெய்வத்தின் பக்தி என்றும்<br/>
நாவினாற் சொல்வ தல்லால் - கிளியே!<br/>
நம்புத லற்றா ரடீ!<br/>
<br/>
மாதரைக் கற்பழித்து வன்கண்மை பிறர் செய்யப்<br/>
பேதைகள் போலு யிரைக் - கிளியே<br/>
பேணி யிருந்தா ரடீ!<br/>
<br/>
தேவி கோயிலிற் சென்று தீமை பிறர்கள் செய்ய<br/>
ஆவி பெரிதென் றெண்ணிக் - கிளியே<br/>
அஞ்சிக் கிடந்தா ரடீ!<br/>
<br/>
அச்சமும் பேடி மையும் அடிமைச் சிறு மதியும்<br/>
உச்சத்திற் கொண்டா ரடீஸ்ரீ - கிளியே<br/>
ஊமைச் சனங்க ளடீ!<br/>
<br/>
ஊக்கமும் உள்வலியும் உண்மையிற் பற்று மில்லா<br/>
மாக்களுக் கோர் கணமும் - கிளியே<br/>
வாழத் தகுதி யுண்டோ?<br/>
<br/>
மானம் சிறிதென் றெண்ணி வாழ்வு பெரிதென் றெண்ணும்<br/>
ஈனர்க் குலகந் தனில் - கிளியே!<br/>
இருக்க நிலைமை யுண்டோ?<br/>
<br/>
சிந்தையிற் கள்விரும்பிச் சிவசிவ வென்பது போல்<br/>
வந்தே மாதர மென்பார்! - கிளியே!<br/>
மனத்தி லதனைக் கொள்ளார்<br/>
<br/>
பழமை பழமை யென்று பாவனை பேச லன்றிப்<br/>
பழமை இருந்த நிலை! - கிளியே!<br/>
பாமர ரேதறி வார்!<br/>
<br/>
நாட்டில் அவமதிப்பும் நாணின்றி இழி செல்வத்<br/>
தேட்டில் விருப்புங் கொண்டே! - கிளியே!<br/>
சிறுமை யடைவா ரடீ!<br/>
<br/>
சொந்த சகோ தரர்கள் துன்பத்திற் சாதல் கண்டும்<br/>
சிந்தை இரங்கா ரடீ! - கிளியே!<br/>
செம்மை மறந்தா ரடீ!<br/>
<br/>
பஞ்சத்தும் நோய்க ளிலும் பாரதர் புழுக்கள் போல்<br/>
துஞ்சத்தும் கண்ணாற் கண்டும் - கிளியே!<br/>
சோம்பிக் கிடப்பா ரடீ!<br/>
<br/>
தாயைக் கொல்லும் பஞ்சத்தைத் தடுக்க முயற்சி யுறார்<br/>
வாயைத் திறந்து சும்மா - கிளியே!<br/>
வந்தே மாதர மென்பார்!<br/>
<br/>
-------<br/>
<br/>
தேசீயத் தலைவர்கள்<br/>
<br/>
41. மகாத்மா காந்தி பஞ்சகம்<br/>
<br/>
வாழ்க நீ எம்மான்<br/>
<br/>
வாழ்க நீ! எம்மான், இந்த வையத்து நாட்டி லெல்லாம்<br/>
தாழ்வுற்று வறுமை மிஞ்சி விடுதலை தவறிக் கெட்டுப்<br/>
பாழ்பட்டு நின்ற தாமோர் பாரத தேசந் தன்னை<br/>
வாழ்விக்க வந்த காந்தி மஹாத்மா நீ வாழ்க, வாழ்க!<br/>
<br/>
அடிமை வாழ்வ கன்றிந் நாட்டார் விடுதலை யார்ந்து, செல்வம்<br/>
குடிமையி லுயர்வு, கல்வி ஞானமும் கூடி யோங்கிப்<br/>
படிமிசைத் தலைமை யெய்தும் படிக்கொரு சூழ்ச்சி செய்தாய்!<br/>
முடிவிலாக் கீர்த்தி பெற்றாய, புவிக்குள்ளே முதன்மை யுற்றாய்!<br/>
<br/>
வேறு<br/>
<br/>
கொடியவெந் நாக பாசத்தை மாற்ற<br/>
மூலிகை கொணர்ந்தவன் என்கோ?<br/>
இடிமின்னல் தாங்கும் குடை செய்தான் என்கோ?<br/>
என்சொலிப் புகழ்வதிங் குனையே?<br/>
விடிவிலாத் துன்பஞ் செயும் பராதீன<br/>
வெம்பிணி யகற்றிடும் வண்ணம்<br/>
படிமிசைப் புதிதாச் சாலவும் எளிதாம்<br/>
படிக்கொரு சூழ்ச்சி நீ படைத்தாய்!<br/>
<br/>
தன்னுயிர் போலே தனக்கழி வெண்ணும்<br/>
பிறனுயிர் தன்னையும் கணித்தல்<br/>
மன்னுயி ரெல்லாம் கடவுளின் வடிவம்<br/>
கடவுளின் மக்களென் றுணர்தல்<br/>
இன்னமெய்ஞ் ஞானத் துணிவினை மற்றாங்கு<br/>
இழிபடு போர், கொலை, தண்டம்<br/>
பின்னியே கிடக்கும் அரசிய லதனில்<br/>
பிணைத்திடத் துணிந்தனை பெருமான்,<br/>
பெருங்கொலை வழியாம் போர்வழி இகழ்ந்தாய்<br/>
அதனி லுந் திறன்பெரி துடைத்தாம்<br/>
அருங்கலை வாணர் மெய்த்தொண்டர் தங்கள்<br/>
அறவழி யென்று நீ அறிந்தாய்<br/>
<br/>
நெருங்கிய பயன்சேர் ஒத்துழை யாமை!<br/>
நெறியினால் இந்தியா விற்கு<br/>
வருங்கதி கண்டு பகைத்தொழில் மறந்து<br/>
வையகம் வாழ்கநல் லறத்தே!<br/>
<br/>
-----<br/>
<br/>
42. குரு கோவிந்தர்<br/>
<br/>
ஆயிரத் தெழுநூற் றைம்பத் தாறு<br/>
விக்ரம நாண்டு வீரருக் கமுதாம்<br/>
ஆனந்த புரத்தி லார்ந்தினி திருந்தனன்<br/>
பாஞ்சா லத்துப் படர்தரு சிங்கக்<br/>
குலத்தினை வகுத்த குருமணி யாவான்.<br/>
<br/>
ஞானப் பெருங்கடல், நல்லிசைக் கவிஞன்,<br/>
வானம்வீழ்ந் துதிரினும் வாள்கொடு தடுக்கும்<br/>
வீரர் நாயகன், மேதினி காத்த<br/>
குருகோ விந்த சிங்கமாங் கோமகன்,<br/>
அவந்திருக் கட்டளை அறிந்துபல் திசயினும்<br/>
<br/>
பாஞ்சா லத்துறு படைவலோர் நாடொறும்<br/>
நாடொறும் வந்து நண்ணுகின் றாரால்,<br/>
ஆனந்த புரத்தில் ஆயிர மாயிரம்<br/>
வீரர்கள் குருவின் விருப்பினைத் தெரிவான்<br/>
கூடிவந் தெய்தினர் கொழும்பொழி லினங்களும்,<br/>
<br/>
புன்னகைப் புனைந்த புதுமலர்த் தொகுதியும்,<br/>
பைந்நிறம் விரிந்த பழனக் காட்சியும்,<br/>
நல்வர வாகுக நம்மனோர் வரவு என்று<br/>
ஆசிகள் கூரி ஆர்ப்பன போன்ற<br/>
புண்ணிய நாளிற் புகழ்வளர் குரவன்<br/>
<br/>
திருமொழி கேட்கச் செறிந்தனர் சீடர்கள்<br/>
யாதவன் கூறும்? என்னெமக் கருளும் ?<br/>
எப்பணி விதித்தெம தேழேழ் பிறவியும்<br/>
இன்புடைத் தாக்கும்? எனப்பல கருதி<br/>
மாலோன் திருமுனர் வந்துகண் ணுயர்த்தே<br/>
<br/>
ஆக்கினை தெரிவான் ஆவலொடு துடிக்கும்<br/>
தேவரை யொத்தனர் திடுக்கெனப் பீடத்து<br/>
ஏறிநின் றதுகாண்! இளமையும் திறலும்<br/>
ஆதிபத் தகைமையும் அமைந்ததோர் உருவம்.<br/>
விழிகளில் தெய்வப் பெருங்கனல் வீசிடத்<br/>
<br/>
திருமுடி சூழ்ந்தோர் தேசிகாத் திருப்ப<br/>
தூக்கிய கரத்தில் சுடருமிழ்ந் திருந்தது<br/>
கூறநா நடுங்குமோல் கொற்றக் கூர்வாள்.<br/>
எண்ணிலா வீரர் இவ்வுரு நோக்கி,<br/>
வான்நின் றிறங்கிய மாந்திரி கன்முனர்ச்<br/>
<br/>
சிங்கக் கூட்டம் திகைத்திருந் தாங்கு<br/>
மோனமுற் றடங்கி முடிவணங் கினரால்<br/>
வாள்நுனி காட்டி மாட்சியார் குரவன்<br/>
திருவுள நோக்கஞ் செப்புவன், தெய்வச்<br/>
சேயித ழசைவுறச் சினந்தோர் எரிமலை<br/>
<br/>
குமுறுதல் போல்வெளிக் கொண்டன திருமொழி<br/>
"வாளிதை மனிதர் மார்பிடைக் குளிப்ப<br/>
விரும்புகின் றேன்யான்; தீர்கிலா விடாய்கொள்<br/>
தருமத் தெய்வந் தான்பல குருதிப்<br/>
பலவிழை கின்றதால் பக்தர்கள் நும்மிடை<br/>
<br/>
நெஞ்சினைக் கிழித்து நிலமிசை யுதிரம்<br/>
வீழ்த்தித் தேவியின் விடாயினைத் தவிர்ப்ப<br/>
யார்வரு கின்றீர்!" என்னலும் சீடர்கள்<br/>
நடுங்கியோர் கணம்வரை நாவெழா திருந்தனர்<br/>
கம்மென ஓர்சிறு கணங்கழி வுற்றது<br/>
<br/>
ஆங்கிருந் தார்பல் லாயிர ருள்ளொரு<br/>
வீரன்முன் வந்து விளம்புவான் இ•தே.<br/>
"குருமணி! நின்னொரு கொற்றவள் கிழிப்ப<br/>
விடாயறாத் தருமம் மேம்படு தெய்வத்து<br/>
இரையென மாயவன் ஏற்றருள் புரிகவே!"<br/>
<br/>
புன்னகை மலர்ந்தது புனிதநல் வதனம்<br/>
கோயிலுள் அவனைக் குரவர்கோன் கொடுசெல,<br/>
மற்றதன் நின்றொர் மடுவின்வந் தாலெனக்<br/>
குருதிநீர் பாயக் குழாத்தினர் கண்டஜர்<br/>
பார்மின்! சற்குரு பளீரெனக் கோயிலிஜ்<br/>
<br/>
வெளிப்போந் தாங்கு மேவினோர் முன்னம்<br/>
முதற்பலி முடித்து முகமலர்ந் தோனாய்<br/>
மின்னெனப் பாய்ந்து மீண்டுவந் துற்றனன்.<br/>
மீண்டுமவ் வுதிரவாள் விண்வழி - தூக்கிப்<br/>
பின்வரு மொழிகள் பேசுபவன் குரவன்கோன்,<br/>
<br/>
"மானுடர் நெஞ்சிலிவ் வாளினைப் பதிக்கச்<br/>
சித்தம்நான் கொண்டேன்; தேவிதான் பின்னுமோர்<br/>
பலிகேட் கின்றாள்! பக்தர்காள்!<br/>
நும்முளேஇன்னும்இங் கொருவன் இரத்தமே தந்துஇக்<br/>
காளியை தாகங் கழித்திட துணிவோன்<br/>
<br/>
எவனுளன்!" எனலும் இன்னுமோர் துணிவுடை<br/>
வீரன்முன் நின்று விருப்பினை உணர்த்தினன்.<br/>
இவனையுங் கோயிலுள் இனிதழைத் தேகி<br/>
இரண்டாம் பலிமுடித் தீண்டினன் குரவன்<br/>
குருதியைக் கண்டு குழாத்தினர் நடுங்கினர்.<br/>
<br/>
இங்ஙன மீண்டுமே இயற்றிபப<br/>
லியோ ரைந்து பரமனங் களித்தனன்.<br/>
அறத்தினைத் தமதோர் அறிவினாற் கொண்ட<br/>
மட்டிலே மானிடர் மாண்பெற லாகார்<br/>
அறமது தழைப்ப நெஞ்சகம் காட்டி<br/>
<br/>
வாட்குத்து ஏற்று மாய்பவர் பெரியோர்<br/>
அவரே மெய்மையோர் முத்தரும் அவரே<br/>
தோன்றுநூ றாயிரம் தொண்டர் தம்முள்ளே<br/>
அத்தகை நல்லரை அறிகுதல் வேண்டியே<br/>
தண்ணருட் கடலாந் தகவுயர் குரவன்<br/>
<br/>
கொடுமைசேர் சோதனை புரிந்திடல் குறித்தனன்.<br/>
அன்பின் மிகையால் ஆருயிர் நல்குவோர்<br/>
ஐவரைக் கண்டபின் அவ்வியல் உடையார்<br/>
எண்ணிலர் உளரெனத் துணிந்துஇன்பு எய்தினன்<br/>
வெய்யசெங் குருதியின் வீழ்ந்துதா மிறந்து<br/>
<br/>
சொர்க்கமுற் றாரெனத் தொண்டர்கொண் டிருக்கும்<br/>
ஐந்துநன் மணியெனும் ஐந்துமுத் தரையும்<br/>
கோயிலு ளிருந்துபே ரவைமுனர்க் கொணர்ந்தான்!<br/>
ஆர்த்தனர் தொண்டர்! அருவியப் பெய்தினர்!<br/>
விழிகளைத் துடைத்து மீளவும் நோக்கினர்<br/>
<br/>
"ஜயஜய குருமணி ஜயகுரு சிங்கம்!"<br/>
எனப்பல வாழிகள் இசைத்தனர், ஆடினர்.<br/>
அப்போழ் தின்னருள் அவதரித் தனையான்,<br/>
நற்சுடர்ப் பரிதி நகைபுரிந் தாங்கு<br/>
குறுநகை புரிந்து குறையறு முத்தர்<br/>
<br/>
ஐவர்கள் தம்மையிம் அகமுறத் தழுவி<br/>
ஆசிகள் கூறி அவையினை நோக்கிக்<br/>
கடல்முழக் கென்ன முழங்குவன் காணீர்!<br/>
ஏகாளியும் நமது கனகநன் னாட்டுத்<br/>
தேவியும் ஒன்றெனத் தேர்ந்தநல் அன்பர்காள்!<br/>
<br/>
நடுக்கம் நீரெய்த நான்ஐம் முறையும<br/>
பலியிடச் சென்றது பாவனை மன்ற.<br/>
என்கரத் தாற்கொலோ நும்முயிர் எடுப்பன்?<br/>
ஐம்முறை தானும் அன்பரை மறைத்துநும்<br/>
நெஞ்சகச் சோதனை நிகழ்த்தினன் யானே!<br/>
<br/>
தாய்மணி நாட்டின் உண்மைத் தனயர் நீர்<br/>
என்பது தெளிந்தேன், என்கர வாளால்<br/>
அறுத்ததிங் கின்றைத் தாடுகள் காண்பீர்,<br/>
சோதனை வழியினுந் துணிவினைக் கண்டேன்,<br/>
களித்ததென் நெஞ்சம், கழிந்தன கவலைகள்<br/>
<br/>
குருகோ விந்தன் கொண்டதோர் தருமம்<br/>
சீடர்தம் மார்க்கம்எ எனப்புகழ் சிறந்தது<br/>
இன்னுமம் மார்க்கத் திருப்பவர் தம்பெயர்<br/>
காலசா என்ப, காலசா எனுமொழி<br/>
முத்தர்தம் சங்க முறையெனும் பொருளது<br/>
<br/>
முத்தர்தம் சபைக்கு மூலர்க ளாகமற்று<br/>
ஐவரன் னோர்தமை அருளினன் ஆரங்யன்<br/>
சமைந்தது எகாலசாஎ எனும் பெயர்ச் சங்கம்<br/>
பாரத மென்ற பழம்பெரு நாட்டினர்<br/>
ஆவிதேய்ந் தழித்திலர். ஆண்மையிற் குறைந்திலர்.<br/>
<br/>
வீரமுஞ் சிரத்தையும் வீந்தில ரென்று<br/>
புவியினோர் அறியப் புரிந்தனன் முனிவன்<br/>
அந்நாள் முகுந்தன் அவதரித் தாங்கு ஓர்<br/>
தெய்விகத் தலைவன் சீருறத் தோன்றி<br/>
மண்மா சகன்ற வான்படு சொற்களால்<br/>
<br/>
எழுப்பிடுங் காலை, இறந்துதான் கிடக்கிலள்<br/>
இளமையும் துணிவும் இசைந்துநம் அன்னை<br/>
சாதியின் மானந் தாங்கமுற் படுவளென்று<br/>
உலகினோ ரறிவிடை யுறுத்தினன் முனிவன்.<br/>
ஐம்பெரும் பூதத் தகிலமே சமைத்த<br/>
<br/>
முன்னவ னொப்ப முனிவனும் ஐந்து<br/>
சீடர்கள் மூலமாத் தேசுறு பாரதச்<br/>
சாதியை வகுத்தனன்; தழைத்தது தருமம்.<br/>
கொடுங்கோல் பற்றிய புன்னகை குரிசிலர்<br/>
நடுங்குவ ராயினர்; நகைத்தனள் சுதந்திரை.<br/>
<br/>
ஆயிரத் தெழுநூற் றைம்பத் தாறு<br/>
விக்கிர மார்க்க னாண்டினில் வியன்புகழ்க்<br/>
குருகோ விந்தன் கொற்றமர் சீடரைக்<br/>
கூட்டியே தெய்வக் கொலுவொன் றமைத்தனன்<br/>
காண்டற் கரிய காட்சி! கவின் திகழ்<br/>
<br/>
அரியா தனத்தில் அமர்ந்தனன் முனிவர்கோன்<br/>
சூழ்ந்திருந் தனர் உயிர் தொண்டர்தாம் ஐவரும்<br/>
தன் திருக் கரத்தால் ஆடைகள் சார்த்தி<br/>
மாலைகள் சூட்டி மதிப்புற இருத்திக்<br/>
கண்மணிப் போன்றார் ஐவர்மேற் கனிந்து<br/>
<br/>
குழைவுற வாழ்த்திக் குழாத்தினை நோக்கி,<br/>
"காண்டிரோ! முதலாங் 'காலசா' என்றனன்<br/>
நாடும் தருமமும் நன்கிதிற் காப்பான்<br/>
அமைந்ததிச் சங்கம் அறமின்நீர் என்றான்<br/>
அருகினில் ஓடிய ஆற்றின்நின் றையன்<br/>
<br/>
இரும்புச் சிறுகலத் தின்னீர் கொணர்ந்து<br/>
வாள்முனை கொண்டு மற்றதைக் கலக்கி<br/>
மந்திர மோதினன், மனத்தினை அடக்கிச்<br/>
சித்தமே முழுதுஞ் சிவத்திடை யாக்கிச்<br/>
சபமுரைத் திட்டான், சயப்பெருந்திரு, அக்<br/>
<br/>
கொலுமுனர் வந்து குதித்துநின் றிட்டாள்.<br/>
ஆற்றுநீர் தனையோ அடித்ததந் திருவாள்<br/>
அயர்ந்துபோய் நின்ற அரும்புகழ் பாரதச்<br/>
சாதியின் திறல்கள் தம்மையே இயக்கி<br/>
நல்லுயிர் நல்கினன், நாடெலாம் இயங்கின.<br/>
<br/>
தவமுடை ஐவரைத் தன்முனா நிறுத்தி<br/>
மந்திர நீரை மாசறத் தெளித்து<br/>
அருள்மய மாகி அவர்விழி தீண்டினன்<br/>
பார்மினோ உலகீர்! பரமனங் கரத்தால்<br/>
அவர்விழி தீண்டிய அக்கணத் தன்றே<br/>
<br/>
நாடனைத் திற்கும் நல்வழி திறந்தது!<br/>
சீடர்கள னைவரும் தீட்சை இ•தடைந்தனர்.<br/>
ஐயன் சொல்வான் அன்பர்காள்! நீவிர்<br/>
செய்திடப் பெற்ற தீட்சையின் நாமம்<br/>
அமிர்தம்எ என்று அறிமின் அரும்பே றாம் இது<br/>
<br/>
பெற்றார் யாவரும் பேரருள் பெற்றார்<br/>
நுமக்கினித் தருமம் நுவன்றிடக் கேண்மின்,<br/>
ஒன்றாம் கடவுள் உலகிடைத் தோன்றிய<br/>
மானிடரெல்லாஞ் சோதரர்<br/>
மானிடர்சமத்துவ முடையார், சுதந்திரஞ் சார்ந்தவர்.<br/>
<br/>
சீடர்காள்! குலத்தினும் செயலினும் அனைத்தினும்<br/>
இக்கணந் தொட்டுநீர் யாவிரும் ஒன்றே<br/>
பிரிவுகள் துடைப்பீர்! பிரிதலே சாதல்<br/>
ஆரியர் சாதியுள் ஆயிரஞ் சாதி<br/>
வகுப்பவர் வகுத்து மாய்க, நீர் அனைவிரும்<br/>
<br/>
தருமம், கடவுள், சத்தியம், சுதந்திரம்<br/>
என்பவை போற்ற எழுந்திடும் வீரச்<br/>
சாதியொன் றினையே சார்ந்ததோ ராவீர்<br/>
அநீதியும் கொடுமையும் அழித்திடுஞ் சாதி<br/>
இமழித்திடலறியா வன்முகச் சாதி<br/>
<br/>
இரும்புமுத் திரையும் இறுகிய கச்சையும்<br/>
கையினில் வாளும் கழன்றிடாச் சாதி<br/>
இசோதர நட்புத் தொடர்ந்திடு சாதி<br/>
அரசன் இல்லாது தெய்வமே யரசா<br/>
மானுடர் துணைவரா, மறமே பகையாக்<br/>
<br/>
குடியர சியற்றுங் கொள்கையார் சாதி<br/>
அறத்தினை வெறுக்கிலீர்! மறத்தினைப் பொறுக்கிலீர்,<br/>
தாய்த்திரு நாட்டைச் சந்ததம் போற்றிப்<br/>
புகழொடு வாழ்மின்! புகழொடு வாழ்மின்!"<br/>
என்றுரைத் தையன் இன்புற வாழ்த்தினன்<br/>
<br/>
அவனடி போற்றி ஆர்த்தனர் சீடர்கள்.<br/>
குருகோ விந்தக் கோமகன் நாட்டிய<br/>
கொடிஉயர்ந் தசையக் குவலயம் புகழ்ந்தது<br/>
ஆடியே மாய்ந்தது அரங்கசீப் ஆட்சி.<br/>
<br/>
-----<br/>
<br/>
43. தாதாபாய் நௌரோஜி<br/>
<br/>
முன்னாலில் இராமபிரான் கோதமனா<br/>
தியபுதல்வர் முறையி னீன்று<br/>
பன்னாடு முடிவணங்கத் தலைமைநிறுத்<br/>
தியஎமது பரத கண்ட<br/>
மின்னாள் இங் கிந்நாளின் முதியோளாய்ப்<br/>
பிறரெள்ள வீழ்ந்த காலை<br/>
அன்னாளைத் துயர் தவிர்ப்பான் முயல்வர்சில<br/>
மக்களவ ரடிகள் சூழ்வாம்.<br/>
<br/>
அவ்வறிஞ ரனைவோர்க்கும் முதல்வனாம்<br/>
மைந்தன், தன் அன்னை கண்ணீர்<br/>
எவ்வகையி னுந்துடைப்பேன் இன்றே லென்<br/>
உயிர் துடைப்பேன் என்னப் போந்து,<br/>
யௌவன நாள் முதற்கொடுதான்<br/>
எண்பதின்மேல் வயதுற்ற இன்றுகாறும்<br/>
செவ்வியுறத் தனதுடலம் பொருளாவி<br/>
யானுழைப்புத் தீர்த லில்லான்<br/>
<br/>
கல்வியைப் போல் அறிவும் அறிவினைப்போலக்<br/>
கருணையும்அக் கருணைப் போலப்<br/>
பல்விதவூக் கங்கள்செயுந் திறனுமொரு<br/>
நிகரின்றிப் படைத்த வீரன்,<br/>
வில்விறலாற் போர்செய்தல் பயனிலதாம்<br/>
எனஅதனை வெறுத்தே உண்மைச்<br/>
சொல்விறலாற் போர்செய்வோன் பிறர்க்கின்றித்<br/>
தனக்குழையாத் துறவி யாவோன்.<br/>
<br/>
மாதா, வாய் விட்டலற அதைச்சிறிதும்<br/>
மதியாதே வாணாள் போக்குந்<br/>
தீதாவார் வரினுமவர்க் கினியசொலி<br/>
நன்குணர்த்துஞ் செவ்வி யாளன்,<br/>
வேதாவா யினுமவனுக் கஞ்சாமே<br/>
உண்மைநெறி விரிப்போன் எங்கள்<br/>
தாதாவாய் விளங்குறுநல் தாதாபாய்<br/>
நவுரோஜி சரணம் வாழ்க;<br/>
<br/>
எண்ப•தாண் டிருந்த வன்இனிப் பல்லாண்டு<br/>
இருந்தெம்மை இனிது காக்க!<br/>
பண்பல்ல நமக்கிழைப்போர் அறிவுதிருந்<br/>
துக எமது பரதநாட்டுப்<br/>
பெண்பல்லார் வயிற்றினுமந் நவுரோஜி<br/>
போற்புதல்வர் பிறந்து வாழ்க<br/>
விண்புல்லு மீன்களென அவனன்னார்<br/>
எவ்வயினும் மிகுக மன்னோ!<br/>
<br/>
----<br/>
<br/>
44. பூபேந்திர விஜயம்<br/>
<br/>
பாபேந்திரியஞ் செறுத்த எங்கள்<br/>
விவேகானந்தப் பரமன் ஞானY<br/>
ருபேந்திரன் தனக்குப் பின்வந்தோன்<br/>
விண்ணவர்த முலகை யாள்ப்ர-<br/>
தாபேந்திரன் கோப முறினுமதற்கு<br/>
அஞ்சியறந் தவிர்க்கி லாதான்<br/>
பூபேந்திரப் பெயரோன் பாரதநாட்<br/>
டிற்கடிமை பூண்டு வாழ்வோன்<br/>
<br/>
வீழ்த்தல்பெறத் தருமமெலாம் மறமனைத்துங்<br/>
கிளைத்துவர மேலோர் தம்மைத்<br/>
தாழ்த்ததமர் முன்னோங்க நிலைபுரண்டு<br/>
பாதகமே ததும்பி நிற்கும்<br/>
பாழ்த்த கலியுகஞ்சென்று மற்றொருகம்<br/>
அருகில்வரும் பான்மை தோன்றக்<br/>
காழ்fத்தமன வீரமுடன் யுகாந்திரத்தின்<br/>
நிலையினிது காட்டி நின்றான்<br/>
<br/>
மண்ணாளு மன்ன ரவன் றனைச் சிறைசெய்<br/>
திட்டாலும் மாந்த ரெல்லாம்<br/>
கண்ணாகக் கருதியவன் புகழோதி<br/>
வாழ்த்திமனங் களிக்கின் றாரால்<br/>
எண்ணாது நற்பொருளைத் தீதென்பார்<br/>
சிலருலகில் இருப்ப ரன்றே?<br/>
விண்ணாரும் பரிதியொளி வெறுத்தொருபுள்<br/>
இருளினது விரும்பல் போன்றே!<br/>
<br/>
இன்னாத பிறர்க்கெண்ணான் பாரதநாட்<br/>
டிற்கிரங்கி இதயம் நைவான்<br/>
ஒன்னாரென் றெவருமிலான் உலகனைத்தும்<br/>
ஓருயிரென் றுணர்ந்த ஞானி.<br/>
அன்னானைச் சிறைப்படுத்தார் மேலோர்தம்<br/>
பெருமையெதும் அறிகி லாதார்,<br/>
முன்னாளில் துன்பின்றி இன்பம்வரா<br/>
தெனப் பெரியோர் மொழிந்தா ரன்றே?<br/>
<br/>
-----<br/>
<br/>
45. வாழ்க திலகன் நாமம்!<br/>
<br/>
பல்லவி<br/>
<br/>
வாழ்க திலகன் நாமம்! வாழ்க! வாழ்கவே!<br/>
வீழ்க கொடுங் கோன்மை! வீழ்க! வீழ்கவே!<br/>
<br/>
சரணங்கள்<br/>
<br/>
நாலுதிசையும் ஸ்வாதந்தர்ய நாதம் எழுகவே!<br/>
நரக மொட்த அடிமை வாழ்வு நைந்து கழிகவே!<br/>
ஏலுமனிதர் அறிவை யடர்க்கும் இருள் அழிகவே!<br/>
எந்தநாளும் உலகமீதில் அச்சம் ஒழிகவே! (வாழ்க)<br/>
<br/>
கல்வி யென்னும் வலிமை கொண்ட<br/>
கோட்டை கட்டினான் - நல்ல<br/>
கருத்தினா லதனைச் சூழ்ந்தோர்<br/>
அகழி வெட்டினான்<br/>
சொல் விளக்க மென்ற தனிடைக்<br/>
கோயி லாக்கினான்<br/>
ஸ்வாதந் தர்யமென்ற தனிடைக்<br/>
கொடியைத் தூக்கினான் (வாழ்க)<br/>
<br/>
துன்பமென்னும் கடலைக் கடக்குந்<br/>
தோணி யவன் பெயர்<br/>
சோர்வென்னும் பேயை யோட்டுஞ்<br/>
சூழ்ச்சி யவன் பெயர்<br/>
அன்பெனுந்தேன் ஊறித் ததும்பும்<br/>
புதுமலர் அவன்பேர்<br/>
ஆண்மையென்னும் பொருளைக் காட்டும்<br/>
அறிகுறி யவன்பேர். (வாழ்க)<br/>
<br/>
------<br/>
<br/>
46. திலகர் முனிவர் கோன்<br/>
<br/>
நாம கட்குப் பெருந்தொண் டியற்றிப்பல்<br/>
நாட்டி னோர்தம் கலையிலும் அவ்வவர்<br/>
தாம கத்து வியப்பப் பயின்றொரு<br/>
சாத்தி ரக்கடலென விளங்குவோன்,<br/>
மாம கட்குப் பிறப்பிட மாகமுன்<br/>
வாழ்ந்திந் நாளில் வறண்டயர் பாரதப்<br/>
பூம கட்கு மனந்துடித் தேயிவள்<br/>
புன்மை போக்குவல் என்ற விரதமே.<br/>
<br/>
நெஞ்ச கத்தோர் கணத்திலும் நீங்கிலான்<br/>
நீத மேயோர் உருவெனத் தோன்றினோன்,<br/>
வஞ்ச கத்தைப் பகையெனக் கொண்டதை<br/>
மாய்க்கு மாறு மனத்திற் கொதிக்கின்றோன்,<br/>
துஞ்சு மட்டுமிப் பாரத நாட்டிற்கே<br/>
தொண்டிழைக்கத் துணிந்தவர் யாவரும்<br/>
அஞ்செ ழுத்தினைச் சைவர் மொழிதல்போல்<br/>
அன்பொ டோதும் பெயருடை யாவரின்.<br/>
<br/>
வீர மிக்க மராட்டியர் ஆதரம்<br/>
மேவிப் பாரத தேவி திருநுதல்<br/>
ஆர வைத்த திலகமெனத் திகழ்<br/>
ஐயன் நல்லிசைப் பாலகங் காதரன்,<br/>
சேர லர்க்கு நினைக்கவுந் தீயென<br/>
நின்ற எங்கள் திலக முனிவர்கோன்<br/>
சீர டிக்கம லத்தினை வாழ்த்துவேன்<br/>
சிந்தை தூய்மை பெறுகெனச் சிந்தித்தே.<br/>
<br/>
------<br/>
<br/>
47. லாஜபதி<br/>
<br/>
விண்ணகத்தே இரவிதனை வைத்தாலும்<br/>
அதன்கதிர்கள் விரைந்து வந்து<br/>
கண்ணகத்தே ஒளிதருதல் காண்கிலமோ?<br/>
நினையவர் கனன்றிந் நாட்டு<br/>
மண்ணகத்தே வாழாது புறஞ்செய்தும்<br/>
யாங்களெலாம் மறக்கொ ணாதெம்<br/>
எண்ணகத்தே, லாஜபதி! இடையின்றி<br/>
நீவளர்தற் கென்செய் வாரே<br/>
<br/>
ஒருமனிதன் தனைப்பற்றிப் பலநாடு<br/>
கடத்தியவர்க்கு ஊறு செய்தல்<br/>
அருமையில்லை; எளிதினவர் புரிந்திட்டா<br/>
ரென்றிடினும் அந்த மேலோன்<br/>
பெருமையைநன் கறிந்தவனைத் தெய்வமென<br/>
நெஞ்சினுளே பெட்பிற் பேணி<br/>
வருமனிதர் எண்ணற்றார் இவரையெலாம்<br/>
ஓட்டியெவர் வாழ்வ திங்கே?<br/>
<br/>
பேரன்பு செய்தாரில் யாவரே<br/>
பெருந்துயரர்ம் பிழைத்து நின்றார்?<br/>
ஆரன்பு நாரணன்பால் இரணியன்சேய்<br/>
செய்ததனால் அவனுக் குற்ற<br/>
கோரங்கள் சொலத் தகுமோ? பாரதநாட்<br/>
டிற்பக்தி குலவி வாழும்<br/>
வீரங்கொள் மனமுடையார் கொடுந்துயரம்<br/>
பலவடைதல் வியத்தற் கொன்றோ?<br/>
<br/>
------<br/>
<br/>
48. லாஜபதியின் பிரலாபம்<br/>
<br/>
கண்ணிகள்<br/>
<br/>
நாடிழந்து மக்களையும் நல்லாளை யும்பிரிந்து<br/>
வீடிழந்திங் குற்றேன் விதியினையென் சொல்கேனே?<br/>
<br/>
வேதமுனி போன்றோர் விருத்தரா மெந்தையிரு<br/>
பாதமலர் கண்டு பரவப் பெறுவேனோ?<br/>
<br/>
ஆசைக் குமரன் அர்ச்சுனனைப் போல்வான்றன்<br/>
மாசற்ற சோதி வதனமினிக் காண்பேனோ?<br/>
<br/>
அன்றிலைப்போன் றென்னை அரைக்கணமே னும்பிரிந்தால்<br/>
குன்றிமனஞ் சோர்வாளிக் கோலம் பொறுப்பாளோ<br/>
<br/>
வீடும் உறவும் வெறுத்தாலும் என்னருமை<br/>
நாடு பிரிந்த நலிவினுக்கென் செய்கேனே?<br/>
<br/>
ஆதிமறை தோன்றியநல் லாரியநா டெந்நாளும்<br/>
நீதிமறை வின்றி நிலைத்த திருநாடு.<br/>
<br/>
சிந்துவெனுந் தெய்வத் திருநதியும் மற்றதிற்சேர்<br/>
ஐந்துமணி யாறும் அளிக்கும் புனல்நாடு.<br/>
<br/>
ஐம்புலனை வென்ற அறவோர்க்கும் மாற்றலர் தம்<br/>
வெம்புலனை வென்ற எண்ணில் வீரர்க்குந் தாய்நாடு.<br/>
<br/>
நல்லறத்தை நாட்டுதற்கு நம்பெருமான் கௌரவராம்<br/>
புல்லியரைச் செற்றாழ்ந்த புனிதப் பெருநாடு.<br/>
<br/>
கன்னாணுந் திண்டோட் களவீரன் பார்த்தனொரு<br/>
வின்னா ணொலிகேட்ட மேன்மைத் திருநாடு.<br/>
<br/>
கன்ன னிருந்த கருணை நிலம் தர்மனெனும்<br/>
மன்னன் அறங்கள் வளர்த்த புகழ்நாடு.<br/>
<br/>
ஆரியர்தம் தர்மநிலை ஆதரிப்பான் வீட்டுமனார்<br/>
நாரியர்தங் காதல் துறந்திருந்த நன்னாடு.<br/>
<br/>
வீமன் வளர்த்த விறல்நாடு வில்லசுவத்<br/>
தாம னிருந்து சமர்புரிந்த வீரநிலம்.<br/>
<br/>
சீக்கரெனும் எங்கள்நற் சிங்கங்கள் வாழ்தருநல்<br/>
ஆக்கமுயர் குன்றம் அடர்ந்திருக்கும் பொன்னாடு.<br/>
<br/>
ஆரியர் பாழாக தருமறையின் உண்மைதந்த<br/>
சீரியர் மெஞ்ஞான தயாநந்தர் திருநாடு.<br/>
<br/>
என்னருமைப் பாஞ்சாலம் என்றேனும் காண்பேனோ?<br/>
பன்னரிய துன்பம் படர்ந்திங்கே மாய்வேனோ?<br/>
<br/>
ஏதெல்லாம் பாரதத்தே இந்நாள் நடப்பனவோ?<br/>
ஏதெல்லாம் யானறியாது என்மனிதர் பட்டனரோ?<br/>
<br/>
என்னை நினைத்தும் இரங்குவரோ? அல்லாது<br/>
பின்னைத் துயர்களிலென் பேருமறந் திட்டாரோ?<br/>
<br/>
தொண்டுபட்டு வாடுமென்றன் தூயபெருநாட்டில்<br/>
கொண்டுவிட்டங் கென்னையுடன் கொன்றாலும் இன்புறுவேன்.<br/>
<br/>
எத்தனை ஜன்மங்கள் இருட்சிறையி லிட்டாலும்<br/>
தத்துபுனற் பாஞ்சாலந் தனில்வைத்தால் வாடுகிலேன்.<br/>
<br/>
-----<br/>
<br/>
49. வ.உ.சி.க்கு வாழ்த்து<br/>
<br/>
வேளாளன் சிறைபுகுந்தான் தமிழகத்தார்<br/>
மன்னனென மீண்டான் என்றே<br/>
கேளாத கதைவிரைவிற் கேட்பாய் நீ<br/>
வருந்தலைஎன் கேண்மைக்கோவே!<br/>
தாளாண்மை சிறினுகொலோ யாம்புரிவேம்<br/>
நீஇறைக்குத் தவங்கள் ஆற்றி,<br/>
வேளாண்மை நின் துணைவர் பெறுகெனவே<br/>
வாழ்த்துதிநீ வாழ்தி! வாழ்தி!<br/>
<br/>
-----<br/>
<br/>
பிற நாடுகள்<br/>
<br/>
50. மாஜினியின் சபதம் பிரதிக்கினை<br/>
<br/>
பேரருட் கடவுள் திருவடி யாணை,<br/>
பிறப்பளித் தெமையெலாம் புரக்கும்<br/>
தாரணி விளக்காம் என்னரு நாட்டின்<br/>
தவப்பெய ரதன்மிசை யாணை<br/>
பாரவெந் துயர்கள் தாய்த்திரு நாட்டின்<br/>
பணிக்கெனப் பலவிதத் துழன்ற<br/>
வீரர், நம்நாடு வாழ்கென வீழ்ந்த<br/>
விழுமியோர் திருப்பெய ராணை.<br/>
<br/>
ஈசனிங் கெனக்கும் என்னுடன் பிறந்தோர்<br/>
யாவர்க்கும் இயற்கையின் அளித்த<br/>
தேசமின் புறுவான் எனக்கவன் பணித்த<br/>
சீருய ரறங்களி னாணை.<br/>
<br/>
மாசறு மென்நற் றாயினைப் பயந்தென்<br/>
வழிக்கெலாம் உறையுளாம் நாட்டின்<br/>
ஆசையிங் கெவர்க்கும் இயற்கையா மன்றோ<br/>
அத்தகை யன்பின்மீ தாணை.<br/>
<br/>
தீயன புரிதல் முறைதவி ருடைமை,<br/>
செம்மைதீர் அரசியல், அநீதி<br/>
ஆயவற் றென்னஞ் சியற்கையின் எய்தும்<br/>
அரும்பகை யதன்மிசை யாணை<br/>
தேயமொன் றற்றேன் நற்குடிக் குரிய<br/>
உரிமைகள் சிறிதெனு மில்லேன்,<br/>
தூயசீ ருடைத்தாம் சுதந்திரத் துவசம்<br/>
துளங்கிலா நாட்டிடைப் பிறந்தேன்.<br/>
<br/>
மற்றை நாட்டவர்முன் நின்றிடும் போழ்து<br/>
மண்டுமென் வெட்கத்தி னாணை.<br/>
முற்றிய வீடு பெறுகெனப் படைப்புற்று<br/>
அச்செயல் முடித்திட வலிமை<br/>
அற்றதால் மறுகும் என்னுயிர்க் கதனில்<br/>
ஆர்ந்த பேராவலி னாணை.<br/>
நற்றவம் புரியப் பிறந்த தாயினுமிந்<br/>
நலனறு மடிமையின் குணத்தால்.<br/>
<br/>
வலியிழந் திருக்கும் என்னுயிர் கதன்கண்<br/>
வளர்ந்திடும் ஆசைமீ தாணை.<br/>
மலிவுறு சிறப்பின் எம்முடை முன்னோர்<br/>
மாண்பதன் நினைவின்மீ தாணை.<br/>
மெலிவுடன் இந்நாள் யாங்கள் வீழ்ந்திருக்கும்<br/>
வீழ்ச்சியி னுணர்ச்சிமீ தாணை.<br/>
பொலிவுறு புதல்வர் தூக்கினி லிறந்தும்<br/>
புன்சிறைக் களத்திடை யழிந்தும்<br/>
<br/>
வேற்று நாடுகளில் அவர் துரத் துண்டும்<br/>
மெய்குலைந் திறந்துமே படுதல்<br/>
ஆற்ற கிலாராய் எம்மரு நாட்டின்<br/>
அன்னைமார் அழுங்கணீ ராணை.<br/>
மாற்றல ரெங்கள் கோடியர்க் கிழைக்கும்<br/>
வகுக்கொணாத் துயர்களி னாணை.<br/>
ஏற்ற இவ்வாணை யனைத்துமேற் கொண்டே<br/>
யான்செயுஞ் சபதங்கள் இவையே.<br/>
<br/>
கடவுளிந் நாட்டிற் கீந்ததோர் புனிதக்<br/>
கட்டளை தன்னினும் அதனைத்<br/>
திடனுற நிறுவ முயலுதல் மற்றித்<br/>
தேசத்தே பிறந்தவர்க் கெல்லாம்<br/>
உடனுறு கடமை யாகுமென் பதினும்<br/>
ஊன்றிய நம்புதல் கொண்டும்<br/>
தடநில மிசையோர் சாதியை இறைவன்<br/>
சமைகெனப் பணிப்பனேல் அதுதான்.<br/>
<br/>
சமைதலுக் குரிய திறமையும் அதற்குத்<br/>
தந்துள னென்பதை யறிந்தும்<br/>
அமையுமத் திறமை ஜனங்களைச் சாரும்<br/>
அன்னவர் தமக்கெனத் தாமே<br/>
தமையல தெவர்கள் துணையு மில்லாது<br/>
தம்மருந் திறமையைச் செலுத்தல்<br/>
சுமையெனப் பொறுப்பின் செயத்தினுக் கதுவே<br/>
சூழ்ச்சியாம் என்பதை யறிந்தும்,<br/>
<br/>
கருமமுஞ் சொந்த நலத்தினைச் சிறிதும்<br/>
கருதிடா தளித்தலுந் தானே<br/>
தருமமாம் என்றும், ஒற்றுமை யோடு<br/>
தளர்விலாச் சிந்தனை கொளலே<br/>
பெருமைகொள் வலியாம் என்றுமே மனத்திற்<br/>
பெயர்ந்திடா உறுதிமேற் கொண்டும்,<br/>
அருமைசால் சபத மிவைபுரி கின்றேன்<br/>
ஆணைக ளனைத்து முற்கொண்டே.<br/>
<br/>
என்னுடனொத்த தருமத்தை யேற்றார்<br/>
இயைந்தஇவ் வாலிபர் சபை க்கே<br/>
தன்னுடல், பொருளும், ஆவியு மெல்லாம்<br/>
தத்தமா வழங்கினேன்; எங்கள்<br/>
பொன்னுயர் நாட்டை ஒற்றுமை யுடைத்தாய்ச்<br/>
சுதந்திரம் பூண்டது வாகி<br/>
இன்னுமோர் நாட்டின் சார்வில தாகிக்<br/>
குடியர சியன்றதா யிலக.<br/>
<br/>
இவருடன் யானும் இணங்கியே யென்றும்<br/>
இதுவலாற் பிறதொழி லிலனாய்த்<br/>
தவமுறு முயற்சி செய்திடக் கடவேன்.<br/>
சந்ததஞ் சொல்லினால், எழுத்தால்,<br/>
அவமறு செய்கை யதனினால் இயலும்<br/>
அளவெல்லாம் எம்மவ ரிந்த<br/>
நவமுறு சபையி னொருபெருங் கருத்தை<br/>
நன்கிதன் அறிந்திடப் புரிவேன்.<br/>
<br/>
உயருமிந் நோக்கம் நிறைவுற இணக்கம்<br/>
ஒன்றுதான் மார்க்கமென் பதுவும்<br/>
செயம்நிலை யாகச் செய்திடற் கறமே<br/>
சிறந்ததோர் மார்க்கமென் பதுவும்,<br/>
பெயர்வர எங்கள் நாட்டினர் மனத்திற்<br/>
பேணுமா றியற்றிடக் கடவேன்,<br/>
அயலொரு சபையி லின்றுதோ றென்றும்<br/>
அமைந்திடா திருந்திடக் கடவேன்.<br/>
<br/>
எங்கள்நாட் டொருமை என்னொடுங் குறிக்கும்<br/>
இச்சபைத் தலைவரா யிருப்போர்<br/>
தங்களாக் கினைக ளனைத்தையும் பணிந்து<br/>
தலைக்கொளற் கென்றுமே கடவேன்,<br/>
இங்கென தாவி மாய்ந்திடு மேனும்<br/>
இவர்பணி வெளியிடா திருப்பேன்<br/>
துங்கமார் செயலாற் போதனை யாலும்<br/>
இயன்றிடுந் துணையிவர்க் களிப்பேன்.<br/>
<br/>
இன்றும் எந்நாளும் இவைசெயத் தவறேன்<br/>
மெய்யிது, மெய்யிது; இவற்றை<br/>
என்றுமே தவறு யிழைப்பனேல் என்னை<br/>
ஈசனார் நாசமே புரிக.<br/>
அன்றியும் மக்கள் வெறுத்தெனை இகழ்க<br/>
அசத்தியப் பாதகஞ் சூழ்க<br/>
நின்றதீ யெழுவாய் நரகத்தின் வீழ்ந்து<br/>
நித்தம்யா னுழலுக மன்னோ!<br/>
<br/>
வேறு<br/>
<br/>
பேசி நின்ற பெரும்பிர திக்கினை<br/>
மாசி லாது நிறைவுறும் வண்ணமே<br/>
ஆசி கூறி யருளு! ஏழையேற்கு<br/>
ஈசன் என்றும் இதயத் திலகியே.-<br/>
<br/>
----<br/>
---<br/>
<br/>
51. பெல்ஜியம் நாட்டிற்கு வாழ்த்து<br/>
<br/>
அறத்தினால் வீழ்ந்து விட்டாய்,<br/>
அன்னியன் வலியனாகி<br/>
மறத்தினால் வந்து செய்த<br/>
வன்மையைப் பொறுத்தல் செய்வாய்,<br/>
முறத்தினால் புலியைத் தாக்க்ம்<br/>
மொய்வரைக் குறப்பெண் போலத்<br/>
திறத்தினான் எளியை யாகிச்<br/>
செய்கையால் உயர்ந்து நின்றாய்!<br/>
<br/>
வண்மையால் வீழ்ந்து விட்டாய்!<br/>
வாரிபோற் பகைவன் சேனை<br/>
திண்மையோடு அடர்க்கும் போதில்<br/>
சிந்தனை மெலித லின்றி<br/>
ஒண்மைசேர் புகழே மேலென்று<br/>
உளத்திலே உறுதி கொண்டாய்,<br/>
உண்மைதேர் கோல நாட்டார்<br/>
உரிமையைக் காத்து நின்றாய்.<br/>
<br/>
மானத்தால் வீழ்ந்து விட்டாய்!<br/>
மதங்ப்பிலாப் பகைவர் வேந்தன்<br/>
வானத்தாற் பெருமை கொண்ட<br/>
வலிமைதான் உடைய னேனும்.<br/>
ஊனத்தால் உள்ள மஞ்சி<br/>
ஒதுங்கிட மனமொவ் வாமல்<br/>
ஆசனத்தைச் செய்வோ மென்றே<br/>
அவன்வழி யெதிர்த்து நின்றாய்!<br/>
<br/>
வீரத்தால் வீழ்ந்து விட்டாய்!<br/>
மேல்வரை யுருளுங் காலை<br/>
ஓரத்தே ஒதுங்கித் தன்னை<br/>
ஒளித்திட மனமொவ் வாமல்<br/>
பாரத்தை எளிதாக் கொண்டாய்,<br/>
பாம்பினைப் புழுவே யென்றாய்<br/>
நேரத்தே பகைவன் தன்னை<br/>
எநில்எலென முனைந்து நின்றாய்.<br/>
<br/>
துணிவினால் வீழ்ந்து விட்டாய்!<br/>
தொகையிலாப் படைக ளோடும்<br/>
பிணிவலர் செருக்கி னோடும்<br/>
பெரும்பகை எதிர்த்த போது<br/>
பணிவது கருத மாட்டாய்,<br/>
பதுங்குதல் பயனென் றெண்ணாய்<br/>
தணிவதை நினைக்க மாட்டாய்,<br/>
நில் லெனத் தடுத்தல் செய்தாய்.<br/>
<br/>
வெருளுத லறிவென் றெண்ணாய,<br/>
விபத்தையோர் பொருட்டாக் கொள்ளாய்,<br/>
சுருளலை வெள்ளம் போலத்<br/>
தொகையிலாப் படைகள் கொண்டே<br/>
மருளுறு பகைவர் வேந்தன்<br/>
வலிமையாற் புகுந்த வேளை,<br/>
உருளுக தலைகள் மானம்<br/>
ஓங்குகெஎன் றெதிர்த்து நின்றாய்.<br/>
<br/>
யாருக்கே பகையென் றாலும்<br/>
யார் மிசை இவன்சென் றாலும்<br/>
ஊருக்குள் எல்லை தாண்டி<br/>
உத்திர வெண்ணி டாமல்,<br/>
போருக்குக் கோலம் பூண்டு<br/>
புகுந்தவன் செருக்குக் காட்டை<br/>
வேருக்கும் இடமில் லாமல்<br/>
வெட்டுவேன் என்று நின்றாய்.<br/>
<br/>
வேள்வியில் வீழ்வ தெல்லாம்<br/>
வீரமும் புகழும் மிக்கு<br/>
மீள்வதுண்டு டுலகிற் கென்றே<br/>
வேதங்கள் விதிக்கும் என்பர்,<br/>
ஆள்வினை செய்யும் போதில்,<br/>
அறத்திலே இளைத்து வீழ்ந்தார்<br/>
கேள்வியுண் டுடனே மீளக்<br/>
கிளர்ச்சிகொண் டுயிர்த்து வாழ்தல்.<br/>
<br/>
விளக்கொளி மழுங்கிப் போக<br/>
வெயிலொளி தோன்றும் மட்டும்,<br/>
களக்கமா ரிருளின் மூழ்குங்<br/>
கனக மாளிகையு முண்டாம்,<br/>
அளக்கருந் தீதுற் றாலும்<br/>
அச்சமே யுளத்துக் கொள்ளார்,<br/>
துளக்கற ஓங்கி நிற்பர்,<br/>
துயருண்டோ துணிவுள் ளோர்க்கே?<br/>
<br/>
-----<br/>
<br/>
52. புதிய ருஷியா<br/>
<br/>
(ஜார் சக்கரவர்த்தியின் வீழ்ச்சி)<br/>
மாகாளி பராசக்தி உருசியநாட்<br/>
டினிற்கடைக்கண் வைத்தாள், அங்கே,<br/>
ஆகாவென் றெழுந்ததுபார் யுகப்புரட்சி,<br/>
கொடுங்காலன் அலறி வீழ்ந்தான்,<br/>
வாகான தோள்புடைத்தார் வானமரர்,<br/>
பேய்க ளெல்லாம் வருந்திக் கண்ணீர்<br/>
போகாமற் கண்புதைந்து மடிந்தனவாம்,<br/>
வையகத்தீர், புதுமை காணீர்!<br/>
<br/>
இரணியன்போ லரசாண்டான் கொடுங்கோலன்<br/>
ஜாரெனும்பே ரிசைந்த பாவி<br/>
சரணின்றித் தவித்திட்டார் நல்லோரும்<br/>
சான்றோரும்; தருமந் தன்னைத்<br/>
திரணமெனக் கருதிவிட்டான் ஜார்மூடன்,<br/>
பொய்சூது தீமை யெல்லாம்<br/>
அரணியத்திற் பாம்புகள்போல் மலிந்துவளர்ந்த<br/>
தோங்கினவே அந்த நாட்டில்.<br/>
<br/>
உழுதுவிதைத் தறுப்பாருக் குணவில்லை,<br/>
பிணிகள் பலவுண்டு பொய்யைத்<br/>
தொழுதடிமை செய்வாருக்குச் செல்வங்க<br/>
ளுண்டு, உண்மை சொல்வோர்க் கெல்லாம்<br/>
எழுதரிய பெருங்கொடுமைச் சிறையுண்டு,<br/>
தூக்குண்டே யிறப்ப துண்டு,<br/>
முழுதுமொரு பேய்வனமாஞ் சிவேரியங்லே<br/>
ஆவிகெட முடிவ துண்டு.<br/>
<br/>
இம்மென்றால் சிறைவாசம், ஏனென்றால்<br/>
வனவாசம், இவ்வா றங்கே<br/>
செம்மையெல்லாம் பாழாகிக் கொடுமையே<br/>
அறமாகித் தீர்ந்த போதில்<br/>
அம்மைமனங் கனிந்திட்டாள், அடிபரவி<br/>
உண்மைசொலும் அடியார் தம்மை<br/>
மும்மையிலும் காத்திடுநல் விழியாலே<br/>
நோக்கினாள்ஈ முடிந்தான் காலன்.<br/>
<br/>
இமயமலை வீந்ததுபோல் வீழ்ந்துவிட்டான்<br/>
ஜாரரசன் இவனைச் சூழ்ந்து<br/>
சமயமுள படிக்கெல்லாம் பொய்கூறி<br/>
அறங்கொன்று சதிகள் செய்த<br/>
சுமடர் சடசடவென்று சரிந்திட்டார்,<br/>
புயற்காற்றுங் குறை தன்னில்<br/>
திமுதிமென மரம்விழுந்து காடெல்லாம்<br/>
விறகான செய்தி போலே!<br/>
<br/>
<br/>
குடிமக்கள் சொன்னபடி குடிவாழ்வு<br/>
மேன்மையுறக் குடிமை நீதி<br/>
கடியொன்றி லெழுந்ததுபார்; குடியரசென்று<br/>
உலகறியக் கூறி விட்டார்;<br/>
அடிமைக்குத் தளையில்லை யாருமிப்போது<br/>
அடிமையில்லை அறிக என்றார்,<br/>
இடிப்பட்ட சுவர்ப்போல் கலிவிழுந்தான்,<br/>
கிருத யுகம் எழுக மாதோ!<br/>
<br/>
-----<br/>
<br/>
53. கரும்புத் தோட்டத்திலே<br/>
<br/>
ஹரிகாம்போதி ஜன்யம்<br/>
<br/>
ராகம் - ஸைந்தவி தாளம் - திஸ்ரசாப்பு<br/>
<br/>
பல்லவி<br/>
<br/>
கரும்புத் தோட்டத்திலே - ஆ!<br/>
கரும்புத் தோட்டத்திலே<br/>
<br/>
சரணங்கள்<br/>
<br/>
கரும்புத் தோட்டத்திலே - அவர்<br/>
கால்களும் கைகளும் சோர்ந்து விழும்படி<br/>
வருந்து கின்றனரே! ஹிந்து<br/>
மாதர்தம் நெஞ்சு கொதித்துக் கொதித்துமெய்<br/>
சுருங்குகின்றனரே - அவர்<br/>
துன்பத்தை நீக்க வழியில்லையோ? ஒரு<br/>
மருந்திதற் கிலையோ? - செக்கு<br/>
மாடுகள் போலுழைத் தேங்குகின்றார், அந்தக் (கரும்புத்தோட்டத்திலே)<br/>
<br/>
பெண்ணென்று சொல்லிடிலோ - ஒரு<br/>
பேயும் இரங்கும் என்பார்; தெய்வமே! - நினது<br/>
எண்ணம் இரங்காதோ? - அந்த<br/>
ஏழைகள் அங்கு சொரியுங் கண்ணீர்வெறும்<br/>
மண்ணிற் கலந்திடுமோ? - தெற்கு<br/>
மாகடலுக்கு நடுவினிலே, அங்கோர்<br/>
கண்ணற்ற தீவினிலே - தனிக்<br/>
காட்டினிற் பெண்கள் புழுங்குகின்றார், அந்தக் (கரும்புத்தோட்டத்திலே)<br/>
<br/>
நாட்டை நினைப்பாரோ? - எந்த<br/>
நாளினிப் போயதைக் காண்பதென்றே அன்னை<br/>
வீட்டை நினைப்பாரோ? - அவர்<br/>
விம்மி விம்மி விம்மி விம்மியழுங் குரல்<br/>
கேட்டிருப்பாய் காற்றே! துன்பக்<br/>
கேணியிலே எங்கள் பெண்கள் அழுதசொல்<br/>
மீட்டும் உரையாயோ? - அவர்<br/>
விம்மி யழவுந் திறங்கெட்டும் போயினர் (கரும்புத்தோட்டத்திலே)<br/>
<br/>
நெஞ்சம் குமுறுகிறார் - கற்பு<br/>
நீங்கிடச் செய்யும் கொடுமையிலே அந்தப்<br/>
பஞ்சை மகளிரெல்லாம் - துன்பப்<br/>
பட்டு மடிந்து மடிந்து மடிந்தொரு<br/>
தஞ்சமு மில்லாதே - அவர்<br/>
சாகும் வழக்கத்தை இந்தக் கணத்தினில்<br/>
மிஞ்ச விடலாமோ? - ஹே<br/>
வீரமா காளி சாமுண்டி காளீஸ்வரி! (கரும்புத்தோட்டத்திலே)<br/>
<br/>
<br/>
தேசிய கீதங்கள் முற்றிற்று<br/>
-------------<br/>
<br/>
</ul>
<hr noshade=""/>
This file was last revised on 17 August 2020. <br/>
Feel free to send the corrections to the webmaster. <br/>

</html>