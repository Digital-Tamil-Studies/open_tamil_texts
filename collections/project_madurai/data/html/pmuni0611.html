<!DOCTYPE HTML PUBLIC "-//W3C//DTD HTML 4.01 Transitional//EN"
  "http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2018 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>koTi mullai of vANitAcan (in tamil script, unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">கொடி முல்லை (கவிதை)<br/>
கவிஞர் வாணிதாசன்</font></h2>
<h2> "koTi mullai" (poems)<br/>
of vAnItAcan<br/>
In tamil script, unicode/utf-8 format</h2></center>
<hr noshade="" width="50%"/> <br/>
<hr noshade=""/>
<ul>
<strong>Acknowledgements: </strong><br/>
Our Sincere thanks go to the Tamil Virtual Academy for providing a scanned image <br/> 
 version of this work for the etext preparation. This work has been prepared using the<br/>
Google Online OCR tool to generate the machine-readable text and subsequent proof-reading.<br and="" dr.="" html="" k.="" kalyanasundaram,="" lausanne,="" of="" pdf="" preparation="" switzerland.<br="" versions:=""/>
<br/>
© Project Madurai, 1998-2018.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<b><a href="http://www.projectmadurai.org/">http://www.projectmadurai.org/</a></b>
<br/>You are welcome to freely distribute this file, provided this header page is kept intact.

</ul>
<hr noshade=""/>
<center><h3> கொடி முல்லை (கவிதை)<br/>
கவிஞர் வாணிதாசன்</h3></center>
<ul>
<strong> Source: </strong><br/>
கொடி முல்லை (கவிதை)<br/>
கவிஞர் வாணிதாசன்<br/>
வாணிதாசன் பதிப்பகம்<br/>
3. காமராஜர் தெரு, இந்திரா நகர், முதலியார் பேட்டை<br/>
புதுச்சேரி – 605004<br/>
விலை ரூ. 10 .00<br/>
முதற் பதிப்பு : அக்டோபர், 1950 இரண்டாம் பதிப்பு : ஏப்ரல், 1958 <br/>
மூன்றாம் பதிப்பு : ஜூன், 1983 நான்காம் பதிப்பு : ஆகஸ்டு 1986<br/>
ஐந்தாம் பதிப்பு : 1993 ஆறாம் பதிப்பு : ஏப்ரல் 1995<br/>
உரிமை ஆசிரியருக்கே<br/>
அச்சிட்டோர் : ஸ்ரீ கோமதி அச்சகம்<br/>
64, மல்லன் பொன்னப்பன் தெரு,  சென்னை 5, போன் 844554<br/>
------<br/>
<strong> இரண்டாம் பதிப்புக்கு  - கவிஞரின் முன்னுரை</strong><br/>
<br/>
நானும், என் நண்பர் சென்னை முத்தியாலுப் பேட்டை உயர் நிலைப் பள்ளி ஆசிரியர் திருமலை செங்கல்வராயன் அவர்களும் மாமல்லபுரம் சென்றிருந்தோம்.<br/>
<br/>
கலையும், மலையும், கத்து கடலும் என் கருத்தைக் கவர்ந்தன; கற்பனையைத் தூண்டின் அதன் விளைவே இச்சிறு நூல்.<br/>
<br/>
மக்கள் மன்றத்தில் இதை வைக்கிறேன். மதிப்பிட வேண்டியது அவர்கள் பொறுப்பு.<br/>
<br/>
முதற் பதிப்பைப் புதுக்கோட்டைச் செந்தமிழ் நிலையத்தார் வெளியிட்டனர். இப்பதிப்பைச் சென்னை மலர் நிலையத்தார் வெளியிட்டுள்ளனர். இருவர்க்கும் என் நன்றி!    		-  வாணிதாசன் <br/>
<br/>
மூன்று, நான்கு, ஐந்து ஆகிய பதிப்புகள் பாரி நிலைய வெளியீடாக வந்துள்ளன. வளமார் தமிழே வாயுரைக்கும் சொல்லெல்லாமாகத் திகழ்ந்தவர் வாணி. அவர் 'கொடி முல்லை ' தமிழ் நெஞ்சங்களிலே பற்றிப் படர்ந்து மணம் பரப்பும் என்பதில் ஐயமில்லை. <br/>
-	 பாரி நிலையத்தார்<br/>
<br/>
ஆறாம் பதிப்பு வாணிதாசன் பதிப்பக வெளியீடாக வருகின்றது. கொடிமுல்லை க(வி)தை பிறந்தமைக்கான காரணத்தை வாணிதான் கூறியுள்ளவாறே மேலே அச்சிட்டுள்ளோம். இது படைப்பைப் பற்றிய படைப் பாளரின் வாக்குமூலம். இவ்வாக்கு மூலம் கொடிமுல்லைஆராய்ச்சிக்குப் பெரிதும் உதவும்.<br/>
-	 வாணிதாசன் பதிப்பகத்தார்<br/>
--------------------<br/>
<strong>படைப்பு </strong><br/>
<br/>
என் ஆசிரியர் கவியரசர் பாரதிதாசன் அவர்கட்கு <br/>
- இந்நூல் படைப்பு –<br/>
-------------------- <br/>
<br/>
<strong> மாந்தர் </strong> <br/><ul>
அழகன்  - கதைத் தலைவன்<br/>
கொடிமுல்லை - கதைத் தலைவி<br/>
நலம்பாடி - பல்லவ நாட்டுப் புலவன்<br/>
அல்லி - கொடிமுல்லையின் தோழி<br/>
மாமல்லன் - பல்லவ நாட்டு அரசன்<br/>
செங்காந்தள் - பல்லவ நாட்டு அரசி<br/>
நுழைபுலத்தான் - பல்லவ நாட்டு அமைச்சன்<br/>
மானவன்மன்  - இலங்கை இளவரசன்; மாமல்லனுக்கு உறவினன் <br/>
     		  பல்லவ நாட்டுப் படைத்  தலைவன் <br/>
தீங்குயிலாள் -- நாட்டியப் பெண்<br/>
-------------------  <br/>
</ul> <br/>
<center><h3> கொடி முல்லை - இயல் 1  </h3></center>
அவை கூடிற்று.<br/>
புலவன் பாட்டொன்றை நீட்டினான்.<br/>
<br/>
திருவாழும் மண்டபத்தில் புலவர் நின்றார்; <br/>
'செந்தமிழ் போல் வாழ்க' என்றார். அரசன் வந்தான்! <br/>
கருவிழிக்கு மையெழுதி அங்குள் ளோரைக் <br/>
கடைக்கண்ணால் விழுங்கிற்றுப் பணிப் பெண் கூட்டம்!<br/>
’வருகளங்கள் தமிழ்மறவன்' என்றார் கூத்தர்; <br/>
'வானோங்கக் கொற்ற மென்றார் மறவர் கூட்டம் <br/>
இருகையும் இள நகையும் காட்டி வேந்தன். <br/>
'இருந்திடுக அவரவர்கள் இருக்கை என்றான்.<br/>
<br/>
திருவிருந்த வீடுகடை திறந்தான்; அங்குச் <br/>
சேர்ந்திருந்த தமிழ்ப்புலவர், கலைஞர், ஆற்றில் <br/>
பெருகிவரும் வெள்ளத்தை மடைகள் போலப் <br/>
பெற்றிருந்தார்; உளங்களித்தார்; 'வாழ்க' என்றார். <br/>
அருகிருந்த நுழைபுலத்தான், அமைச்சன், 'இங்கோர் <br/>
அழகாட உமதருளுக் கேங்கு' தென்றான். <br/>
'சரி' யென்று தலை அசைத்தான் வேந்தன் கூடச் <br/>
சுவரெல்லாம் எதிரொலிக்கும் சதங்கைக் கேற்ப ! <br/>
<br/>
உள்ளத்தில் எழுகின்ற எண்ணம் தன்னை <br/>
உருவாக்கிச் சுழல்விழியால் பாம்புக் கையால் <br/>
வள்ளலென வழங்குகின்றாள்; மெய்சிலிர்க்க <br/>
வாயசைத்துக் கொஞ்சுகின்றாள்: ஆங்கி ருந்தோர் <br/>
அள்ளுகின்றார் விழி இரண்டால், கொள்ளை இன்பம்! <br/>
அரசன் மெய் மறந்திருந்தான்; மூரல் பூத்தான்; <br/>
'தெள்ளிய செந் தேன்கலைகள் வாழ்க்கைக்' கென்றான். <br/>
நூலிடையாள் தீங்குயிலாள் நாணி நின்றாள்.<br/>
<br/>
தமிழ்க்கலைக்கு வாழ்த்துரைத்தா னமைச்சன்; வெள்ளித் <br/>
தவிசிருந்த புலவ னெழுந் தென்றன் சொந்தத் <br/>
தமிழ்நாடும் கலைமொழியும் வாழ்க' என்றான்; <br/>
தடந்தோளன் படைத்தலைவன், கலையே எங்கள் <br/>
அமிழ்’ தென்றான்; பொற்பதக்கம் கெட்டி முத்து <br/>
மணிமாலை பரிசாக அரசன் தந்தான். <br/>
சிமிழ்க்காத அவையோரைக் குளிர்ந்து நோக்கிச் <br/>
சித்திரமே செல்வதைப்போல் வணங்கிச் சென்றாள்.<br/>
<br/>
நாட்டு நிலை விளக்கி நின்றான் நுழைபுலத்தான்; <br/>
நடுவயலின் நிலை சொன்னார் உழவர் ; வெற்றி <br/>
நாட்டுகின்ற படை நிலையை வன்மன் சொன்னான்.<br/>
நன்றி' யென்றான் மாமல்லன். அங்குச் சூழ்ந்த <br/>
கூட்டத்தை விலக்கியொரு புலவன் வந்தான்; <br/>
கும்பிட்டான்; நறுக்கொன்றை எடுத்து நீட்டிப்<br/>
'பாட்'டென்றான். 'பாடு கென வேந்தன் சொல்லப் <br/>
பலாமொய்க்கும் ஈப்போல அவையோர் சூழ்ந்தார்.<br/>
<br/>
அவையோர்முன் புலவன் பாடிய பாட்டு<br/>
<br/>
என்றும் பெயர் நிலைக்க<br/>
      ஏதேனும் செய்திடுதல் <br/>
குன்றுநிகர் வேந்தர்க்(கு)<br/>
       உரியதுகாண் - நன்றே <br/>
தமிழ்நாட்டில் இல்லாத்<br/>
       தனிப்பெருமை மூதூர் <br/>
இமைப்பொழுதில் ஆக்க எழு!<br/>
------------ <br/>
<center><h3>  இயல் 2</h3></center>
அரசனும் அமைச்சனும் மூதூர் சமைக்க முடிவு கட்டினர்.<br/>
<br/>
'பொன்னலைகள் வீசுகின்ற கடலோ, வானிற் <br/>
புது நாடோ, மலைசெறிந்த காடோ , என்றன் <br/>
அன்னை எழில் கலையரசி தீட்டுகின்ற <br/>
அழகுதிரைச் சீலையோ, செங்குருதி ஆறோ, <br/>
பொன் பழுக்கும் பேருலையோ, அந்தி வானம்? <br/>
புதுமையடா புதுமை!' யென்றான் கச்சி வேந்தன். <br/>
'ஏன் அரசே! வணக்க மென்றான் நுழைபுலத்தான். <br/>
எழிலுலகம் பின்னிழுக்க மன்னன் வந்தான்.<br/>
<br/>
யொன்றுது சொகசத்துப்<br/>
<br/>
நான் நினைத்த நினைப்பைப் போல் புலவன் ஓலை <br/>
நறுக்கினிலே பாட்டிசைத்தான்; விந்தை! விந்தை! <br/>
ஏன்வாழ்ந்தார் என் முன்னோர்? இந்த நாட்டில் <br/>
ஏது செய்தார்? புதுமையொன்றும் இல்லை! இல்லை! <br/>
நான் செய்வேன் அப்புதுமை; ஆய்ந்து சொல்லாய் <br/>
நல்லமைச்ச!' என அரசன் நவின்றான். 'செத்துப் <br/>
போனவரைப் பழிகூற வேண்டாம், வேந்தே! <br/>
புகழ்நடுக' என அமைச்சன் எடுத்துச் சொன்னான்<br/>
<br/>
மாமல்லன் ஏதேதோ எண்ணிப் பின்னர்<br/>
மானவன்மன் என் மகளை மணக்கும் முன்னே , <br/>
ஏமம் சேர் நிலாமுற்றம், வசந்த வாவி, <br/>
எழிற்கூடம், கற்சிலைகள் நிறைந்த குன்றும், <br/>
தாமமைப்போம் நம் பேரால் ஓரூர்' என்றான்.<br/>
நல்ல தென்றான் நுழைபுலத்தான். அரசன் மீண்டும் <br/>
'நாமழிந்து போனாலும் ஊரும் பேரும் ந<br/>
ம் நாடு போல் நிலைக்கச் செய்வோம்' என்றான்<br/>
<br/>
'நாள் பார்க்க வேண்டு' மென்றான் மாமல்லன். 'நன்<br/>
னாளென்ன செய்யு?' மென்றான் அமைச்சன். 'வானக் <br/>
கோள் பார்க்க வேண்டு மென்றான் அரசன். 'வேந்தே! <br/>
கடைக்காலக் கொள்கையிது : வீணர் சூழ்ச்சி;<br/>
ஆள்வினையை நம்பாது மக்கள் வீழும் <br/>
அளறுமிகு முள் நிறைந்த பாட்டை ; காலில் <br/>
தேள் கொட்ட நெறிதென்னைக் கேற் லுண்டோ? <br/>
செப்பிடுவீர்' என வணங்கி அமைச்சன் சொன்னான்.<br/>
<br/>
இக்கால வழக்கத்தைச் சார்ந்து நாட்டில் <br/>
இருந்து குடி செய்யவில்லை என்றால், மக்கள் <br/>
பொக்கையனால் போனதுவே பொரிமா வென்பார்; <br/>
போன பொரி மாத்தேறார்; புளிபி ழிந்த <br/>
தொக்காம் இக் கொடும் பழக்கம் ; அதற்கு நாமோ <br/>
தோற்பாவை; அதைமீற முடியா தப்பா! <br/>
எக்காலம் பகுத்தறிவு பெற்று மக்கள் <br/>
எதிர்ப்பாரோ அன்றிடரும் தீரும்' என்றான்.<br/>
<br/>
இசைந்திட்டான் அரைமனதாய் நுழைபு லத்தான்! <br/>
என் செய்வான்? 'நம்மக்கள் நிலையில் வாறே <br/>
திசைகெட்டுப் போனதிலோ புதுமை இல்லை; <br/>
செய்தித்தாள் எடுத்தெழுதி நன்னாள் பார்த்துத் <br/>
திசை பார்த்துச் செல்க' என்றான். நிறைந்த ஏரிச் <br/>
சிறகியென வாள் மறவர் பறந்தார் ஊரார் <br/>
இசைமீட்டி 'மாமல்லன் எண்ணம் முற்றும் <br/>
இனிது முடி வடைக' வென்று வாழ்த்தினாரே!<br/>
------------<br/>
<center><h3>  இயல் 3</h3></center>

வழியில் முளைத்த காதல். <br/>
கருவிழிகள் ஒன்றை ஒன்று கவ்வின.<br/>
<br/>
தேன் ததும்பும் பூப்பறித்தாள் முல்லை ; நாறும் <br/>
செடி பறித்தாள் தொடுத்திட்டாள்; ஆங்கு வந்த <br/>
மானைத் தன் மார்பணைத்தாள்; 'போ! போ!' என்று <br/>
வந்த இளம் பசுங்கன்றை விரட்டி நின்றாள். <br/>
'ஏன் இந்த ஓரவஞ்சம்?' என்று கிள்ளை <br/>
இணைந்தவளைத் தொடர்ந்துவரும்; அணிலைத் தாவும் ! <br/>
பூனையைப் போல் தொடர்ந்தல்லி வந்தாள்; கண்ணைப் <br/>
பொத்தி நின்றாள். கொடிமுல்லை அல்லி' என்றாள்.<br/>
<br/>
 'பள்ளியிலே படிப்பவர்கள் இன்பச் சிட்டு! <br/>
பதைபதைப்பு நிறை ஆட்டுக் குட்டி! இன்று <br/>
பள்ளியிலே நாம் படித்த நாளைப் போலப் <br/>
பறந்தோடி உனைப்பிடிக்க எனது நெஞ்சம் <br/>
துள்ளுதடி! ஓடென்றாள் அல்லி! ஆனால் <br/>
தொடு பார்ப்போம்' எனப்பாய்ந்தாள் முல்லை ! இன்பம் <br/>
அள்ளுதற்குப் பெட்டையினைத் துரத்திச் செல்லும் <br/>
ஆண் கோழி போல் அல்லி துரத்து கின்றாள்! <br/>
<br/>
கிளையடர்ந்த மரம் சுற்றிச் செடிகள் நீக்கிக் <br/>
கெக்கலித்துக் கொடிமுல்லை தாவி வந்தாள்; <br/>
தளிர்மேனி வியர்த்தாடை நனைய, மேதி <br/>
வாலொத்த சடை அலைய, உயர்ந்த சங்கு <br/>
வளையொலிக்கக் கொடிமுல்லை தொடரும் அல்லி <br/>
வழிபார்த்துப் பறந்தாள்; மேல் விளைவு காணாள். <br/>
களைநீங்க வேர் மீது தலையை வைத்துக் <br/>
கண்ணுறங்கும் காளையின் மேல் தடுக்கி வீழ்ந்தாள்!<br/>
<br/>
மருண்டெழுந்தான் ; தலைமாட்டில் இருந்த <br/>
குத்து வாளெடுத்தான் நொடிப்பொழுதில் ; தன் மேல் வீழ்ந்த <br/>
சுருண்டகுழல் இளங்கொடியைக் கண்டான்; கைவாள் <br/>
தொலைவினிலே வீசிவிட்டான்; குனிந்து தூக்கி <br/>
மருண்டாயோ? அஞ்சாதே!' என்றான். அந்த <br/>
வல்லிதலை குனிந்து நின்றாள்; கடைக்கணித்தாள். <br/>
கருவிழிகள் ஒன்றையொன்று தாவி தாவிக் <br/>
கவ்வுகின்ற வேளையிலே அல்லி வந்தாள்.<br/>
<br/>
'மன்னிக்க வேண்டு மென்றாள் எங்கோ பார்த்துக் <br/>
கொடிமுல்லை ; மழைபட்ட மதியை ஒத்தாள்!<br/>
மன்னிப்புக் குரியவன் நான்' என்றான் அந்த <br/>
வழிப்போக்கன் . அல்லி இடை மறித்துச் சொல்வாள்; <br/>
'மன்னிப்புக் கார்பொறுப்பு? தடுத்த இந்த <br/>
மரவேரே' எனச் சிரித்தாள். 'இல்லை! இல்லை! <br/>
என்னுடைய குற்றமிரண்டென்றான் ஏந்தல்.<br/>
 “ஈதென்ன புதுமையடி ' என்றாள் அல்லி.<br/>
<br/>
எழுந்திருந்தான்; தோற்பையை எடுத்தான்; 'ஊருக் (கு) <br/>
எப்பக்கம் நலம்பாடி இல்லம் ? ' என்றான்; <br/>
செழுந்தேனாம் கொடிமுல்லை விழியைப் பார்த்தான்; <br/>
செயல்மறந்தான். 'எவ்வூரோ?' என்றாள் அல்லி. <br/>
'எழுகடலார் தென்னிலங்கை அழகன் என்பேர்; <br/>
இவ்வூரில் கலைக்கோயில் சமைக்க வேந்தன் <br/>
எழுதிட நான் இங்கு வந்தேன்' என்றான் தச்சன்.<br/>
'இப்படிப் போய்த் திரும்புங்கள்' என்றாள் அல்லி.<br/>
<br/>
அடிபட்டுக் கால் முறிந்த மானைப் போல் <br/>
அவளவனைப் பார்த்திருந்தாள் , ஊரை நோக்கி <br/>
நடக்கின்றான் கற்றச்சன் தலையைத் தாழ்த்தி;<br/>
நான் மாட்டேன்' என்று மனம் அவளைத் தாவும்!<br/>
நடக்க அவன் கால் மறுக்கும்; இதற்குள் ளாக <br/>
நானூறு முறை திரும்பிப் பார்த்தான்; கட்டுக்<br/>
கடங்காத உள்ளத்தை அவள் பால் விட்டுக் <br/>
கள்ளுண்டான் போல் நடந்து சென்றிட்டானே!<br/>
<br/>
அழைக்கின்ற குரல் கேட்டான்; நின்றான்; அல்லி <br/>
தலைதெறிக்க அங்கோடி வந்தாள்; காய்ந்த <br/>
தழையின் மேல் அவன்வீசி மறந்து வந்த <br/>
கைவாளைத் தந்திட்டாள். அழகன் மின்னும் <br/>
குழையாளே! உன்தலைவி ஊரைப் பேரைக் <br/>
கூறாயோ?' எனக்கேட்டான். உயிர் போனாலும் <br/>
பிழையாத மாமல்ல அரசன் நோற்றுப் <br/>
பெற்றமகள் கொடிமுல்லை ' என்றாள்; போனாள்!<br/>
---------------<br/>
<center><h3>  இயல் 4</h3></center>
அழகன் நினைவெல்லாம் அவள் பால் இருந்தது.<br/>
<br/>
குன்றுகளைப் பிளக்கின்றார் இளைய தச்சர்; <br/>
கொல்லன்கல் உளிவடித்து வழங்கு கின்றான்; <br/>
நின்றிருக்கும் சோம்பேறி ஆளைப் பார்த்து <br/>
'நில்லாதே! போ! போ போ!'' என்றான் வெண்ணெய்க்<br/>
குன்றைப்போல் மேலாடை தலையில் சுற்றிக் <br/>
கொண்டிருக்கும் ஆளோட்டி ; தட்டைப் பந்தர் <br/>
ஒன்றிரண்டிற் குள்ளிருந்து கலைக்கோ யிற்குச் <br/>
சிலை செய்வோர் உளி ஓசை எழுப்புகின்றார்.<br/>
<br/>
சிற்றுளியை எடுத்தழகன் செதுக்குகின்றான், <br/>
செய்தொழிலில் அவன் நினைவு செல்ல வில்லை ; <br/>
சற்றமர்ந்தான் பசுந்தென்னைக் கீற்றின் மீது ; <br/>
தன்மனத்திற் கேதேதோ சொல்லிப் பார்த்தான்; <br/>
பெற்றவள் சொற் கேளாது மண்ணிற் கேகும் <br/>
பிள்ளையைப் போல் அவன் மனது சோலை கண்ட <br/>
நற்றமிழாள் கொடிமுல்லை யாளைத் தாவி <br/>
நாலாறு காதமொரு நொடிக்குள் பாயும்!<br/>
<br/>
நலம்பாடி அங்குவந்த தறியான் தச்சன்; <br/>
நாட்டத்தைக் கூரையின் மேல் நிறுத்தி, 'என்றன் <br/>
கலைக்குயிர் நீ! என்வாழ்வின் இன்பம் நீயே; <br/>
கண்ணும் நீ ! கற்பனையும் நீயே!" என்றான்; <br/>
தலைசாய்த்து முழந்தாளைத் தழுவிக் குத்திச் <br/>
சாய்ந்தாடிக் கொண்டிருந்தான்; மூச்செறிந்தான். <br/>
'அலைமோதும் கடல் கண்டேன் தோழா!' என்று <br/>
நலம்பாடி அவனருகில் வந்தான்; நின்றான்.<br/>
<br/>
நெடுமூச்சு விட்டழகன் நிமிர்ந்தான்; 'ஏதோ <br/>
நினைவினிலே படிந்திருந்தேன்; உன்னிடத்தில் <br/>
நெடு நாளாய் ஒன்று சொல்ல நினைத்தேன் தோழா! <br/>
நினைவெல்லாம் அவள் பறித்தாள் சோலை தன்னில்; <br/>
தொடுவேலை மேல் நினைவு பாய வில்லை; <br/>
அவள் தூய விழிஎங்கும் தோன்று' தென்றான். <br/>
'சுடுகாதல் நோய்வலிமை கண்டேன்! கண்டேன்! <br/>
அஞ்சாதே!' என்று நலம் பாடி சொன்னான்.<br/>
-----------------<br/>
<center><h3> இயல் 5 </h3></center>
மகளுக்கு மணம் முடிக்குமாறு அரசி மன்னவனை வேண்டினாள்.<br/>
<br/>
செவ்வல்லி தீச்சுடர் போல் மலரும் ; மேற்குத் <br/>
திசை மறையும் பரிதி கண்டு முளரி கூம்பும்; <br/>
அவ்வோடை பூக்காத ஆம்பல் நோக்கி <br/>
அண்டிவரும் நீர்ப்பாம்பு காதல் பேச ; <br/>
’எவ்வுயிரும் காதலியை மறப்ப தில்லை' <br/>
எனத்திங்கள் கீழ்வானில் ஒளியைப் பாய்ச்சும்! <br/>
அவ்வேளை மாமல்லன் , 'புலவோய்! நல்ல <br/>
அடைத்தேனைத் தமிழ்ப் பாட்டில் பிழிக!'' என்றான்.<br/>
<br/>
விளங்காத சொல் நிறைந்த பாட்டைக் கேட்டு <br/>
‘மிக இனிமை மிக இனிமை' என்பார் உண்டு; <br/>
களஞ்சிந்திக் கிடக்கின்ற பதரைப் பார்த்துக் <br/>
களிப்படையும் சிறுவரிவர்; கல்ம னத்தை <br/>
இளகவைப்ப தெவர் பாட்டு? போர்மு கத்தே <br/>
எழுச்சியுறச் செய்வதியார் பாட்டு? மற்றும் <br/>
உளம்வாட்டும் கொடுந்துயரை மாற்று கின்ற <br/>
ஓசை நிறை பாட்டெங்கள் தமிழ்ப்பாட் டேயாம்!''<br/>
<br/>
என்றுரைத்தாள் பல்லவ நாட்டரசி . மக்கள் <br/>
ஏன் உணர வில்லை யென்றான் அரசன். 'வந்தோர் <br/>
கொன்றுவிட்டார் பகுத்தறிவைக் கடவுள் பேரால்<br/>
கூசாமல் கதை சொல்லி, மக்கட் குள்ளே <br/>
இன்றிருக்கும் அளவில்லாச் சாதிச் சண்டை, <br/>
என் கடவுள் உயர்ந்தவரென் றெதிர்க்கும் சண்டை <br/>
நன்றாமோ?' எனக் கேட்டான் புலவன். வேந்தன், <br/>
நாமாள இவை இன்றேல் முடியா' தென்றான்.<br/>
<br/>
எய்வதற்குக் குறிபார்த்த வேடன் போற் பேச் (சு ) <br/>
எடுத்திட்டாள் செங்காந்தள்; அரசன் நோக்கிச்<br/>
 'கொய்யாப் பூக் கொடிமுல்லை நீலக் கண்கள் <br/>
குளிர்மையற்றுப் போனதை நான் கண்டேன்! கண்டேன்! <br/>
மைதீட்ட மறுக்கின்றாள்; நாறும் முல்லை <br/>
மலர் தொடுக்க வெறுக்கின்றாள்; கனாக்காண் கின்றாள்; <br/>
மெய்ப்பாட்டை நான் கண்டேன்; கூறு கின்றேன்; <br/>
விரைவினிலே மணம் முடிப்பீர் மகளுக் கென்றாள்.<br/>
<br/>
'வயது வந்த பெண்களுடல் மாறி மாறி <br/>
வளர்வதிலும் தளர்வதிலும் புதுமை இல்லை ; <br/>
கயல்விழியாள் கொடிமுல்லை மீது வீணே <br/>
கண்டபடி உளறாதே' என்றான் மல்லன்.<br/>
இயன் மொழியில் பேர் பெற்ற புலவன் சொல்வான் :<br/>
எழுகின்ற கலைக்கோயில் எடுத்த பின்னர் <br/>
மயிலியலாள் கொடிமுல்லை யாளை வேந்தன் <br/>
வழங்கிடுவான் மானவன்மற் கஞ்சேல்!' என்றான்.<br/>
----------------<br/>
<center><h3> இயல் 6 </h3></center>
மானவன்மன் மன்னன் மகளை விரும்பினான்: அவள் மறுத்தாள்.<br/>
<br/>
தீங்குயில்கள் மரக்கிளையில் சிறகடிக்கும் : <br/>
தென்னையிலே கூடமைக்கும் காக்கை: காயைத் <br/>
தாங்காமல் அசைந்தாடும் வாழை மீது <br/>
தத்தையிணை பொன்னூசல் ஆடும்; ஈந்தில் <br/>
தூங்குகின்ற புற்கூட்டில் சாம்பற் சிட்டு <br/>
தொத்திவிழும் அணிலிணையைப் பழிக்கும்! மாலை <br/>
ஆங்குவந்தாள் கொடிமுல்லை; யாழின் நாணை <br/>
அசைத்திட்டாள்; இசை வெள்ளம் எங்கும் பாயும்! <br/>
<br/>
மயிலொத்த கொடிமுல்லை ஆட்டம் கண்டே <br/>
மரங்கொத்தி துணைத்தாளம் சேர்க்கும் ; குன்றின் <br/>
அயலோடும் காட்டாறு முழவை மீட்டும்<br/>
அம்பைப்போல் மீன் கொத்தி அவள் கண் கண்டு <br/>
கயலென்று பாய்ந்துவரும் அந்த வேளை <br/>
கல்வீசிப் புள்ளோட்டி வன்மன் வந்தான். <br/>
வெயிலொளியைக் காட்டுகின்ற குழைக ளாட <br/>
'மிகமகிழ்வு வருக' என்றாள்; எதிர்கொண்டாளே!<br/>
<br/>
’ஆட்டத்தை நானிங்குக் கண்டேன்; தோகை <br/>
அழகுமயில் அசைந்தாடிற் றடடா! நீல <br/>
நாட்டத்தின் சுழற்சி யென்றான். 'பொய் பொய்!  என்றாள். <br/>
‘நலமறிவேன்' என்றுரைத்தான். 'பகைவிரட்டி <br/>
ஓட்டுவதில்' எனச் சிரித்தாள் விடியற் காலை <br/>
உவமையிலாப் பேரெழிலே தமிழ்த்தாய் மக்கள் <br/>
நோட்டத்தில் வல்லுநர்கள் ' என்றான் வன்மன். <br/>
கொடிமுல்லை நூறுமுறை உண்மை என்றாள்.<br/>
<br/>
கீழ்வானை இருள்விழுங்கக் கண்டான் வன்மன்;<br/>
கிளிமொழியே!' எனவெழுந்தான் : மலையின் உச்சி <br/>
தாழ்கின்ற செம்பரிதி பார்த்த வண்ணம் <br/>
தமிழ்மறவன் மானவன்மன் சொல்வான்: 'என்றன் <br/>
யாழ் நீ நான் அதை மீட்டும் நாளெந் நாளோ?<br/>
யாக்கைநிலை யற்றதடி! விரைவோம்' என்றான். <br/>
தாழ்குரலில் 'எனை மறந்து விடுவீர் வேந்தே! <br/>
தடியடியால் காய்பழுப்ப தில்லை யென்றான்.<br/>
<br/>
’இதை உன்வாய் சொல்லுவதோ? நீயும் நானும் <br/>
இளமைமுதல் சேர்ந்திருந்தோம் வீட்டிற்குள்ளே; <br/>
புதுப்பாவை தேர் ஏற்றி இழுத்தோம்; ஆடும் <br/>
பொன்னூசல் மீதிருந்தோம்; நீயே என்றன் <br/>
முதுகினிலே கிள்ளிப்பின் சிரித்தாய்: நானோ <br/>
முல்லைப்பூ மாலையையுன் கழுத்தி விட்டேன்: <br/>
சிதைக்கின்றாய் என் இன்பக் கோட்டை எல்லாம்; <br/>
மறுமுறையும் இப்படி நீ செப்பேல்' என்றான்' <br/>
<br/>
தலைகுனிந்து நின்றிருந்தாள் முல்லை. குன்றைத் <br/>
தகர்தோளான் விடைபெற்றான்; நடக்க லுற்றான்; <br/>
கலகலென உலகப் பெண்ணுடனே இங்குக் <br/>
களித்திருந்து வீட்டையும் பரிதி போலச் <br/>
சிலைவழியை மானவன்மன் திரும்பிப் பார்த்தான்; <br/>
நிற்கின்றான்; அடியெடுத்து வைக்கின் றான்பின்; <br/>
வலைப்பட்ட மீனொப்ப அவள் மைக் கண்ணில் <br/>
அகப்பட்ட மன மடக்கி நடந்திட்டானே!<br/>
 --------------<br/>
<center><h3> இயல் 7</h3></center>
அழகன் அவள் உருவை ஏட்டில் தீட்டினன் 'அவளை அடைய <br/>
ஒரு வழிகாட்டு' எனப் புலவனைக் கேட்டனன்<br/>
<br/>
சரிகைப்பூப் போட்ட கரு வானச் சேலை <br/>
தனையுலகக் கட்டிலின் மேல் போர்த்தாள்; காய்ந்த <br/>
இரும் பொத்த தொழிலாளி, அசல் சோற்றை <br/>
இரந்துண்டு வாழ்த்திடுவோர், உண்ட சோறு <br/>
செரிக்காத துயரொன்றே கண்ட செல்வர், <br/>
மற்றுள்ள உயிர்மீதும் உறக்கம் என்னும் <br/>
அரிசி எடைப் பொடி இயற்கை இறைத்தாள்! 'இந்தா! <br/>
உன்வரிசை செல்லா: தென் றழகன் சொன்னான். <br/>
<br/>
நலம்பாடி குறட்டை விட்டுத் தூங்கி விட்டான். <br/>
நமதழ்கன் ஏதேதோ முணுமுணுத்தான்; <br/>
தலையணை மேல் கையூன்றிப் பிடரி தாங்கிக் <br/>
கிணறேறத் தத்தளிக்கும் நல்ல பாம்பின் <br/>
நிலையினிலே படுத்திருந்தான் ஏதோ வொன்றை <br/>
நினைத்தெழுந்தான் படுக்கைவிட்டு விளக்கைத் தூண்டிப் <br/>
பலநிறத்தைக் குழைத்தெடுத்தான்; தூங்கு கின்ற <br/>
பாவலனைப் பார்த்திட்டான்; தீட்டி னானே! <br/>
<br/>
படமெடுத்தான்; நிறுத்திவைத்தான்; தலையைத் தாழ்த்திப் <br/>
பரிவோடு பார்த்திட்டான்; களித்தான்; 'உன்னை <br/>
அடையும் நாள் என்வாழ்வின் திருநாள் என்றான். <br/>
அவ்வேளை நலம்பாடி விழித்துக் கொண்டான்; <br/>
அடி மேலோர் அடிவைத்து வந்தான்; 'ஆஆ <br/>
அச்சடித்து விட்டாயே! நமது நாட்டுக் <br/>
கொடிமுல்லை இளவரசி யாளைத் தீட்டக் <br/>
கூறினனோ நமதரசன் மல்லன்?' என்றான்.<br/>
<br/>
வியப்போடு கற்றச்சன் புலவன் நோக்கி <br/>
மீறிவரும் சிரிப்படக்கி, 'இல்லை! இல்லை! <br/>
கயற்கண்ணாள் என் இன்பத் தலைவி; உள்ளக் <br/>
கடலலைக்கும் கதிர்க்கற்றை! இந்த ஊரின்<br/>
அயலுள்ள சோலையிலே என்றன் உள்ளம் <br/>
அள்ளிவிட்டாள் வரும்போதே ; அந்நாள் தொட்டுச் <br/>
செயலற்றேன்; இளவரசி மூங்கில் தோளைச் <br/>
சேரவழி செய்திடுவாய் தோழா!' என்றான்.<br/>
<br/>
பித்தமென்றன் தலைக்கேறி விட்டதென்று <br/>
பேசாமல் இருக்கின்றாய் போலும் தோழா! <br/>
எத்திக்கும் கற்சிலையால் தமிழர் பண்பை <br/>
எதிர் நிறுத்தம் அழகனறி விழப்ப துண்டோ? <br/>
தித்திக்கும் கற்சிலையால் தமிழர் பண்பை <br/>
எதிர் நிறுத்தும் அழகனறி விழப்ப துண்டோ? <br/>
தித்திக்கும் அவள் வாய்ச்சொல் இதோ என் காதில் <br/>
பிழை இன்றிக் கேட்கின்றேன்; இதழின் மேலே <br/>
தத்துகின்ற அவள் நகையென் கண்ணிற் றோன்றும் <br/>
கடைத்தேற வழியெனக்குச் சாற்றாய் தோழா!<br/>
<br/>
நலம்பாடி அவன்வாயைப் பொத்திச் சொல்வான்.<br/>
நாட்டு நிலை அறியாத புதிய வன் நீ; <br/>
உலைவைத்துக் கொள்கின்றாய் நீதான் உன்றன் <br/>
உயிருக்கே; கா துண்டு சுவர்கட் கெல்லாம்; <br/>
வலைவீசு வாருண்டா முழும திக்கு? <br/>
மறிகடலை வயலாக்க முனைவா ருண்டா? <br/>
மலையினுக்கும் மடுவிற்கும் உள்ள வேறு <br/>
பாடுனக்கும் அவளுக்கும் ; கூடா' தென்றான்.<br/>
<br/>
’காதலென்று பிதற்றுகின்றாய்; அவளோ இந்தக் <br/>
கழுக்குன்றத் திளவரசி ; மான வன்மன் <br/>
காதலியாய் மணம் பெற்று வாழ்வாள்; நீயோ <br/>
கலைக்கோயில் முடித்தரசன் பரிசைப் பெற்று<br/>
மோதுகடல் சூழிலங்கை நாட்டில் எந்த <br/>
மூலையிலோ வாழ்ந்திருப்பாய் ; துருத்தி யாலே <br/>
ஊதுகின்ற கொல்லனுக்கேன் குரங்கின் சேட்டை? <br/>
உன் மனதில் அவள் நினைவை மாற் றென் றானே!<br/>
<br/>
கற்றச்சன் கூறுகின்றான் : 'தோழா! உண்மைக்<br/>
காதலை நீ அறியாயோ? வாழ்க்கை யென்னும் <br/>
நற்றேரின் அச்சவளாம்! நானோ ஆணி! <br/>
நம் தமிழர் வாழ்ந்த முறை இதுதான் நண்பா! <br/>
கற்றவனே, இப்படி நீ பழம்பஞ் சாங்கம் <br/>
கடைப்பிடித்தால் இவ்வுலகக் கல்லார் மீது <br/>
குற்றமொரு நாளுமில்லை ; அடிமை வீழ்ந்து <br/>
குடி கெட்டுப் போனதிலோ புதுமை இல்லை!<br/>
<br/>
கண்ணில்லை காதலுக்கு ; மேலும் கீழும் <br/>
கணக்கில்லை தமிழருக்கு? நற்கு லத்துப் <br/>
பெண்ணின்பம் வேறோசொல்? படித்த நீயே <br/>
பிரித்துரைத்தல் சரிதானோ? உன்னைப் போல <br/>
மண்மீது வாழ்கின்றார் தன்ன லத்தார்; <br/>
வான் கொள்ளி அவர் தலை மேல் வீழ்க! இந்நாள் <br/>
பெண்ணுரிமை இல்லையெனில் நமது மக்கள் <br/>
பேசுகின்ற விடுதலைக்கென் மதிப்போ? சொல்வாய்!<br/>
<br/>
அவளுள்ளம் சோலையில் நான் கண்டேன்! கண்டேன்! <br/>
என்னறிவை அவளிடத்தே விட்டு வந்த <br/>
தவளறிவாள்; என் வாழ்வின் தழை பூஞ் சோலை! <br/>
தமிழின்பம் அவளுதடு! குளிர்ந்த நீலக் <br/>
குவளைமலர் அவள் கண்கள்! இடையோ ஈயார் <br/>
கூறுமொழி ! பேச்சிள நீர்! வாயோ அல்லி! <br/>
தவளப்பல் அவள் நகையைக் கண்டால் வாழ்வேன்; <br/>
தப்புவிக்க ஒருவழிந் செய்வாய் தோழர!<br/>
<br/>
நலம்பாடி இவையெல்லாம் கேட்டிருந்தான்; : <br/>
’நான் செய்வ திதிலொன்று மில்லை' யென்றான். <br/>
கலங்கிய கண் ணானழகன் புலவன் நோக்கிக் <br/>
'கரையேற்று வாழ்த்திடுவேன் ; இன்றேல் வீழ்வேன் ; <br/>
கொலை உன்மேல் சாருமடா, தோழா! என்னைக் <br/>
குறைகூறிப் பயனில்லை; காப்பாய்' என்றான். <br/>
‘நிலையாகச் சொல்லுகிறேன் : அழகா, என்னை <br/>
நீநம்பிப் பயனில்லை; மறந்தி' டென்றான்.<br/>
-------------------<br/>
<center><h3> 
இயல் 8</h3></center>
நலம்பாடியிடம் அழகனைப் பற்றித் தச்சர்கள் முறையிட்டார்கள்.<br/>
<br/>
”சிலநாளாய் அழகனிங்கு வருவ தில்லை ; <br/>
செய்தொழிலைக் கண்ணெடுத்தும் பார்ப்ப தில்லை. <br/>
கலைக்கோயில் என்றவுடன் 'சீச்சி! பாகற் <br/>
கா' யென்று சொல்கின்றான்; அந்தோ! அந்த <br/>
மலைப்பக்கம் போகின்றான்; படுத்துறங்கி <br/>
வருகின்றான் அந்தியிலே; கடலை மூக்குக் <br/>
கலகலப்பும் அவன் சொல்லில் இல்லை! இல்லை! <br/>
காவலனோ இதையறிந்தால் துன்ப மாமே!<br/>
<br/>
நெடுநாளாய் உம்மிடத்தில் சொல்ல நாங்கள் <br/>
நினைத்திருந்தோம்; உயிர்த் தோழர் நீரா யிற்றே' <br/>
முடிமன்னன் மாமல்லன் குறித்த நாளில் <br/>
கலைக்கோயில் முடிவடைய வில்லை என்றால், <br/>
இடிவீழ அருகிருந்த தென்னை ஆவோம்! <br/>
இதற்கேற்ற வழி செய்வீர்; 'உங்கள் சொல்லின் <br/>
படி நடப்பான் எந்தலைவன் அழகனென்று <br/>
பலர் சொல்ல நாங்களிங்குக் கேட்டிருந்தோம்'<br/>
<br/>
என்றுரைத்தார் அழகன்கீழ் இருந்து வேலை <br/>
இயற்றுகின்ற கற்றச்சர். தலையைத் தாழ்த்திச் <br/>
சென்றிட்டான் நலம் பாடி அவர்கள் காட்டும் <br/>
திசை நோக்கி மலையோரம் ; அழகன் அந்தக் <br/>
குன்றின் மேல் புலப்படவே இல்லை; சற்றுக் <br/>
குளிர் நீழல் அமர்ந்திட்டான்; உளியின் ஓசை <br/>
குன்றிடுக்கில் அருகிவரக் கேட்டான்; பார்த்தான்; <br/>
குகையுள்ளே அழகன்கல் செதுக்கக் கண்டான்.<br/>
<br/>
'கத்திக்கும் தானினி மேல் அஞ்சேன்; வேந்தன் <br/>
காவலுக்கும் நானஞ்சேன் : தமிழைப் போலத் <br/>
தித்திக்கும் கொடிமுல்லை யாளே! உன்னைச் <br/>
சேரவழி அழகனுக்குக் காட்டா யோ ? சொல்! <br/>
செத்தொழிவேன் நீ இன்றேல்' என்ற பேச்சைச் <br/>
செவிமடுத்தான் நலம் பாடி ; உளியால் நன்கு <br/>
சித்திரத்தில் அன்றிரவு தீட்டி வைத்த <br/>
கொடிமுல்லை உருவத்தைச் செதுக்கக் கண்டான்.<br/>
<br/>
கொடிவழியாய் நலம் பாடி இல்லம் சேர்ந்தான்; <br/>
குகையுள்ளே கண்டதெல்லாம் எண்ணிச் சோர்ந்தான்; <br/>
'இடுக்கணிலே உதவுவதே இனியர் செய்கை' <br/>
என்றதவன் நல்லுள்ளம்! 'நச்சுப் பாம்பின் <br/>
கடிபட்டார் பிழைத்திடுவார் ; தோள ணைப்பே <br/>
'காதலுக்கு மாற் றென்றான்; தீட்டி வைத்த <br/>
படமெடுத்தான்; கீழ்வைத்தான்; நீண்ட நேரம் <br/>
பார்த்திருந்தான்; தலையசைத்தான்; வெளியிற் போனான்.<br/>
---------------<br/>
<center><h3> இயல் 9</h3></center>
கொடிமுல்லை அழகனை நினைந்து ஏங்கினாள், மறைந்த புறா வந்தது.<br/>
<br/>
பலகணி மேல் இருகையைக் கட்டி ஊன்றிப் <br/>
படுத்திருந்தாள் கொடிமுல்லை ; அவள்மைக் கண்கள் <br/>
செலவில்லை எதன்மீதும் ; தோட்டத் துள்ளே <br/>
இசைக்கின்ற தீங்குயிலை சீச்சி !' என்றாள்?<br/>
 'அலைகின்றாய் என் மனம்போல்' என்றாள் சன்னல் <br/>
அருகினிலே படர்ந்தேறும் கொடியைப் பார்த்து ;<br/>
 'கலைஞன் என் உளம்பறித்தான்; அவனை என்றன்<br/>
கைச் சிறைக்குள் அடைக்கும் நாள் எந்நாள்? என்றாள்.<br/>
<br/>
'என்னுள்ளம் அவனைவிட்டு நீங்கா தென்றும்; <br/>
ஏங்குகின்றேன் : எனக்குதவி செய்வார் யாரே? <br/>
தென்னையில் இணைந்திருக்கும் பெட்டைச் சிட்டே! <br/>
சென்றெனது நிலையுரைப்பாய்; அந்தோ! நானும் <br/>
உன்னைப்போல் களிப்படைய வேண்டா வோ? சொல்! <br/>
உதவிடுவாய்; இங்குள்ள மக்கள் எல்லாம் <br/>
தந்நலத்தை வேற்கொண்டார்: என்றன் உள்ளத் <br/>
தகையுரைக்க அஞ்சுகின்றேன்; செல்க!'' என்றாள்.<br/>
<br/>
கிண்ணத்தில் தேன் வார்த்து வந்தாள் அல்லி? <br/>
'கிழித்த பலாச் சுளையோடு கனிமா வாழை <br/>
உண்’ணென்று கெஞ்சி நின்றாள்; காய்ந்த பாலில்<br/>
ஒருசிறிது குடி' யென்றாள். மீண்டும் மீண்டும் <br/>
புண்ணினிலே நெருப்புற்றாள் போலெ ழுந்தே<br/>
கொடிமுல்லை உரைத்திட்டாள் : ''பேதாய்! என்றன் <br/>
எண்ணத்தை அறியாமல் உண் உண்' என்று <br/>
வதைக்கின்றாய்; எழுந்தோடிப் போவாய்'' என்றாள்<br/>
<br/>
எழுந்திருந்து கிளிக்கூண்டின் அருகில் வந்தாள்;<br/>
என் உயிரே? பசுங்கிள்ளாய்! அவன்பேர் சொல்லப் <br/>
பழகிவிட்டாய்; நீ என்றன் உண்மைத் தோழி! <br/>
பறந்துபோ அவனருகே; துயரைச் சொல்லு; <br/>
விழுதாலின் பழந்தருவேன்' என்றாள்; கிள்ளை <br/>
மீண்டுமவன் பேருரைக்கக் களித்தாள்! அல்லி அ<br/>
ழுதோடி அங்கு வந்தாள்; இணைந்திருந்த <br/>
ஆண்புறாவைக் காலைமுதல் காணோ' மென்றாள்.<br/>
<br/>
எங்கெங்கோ தேடிவிட்டேன்; காணோ மம்மா? <br/>
என் செய்வேன் ? ஒரு நொடியும் பேட்டை விட்டுத் <br/>
தங்கினதைக் கண்டதில்லை' என்றாள் அல்லி ,<br/>
 'சரி! தேடிக் கொண்டுவந்து சேர்ப்பாய்! இன்றேல்<br/>
இங்கிருந்து விலக்கிடுவேன்' என்று சீறி <br/>
எழுந்தோடிப் பா' ரென்றாள் முல்லை ; காலைத் <br/>
திங்களைப்போல் ஒளியிழந்த கண்ணாள்! அல்லி <br/>
செடி கொடிகள் மரக்கிளைகள் தேடிப் பார்த்தாள்.<br/>
<br/>
கொடிமுல்லை தனித்திருந்த புறாவைத் தூக்கிக் <br/>
கூறுகின்றாள்; நீபேதை! நாட்டில் அன்புப் <br/>
பிடியினிலே விடுபட்டார் இலவே இல்லை; <br/>
'பெண்களெலாம் வகையறியா தாணைப் பார்த்துக் .<br/>
குடி கெடுத்தார், கூத்தியர்பாற் சென்றார்' என்று <br/>
கூசாது பழிக்கின்றார்; வற்றா அன்பைக் <br/>
கொடுத்திருந்தால் தலைவன் தன் தலைவி விட்டுக் <br/>
குறுக்குவழி செல்வானோ? நீதான் சொல்லேன்!''<br/>
<br/>
என்றுரைத்துக் கொண்டிருந்தாள் முல்லை ; அங்கே <br/>
இறங்கிற்றுப் பிரிந்து சென்ற சேவற் புள்ளும்; <br/>
சென்றோடி அதைப் பிடித்தாள்; காலில் ஏதோ <br/>
தென்பட்டது); அதையவிழ்த்தாள்; வெள்ளைத் தோலில்<br/>
அன்றந்தச் சோலையிலே நடந்த யாவும் <br/>
அழகு பெற வரைந்திருக்கக் கண்டாள்; கீழே <br/>
என்றும் நான் உன் நினைவால் வாடுகின்றேன்; வ<br/>
ழிசெய்வாய்' என்றெழுதி இருக்கக் கண்டாள்.<br/>
<br/>
அன்போடு கொடிமுல்லை ஓவியத்தை <br/>
மார்பணைத்துக் கொண்டிருந்தாள்; அவனைச் சேர <br/>
என் செய்வேன்? யார்துணையைப் பெறுவேன்; காவல் <br/>
இருப்பவரை ஏமாற்றப் போமோ?'' என்றாள். <br/>
பொன் பெற்றுத் துய்க்கவழி அறியா ஏழை! <br/>
அறை புகுந்தாள் புறரத்தேடச் சென்ற அல்லி! <br/>
என்னுயிரை மீட்பாயோ?" என்றாள் முல்லை. <br/>
'இப்பொழுதே உயிர் கொடுப்பேன்' என்றாள் அல்லி.<br/>
<br/>
உள்ளத்தைக் கொடிமுல்லை திறந்துவிட்டாள்! <br/>
'ஊம்' கொட்டிக் கேட்டிருந்தாள் அல்லி: அம்மா! <br/>
கள்ளவழி நானறிவேன்; அஞ்சேல், யாரும் <br/>
காணாமல் இன்றிரவே அவரை இங்குத் <br/>
தள்ளிவந்து சேர்க்கின்றேன் : கலங்கேல்' என்றாள். <br/>
கொடிமுல்லை அவளுடைலைத் தழுவிச் சொல்வாள் : <br/>
'வெள்ளத்தில் நீ என்னைக் கரையில் சேர்த்தாய்;<br/>
விளக்கொளியே! உன்னயென்றும் மறவேன்' என்நாள்<br/>
------------------<br/>
<center><h3> இயல் 10</h3></center>
கிளியைக் கூண்டிலடைக்க மானவன்மனுக்கு அரசி ஆலோசனை கூறுகிறாள்.<br/>
<br/>
பொன் வேண்டு மென்கின்றார் ஏழை மக்கள் ; <br/>
புகழ் வேண்டு மென்கின்றார் ஈயாச் செல்வர்; <br/>
முன்போலத் தமிழர்களை நுங்காய் எண்ணி <br/>
விழுங்கிவிட முனைகின்றார் ஒண்ட வந்தார்; <br/>
தன்னிளமைச் செங்காந்தள் வேண்டுமென்று <br/>
தவிக்கின்றாள் சோலையிலே! அந்த வேளை <br/>
பொன்மொழியான் நலம் பாடி அங்கு வந்தான்;<br/>
 'புதுமையுண்டோ இளவரசி போக்கில்?' என்றான். <br/>
<br/>
ஒளி இழந்து மானவன்மன் அங்கு வந்தான்; <br/>
உட்கார்ந்தான்; மூச்செறிந்தான்; தலை இருந்த <br/>
புளிமூட்டை இறக்கிவைத்த வழிப்போக்கன் போல் <br/>
புண்பட்ட உள்ளத்தைத் திறந்தான்; 'கன்னித் <br/>
தளிர்மேனி கொடிமுல்லை மனத்தை யாரோ <br/>
தட்டிக்கொண் டோடிவிட்டான்' என்றான்; மன்னி <br/>
'கிளிபரப்ப தெங்குண்டு? மீண்டும் சென்று <br/>
கெஞ்சிப்பார்! இல்லையென்றால் மிஞ்!' சென் றாளே.<br/>
<br/>
தந்நலத்தை விரும்புகின்ற தந்தை தாய்மார் <br/>
தமிழகத்தில் இருந்ததில்லை; இச்சை போலத் <br/>
தன் துணையைத் தேர்ந்தெடுக்கும் உரிமை ஒவ்வோர் <br/>
தமிழில்லம் பெற்றிருந்த தாலே நாட்டில் <br/>
துன்பமெனும் பேச்சில்லை ; அடிமை இல்லை, <br/>
தோள்வலிமை குன்றியது மில்லை; இந்நாள். <br/>
பொன்னிருந்தால் கிழவனுக்கும் பெண் கொடுப்பார்! <br/>
காதலென்றால் பைத்தியமோ' என்பார் பெற்றோர் .<br/>
<br/>
'இந்நிலையில் இருக்கின்ற தமிழர் நாட்டில் <br/>
கொடிமுல்லை என் செய்வாள்? பேதை!' என்று <br/>
தன்னுள்ளே நலம்பாடி எண்ண மிட்டான். <br/>
மானவன்மன் அரசிக்குத் தலைவணங்கிச் <br/>
சென்றிட்டான்; செங்காந்தள் புலவன் நோக்கிச் <br/>
செப்புகின்றாள்; 'கயவாகை மீண்டும் வென்று <br/>
தென்னிலங்கை இவனாளச் செய்வோம்; என்றன் <br/>
திருமகளை இவனுக்கே கொடுப்போம்' என்றாள்.<br/>
----------------<br/>
<center><h3> இயல் 11</h3></center>
காதலர்கள் கூடித் திளைத்தனர். மறைந்திருந்து மானவன்மன் அவர்களைக் கண்டான்.<br/>
<br/>
பள்ளத்து நீர் மீதும், தென்னை வாழைப் <br/>
பசுமட்டை செடி கொடிகள் மீதும் தூய <br/>
வெள்ளிஒளி பூசி எழும் திங்கள்! காதல் <br/>
வெற்றி பெறக் கொடிமுல்லை நின்றிருந்தாள்; <br/>
கள்ள வழி நிலவறையின் பக்கம் சென்றாள்; <br/>
'இன்னும் ஏன் அல்லிவரக் காணோம்?' என்றாள் <br/>
உள்ளத்தே அவளறியா இன்பம் துள்ள <br/>
உட்கார்ந்தாள்; ஏதேதோ எண்ண மிட்டாள்;<br/>
<br/>
'கண்ணே! நீ அவர்கண்டால்கீழே நோக்கும் <br/>
வழக்கத்தைக் கட்டோடு விலக்கி ' டென்றாள்; <br/>
'பெண்குலத்திற் குயர் அணியே! நாணே! என்னைப் <br/>
பிரிந்தோடிப் போ!'' என்றாள்; 'வானில் ஊரும் <br/>
தண்மதியே! நீ தோற்று விட்டாய் என்றாள்! <br/>
‘தழைத்திடுக்க உன் வெற்றி' என்று சொல்லிக் <br/>
கண் பொத்திப் பின்னிருந்தான் அழகன்! வெட்கிக் <br/>
கார்முகிலில் போய்மறையும் வானத் திங்கள் !<br/>
<br/>
 'பவளமல்லி நீ' என்றான் அழகன்; நீரோ <br/>
அதில் மொய்த்துப் பாடுகின்ற சுரும்பர்' என்றாள்.<br/>
’குவளைப்பூ நீ ' என்றான்; நீரோ அந்தக் <br/>
குட்டையிலே தேங்கும் நீர்' என்றாள். 'பூத்துத் <br/>
துவளுகின்ற கொடிமுல்லை நீயே' என்றான்; <br/>
'கொழுகொம்பு நீர் ' என்றாள். விம்மும் தோளை <br/>
அவனுடல் மேல் அவள் சாய்த்தாள்; அட்டா, அங்கே. <br/>
அழிந்ததொரு செங்கருப்பங் காடு தானே!<br/>
<br/>
'மங்காத என் கலையின் சுடரே! என்னை <br/>
வாழ்வித்தால்! நீவாழி!' என்றான்; மற்றும் <br/>
‘திங்களென்று சொல்லிடுவார் உன் முகத்தை ; <br/>
உவமையினைத் தேடாத குறைதான் என்பேன்;<br/>
திங்களுக்குக் கறையுண்டு; வளர்ச்சி யுண்டு. <br/>
தேய்தலுண்டு ; போத்தரையன் மகளே! உன்னை <br/>
எங்களரும் தூயதமிழ் என்பேன்; "என்னை <br/>
எதிர்த்தாலும் எதிர்க்கட்டும்; அஞ்சேன்' என்றான்<br/>
<br/>
கட்புலனால் கொடிமுல்லை அழகன் தோளைக் <br/>
கற்கண்டாய் உண்டிருந்தாள்; கிளையின் உச்சி <br/>
சொட்டுகின்ற தேனொத்த அவன் வாய்ச் சொல்லைக் <br/>
காதிரண்டால் சுவைத்திருந்தாள்; அவனை வாரிப் <br/>
பட்டு மெத்தை அவள் தொடை மேல் கிடத்தி வைத்துப் <br/>
பரிவோடு கன்னத்தைத் தடவி விட்டாள்;<br/>
’கட்டுக்கும் முட்டுக்கும் அஞ்சிவாழ்ந்தால் <br/>
காதலெங்குத் தழைத்திருக்கும்? சொல்வீர்!'' என்றாள்.<br/>
<br/>
’பெண் இனங்கள் காதலுக்காய்ச் சுற்றம் நட்புப் <br/>
பெற்றோர் சொல் மறுத்தெதிர்க்க வேண்டும்; காதல் <br/>
கண்ணாகும் நம் நாட்டிற் கென்று தேறி<br/>
இடி விழினும் அஞ்சாது காத்தல் வேண்டும்; <br/>
பெண்ணுரிமை யற்றதனால், அந்தோ! நாடு <br/>
பீடிழந்த தென்றுணர வேண்டும்; நீயோ <br/>
மண்ணரசி! நான் கல்லைச் செதுக்கும் தச்சன்! <br/>
வாக்களிப்பாய் ; எதிர்த்துலகை மிதிப்போம்!'' என்றான்.<br/>
<br/>
*வானின்றி வாழ்கின்ற பச்சை யுண்டோ? <br/>
மடங்குதிரை நீர் நிலைகள் இன்றேல் இங்கு <br/>
மீனுண்டோ? மண்ணுலகில் இன்று வாழும் <br/>
மிகச்சிறிய உயிர் உண்டோ வெய்யோன் இன்றேல்?<br/>
தேனுண்டோ மலர் இன்றேல்? இன்பம் சேர்க்கும் <br/>
குளிர் நிலவு கதிரின்றேல் உண்டோ? இங்கு <br/>
நானுண்டோ நீ இன்றேல்?' என்றான் தச்சன் <br/>
கொடிமுல்லை நாம் எதிர்த்து வாழ்வோம்' என்றாள்.<br/>
<br/>
தலைகாலே தெரியாது காத லர் கள் <br/>
தனித்தமிழின் இன்பத்தைத் துய்ப்பார் போல <br/>
நிலையற்றுக் கிடந்தார்கள் தோட்டத் துள்ளே! <br/>
கொடிமுல்லை ' நீர் இங்குச் செதுக்கு கின்ற <br/>
கலைக்கோயில் நிலை எனக்குச் சொல்வீர், என்றாள். <br/>
'மலைசெதுக்கிக் கற்கோயில் ஐந்து செய்தேன்; <br/>
சிலைவிழியே! உன்னுருவை அவற்றி லொன்றில் <br/>
சீர்பெறவே வைத்திடுவேன் ; அழியா தென்றான்<br/>
<br/>
படுக்கையிலே துயிலாது மான வன்மன் <br/>
படுத்திருந்தான்; நள்ளிரவில் எழுந்திருந்தான்; <br/>
அடிமேலோர் அடிவைத்து முல்லை தூங்கும் <br/>
அறை நோக்கித் தோட்டத்தைக் கடந்து வந்தான்; <br/>
குடிகாரர் பொலங்குப் பேசிப் பேசிக் | <br/>
கூத்தடிக்கும் இருவரையும் கண்டான்; ஆலின் <br/>
அடிமரத்தின் நீழலிலே பதுங்கி நின்றான்; <br/>
அனற்கண்ணால் இமைக்காது பார்த்தி ருந்தான்.<br/>
<br/>
நின்றொற்றுக் கேட்டிருந்தான் மான வன்மன். <br/>
'நெடுந்தோள ! என்னுருவைக் காணும் நன்னாள் <br/>
என்?' றென்றாள் கொடிமுல்லை . அழகன் சொல்வான்; <br/>
'எழுகின்ற கலைக்கோயில் அருகிலுள்ள<br/>
குன்றினிலே ஒரு குகையில், அட்டா! உன்றன் <br/>
குறுநகையும் சேல்விழியும் தோன்ற நீயே <br/>
நின்றிருப்பதைப்போலச் சிலைசெய் துள்ளேன்; <br/>
நீவந்தால் நாளைக்கே பார்ப்பாய்!" என்றான்.<br/>
<br/>
நெடுநேரம் கழிந்தோடி விட்டதென்று <br/>
நினைவூட்டக் கிளை கூவும் கீச்சான்; வெள்ளி <br/>
தொடுவானில் சீய்த்தெழும்பும் ! அழகன் மார்பில் <br/>
தோய்ந்திருந்த கொடிமுல்லை கலங்கி நின்றாள்; <br/>
'பிடிபடுவோம் இனி இங்கு நாமிருந்தால் ; <br/>
பிரிந்திடுவோம் என்னுயிரே! என்றாள்; நாளைத் <br/>
தடை இன்றிக் கூடிடுவோம்; அஞ்சேல் என்றன் <br/>
தமிழ்ச்சுவையே! போய்வருக!' என்ற ணைத்தான்.<br/>
<br/>
அடியெடுத்து வைத்திட்டாள்; திரும்பி வந்தாள்; <br/>
அணைத்திட்டாள்; முத்தமழை பொழிந்தாள்; வேடன் <br/>
அடிபட்டுத் தத்தளித்துத் தப்பிச் செல்லும் <br/>
புள்ளைப்போல் அவளவனை விட்டுச் சென்றாள். <br/>
நடந்து செல்லும் அவள் முதுகின் எழிலைப் பார்த்து<br/>
’நாளைவரை நான் பொறுக்கப் போமோ?'' என்றான் <br/>
கொடுமையிலும் கொடுமையடா, அந்தோ, காதல் <br/>
கொண்டவர்கள் கூடிப்பின் பிரிந்து செல்லல்!<br/>
---------------<br/>
<center><h3> இயல் 12</h3></center>
மானவன்மன் மறைந்திருந்து அழகன்மேல் வாளோடு பாய்ந்தான். <br/>
முகமூடி யணிந்த ஒருவன் காத்தான். நலம்பாடியிடம் அழகன் நடந்ததைக் கூறினான்.<br/>
<br/>
எண்ணத்தைத் தன்னருகே விட்டுச் செல்லும் <br/>
எழிலுருவைப் பார்த்தழகன் கல்லாய் நின்றான்; <br/>
பண்மீட்டும் முன்னெழுந்த பறவை யொன்று; <br/>
பால் நிலவோ அடிசாயும்; வீட்டை நோக்கிக் <br/>
கண்ணிழந்து நடக்கின்றான் அழகன். அங்குக் <br/>
காத்திருந்த மானவன்மன் பதுங்கி வந்தான்; <br/>
'பெண்வேட்டைப் பரிசிந்தா!' என்று கையில் <br/>
பிடித்திருந்த வாளோடு முதுகில் பாய்ந்தான்.<br/>
<br/>
பின்புறமாய் அவன்கையில் இருந்த வாளைப் <br/>
பிடுங்கிக்கொண் டோருருவம் சிரிக்கக் கண்டான்; <br/>
'என்னை இங்குத் தடுப்பதியார்?' என்றான் வன்மன்<br/>
முகமூடி இரையாதே; கொல்வேன்; மான <br/>
வன்மன் நீ என்பதை நான் அறிவேன்; இங்கு <br/>
வந்ததையும் நான் அறிவேன்; சீச்சி! நீயோ <br/>
முன் வாழ்ந்த தமிழ்மறவர் பெயர் கெ டுக்க <br/>
முளைத்திட்டாய்: ஓடிப்போ ; பிழைப்பாய்' என்றான்.<br/>
<br/>
தன் செயலை எண்ணிவெட்கி மான வன்மன் <br/>
தலைதாழ்த்தி ஓடிவிட்டான். அழகன் சொல்வான்: <br/>
என்னுயிரை எங்கிருந்தோ வந்து காத்தீர்! <br/>
இதற்கென்ன கைம்மாறு செய்வேன்?' என்றான்.<br/>
முன்பாக இங்கிருந்து தப்பி ஓடிப் <br/>
பிழைத்துப் போ' என்று முகமூடி சொன்னான்; <br/>
‘அன்’பென்றான் அழகன் கை கூப்பி நின்றான்; <br/>
அவன் வந்த நிலவறையின் வழியே மீண்டான்.<br/>
#                    #<br/>
<br/>
பெருந்துயிலில் நலம் பாடி ஆழ்ந்திருந்தான்; <br/>
பிரப்பம்பாய் விட்டழகன் எழுந்தான்; இன்பப் <br/>
பெருக்காம்நற் றமிழ்ப் பாட்டு சுவர்கள் மோதிப் <br/>
புரண்டங்குப் பாய்ந்தோடும்! அவன் மெய்ப் பாட்டை <br/>
உருவாக்கச் சொல்லுண்டோ? உவமை யுண்டோ? <br/>
உளி அரசன் நலம் பாடி தூங்கும் கட்டில் <br/>
அருகினிலே போய்ப் பள்ளி எழுக' என்று <br/>
திருப்பாவை அத்தனையும் ஒப்பித் தானே!<br/>
<br/>
எழுந்திருந்தான் தமிழ்ப்புலவன் ; அழகன் நோக்கி<br/>
ஈதென்ன புதுமையடா? சில நா ளாய்நீ <br/>
அழுதிங்குக் கிடந்தாயே ; இன்றுன் போக்கில் <br/>
பல மாறி விட்டதென்றான். அழகன் சொல்வான்:<br/>
’கொழுகொம்பைக் கொடி சுற்றிக் கொண்ட தண்ணே! <br/>
குளிர் தேனை ஈ மொய்த்துக் கொண்ட தண்ணே ! <br/>
பழுவேறிச் சிறுமுயலார் முழுநிலாவைப் <br/>
பற்றிவிட்டார்! சிரிக்காதே! உண்மை என்றான்.<br/>
<br/>
கொடிமுல்லை நிலை சொல்லிப் பணிப்பெண் அல்லி <br/>
கூப்பிட்டுப் போனவழி விளக்கிச் சொன்னான்: <br/>
கொடிமுல்லைப் பெண்ணோடே இரவு முற்றும் <br/>
கூடி இன்பம் அடைந்திருந்த நிலையைச் சொன்னான்;<br/>
கொடுவாளால் மானவன்மன் பதுங்கி என்னைக் <br/>
கொல்வதற்கு நினைத்திருந்தான்; அந்த வேளை <br/>
தடுத்தாண்டான் முகமூடி ; யாரோ அந்தத் <br/>
தமிழ்மறவன்? நீடூழி வாழ்க' என்றான்.<br/>
<br/>
'மலைக்குகையில் அவளுருவை உரித்துக் கல்லில்<br/>
வைத்துள்ளேன்; புலவா! கேள்; இங்கெழுந்த <br/>
கலைக்கோயில் ஐந்தினிலே ஒன்றில் அந்தக் <br/>
கற்சிலையை நிலைநாட்டி வைப்பேன்; என்றும் <br/>
அலைமோதும் கடல்மல்லை என்னுள் ளத்தை. <br/>
உளித்திறனை அழியாது காத்து நிற்கும்;<br/>
விலை இல்லாப் புகழன்றி மண்ணில் வாழ்நர் <br/>
விரும்புவது வேறுண்டோ? சொல்க!'' என்றான்.<br/>
---------------<br/>
<center><h3> இயல் 13</h3></center>
அழகன் மானவன்மனை உளியால் குத்தினான் குகை கொலைக்கள் மாயிற்று.<br/>
<br/>
இன்பத்தில் திளைத்தழகன் வந்தான்; தச்சர் <br/>
இயற்றுங்கற் கோயிலின் முன் நின்றான்; சொல்வான்: <br/>
'முன்னவர்கட் கெட்டாத உங்கள் சொந்தக் <br/>
கற்பனையை, முழுத்திறத்தைக் காட்டி விட்டீர்! <br/>
என் பெயரை நிலைநாட்டி விட்டீர்; வாழி! <br/>
எழுத்தினிலும் தொழிலினிலும் புதுமை கண்டால்<br/>
முன்னேறும் நம்நாடு ; விரைவில் கோயில் <br/>
முடித்திடுவீர்!' என்றவரை ஊக்கி னானே!<br/>
<br/>
மலைக்குகையை அவன்நோக்கி நடந்தான்; செல்லும் <br/>
வழியுள்ள பொருளெல்லாம் மாறி மாறிச் <br/>
சிலைவிழியாள் கொடிமுல்லை உருவைக் காட்டும் ; <br/>
சிரித்திரவு வரைமனமே பொறுப்பாய் என்றான்; <br/>
குலைத்திடுவார் இங்குண்டோ? அவளும் நானும் <br/>
குளம் அல்லி ; நலம் பாடி அன்று சொன்ன <br/>
மலையினுக்கும் மடுவிற்கும் உள்ள வேறு <br/>
பாருண்மைக் காதலுக்கு வணங்கும்!'' என்றான்.<br/>
<br/>
குகையினிலே அவன் செதுக்கி வைத்திருக்கும் <br/>
கொடிமுல்லைச் சிலையருகே நின்றான்; நீயோ <br/>
நகைக்கின்றாய்: பேசாயோ? எனைவாழ் விக்கும் <br/>
நற்கலையே! நானடிமை உனக்கெந் நாளும்! <br/>
பகைக்கஞ்சேன்; என் கலையின் பரிசு நீயே! <br/>
பார்க்கின்றாய்! பேசாயோ? நாலிரண்டு <br/>
தொகைப்பாட்டே! இங்குள்ளோர் உனை எந் நாளும் <br/>
தொழுதிருக்க நான் சமைத்தேன்; வாழி!' என்றான்.<br/>
<br/>
சிற்றுளியை எடுத்தழகன் மீண்டும் அந்தச் <br/>
சிலைதிருத்திக் கொண்டிருந்தான். அங்கு வந்து <br/>
கற்சிலையை மானவன்மன் முறைத்துப் பார்த்தான்; <br/>
கல்லுடைக்கும் பெருஞ்சுத்தி விரைந்தெ டுத்துப் <br/>
பொற்புடைய அச்சிலைமேல் அடித்தான். சீறிப் <br/>
புலிபோல மானவன்மன் பார்வை நோக்கிச் <br/>
சிற்றுளியால் குத்திவிட்டான் அழகன். கும்பல் <br/>
சேர்ந்ததடா! தலைக்காட்டை எங்கும் பாரே!<br/>
<br/>
பிழை இல்லை அழகன் மேல்' என்றார் உண்மை <br/>
பிழை ஆயும் ஒரு சாரார்; 'மான வன்மன் <br/>
பிழைப்பதினி அருமை' என்றார் பலபேர், அவ்வூர்ப் <br/>
பெருந்தலைகள் கையுயர்த்திக் கூவிக் கூவிக் <br/>
'தொழுவாருக் கடுத்தபடி அரசன் என்று <br/>
தொன்று தொட்டு வருகின்ற பழக்கம் மீறி <br/>
வழுச் செய்தான் கற்றச்சன்; கீழ்மேல் என்ற <br/>
வரம்பினையே மறந்து விட்டான்; படட்டும்!'' என்றார்.<br/>
<br/>
தெருவெல்லாம் சில வீணர் கூடிக் கூடிச் <br/>
செந்தமிழர் சீர்குலைத்த வரலாற்றைப் போல்,<br/>
இருவருமே ஓர் பரத்தை வீட்டில் முன்னாள் <br/>
இருந்ததினால் ஏற்பட்ட கொலைதான்' என்றே <br/>
உருவாக்கி விட்டார்கள்; அந்தோ! இன்னும் <br/>
உரைப்பதெல்லாம் உண்மை என்று நம்புகின்ற<br/>
பெரியார் வாழ் தமிழகத்தே கட்டி விட்ட <br/>
பேச்சிற்கு மதிப்பற்றுப் போமோ? சொல்லீர்!<br/>
----------------<br/>
<center><h3> இயல் 14</h3></center>
அழகன் கொலைக்குற்றம் சாற்றப் பட்டான் அவையில் அறம் சார்பாக வாதாடியும் அழகன் இறப்பதே தீர்ப்பென அரசன் கூறினான்.<br/>
<br/>
பல்லவனை எதிர்பார்த்துக் காவலர்கள், <br/>
படைத்தலைவன் , மறையோதி. நுழைபு லத்தான், <br/>
நல்லநெறி நூலுணர்ந்தோர், சிறைகாப் பாளன், <br/>
நலம்பாடி முதலியவர் அவையில் சூழ்ந்தார்! <br/>
அல்லெல்லாம் புயலடித்த சிற்றூர் போல <br/>
அழகனங்குக் காவலர்கள் நடுவில் நின்றான்! <br/>
கொல்லேறு போல்மல்லன் வந்தான்; 'இந்தக் <br/>
குற்றத்திற் குரியதென்ன? சொல்வீர்!'' என்றான்.<br/>
<br/>
நெறி நூலில் வல்லவனங் கெழுந்து சொல்வான்; <br/>
''நேர்மையற்றார் எவர் தலையும் பல்லவர்கள் <br/>
குறிதவறிப் போனதில்லை ; கீழ்மேல் என்ற <br/>
குலம் எண்ணா தழகனிங்குச் செய்த செய்கை <br/>
அறுதி இட்டுக் கூறுகின்றேன்: கொடிய குற்றம்! <br/>
மனுவாதி அறநூல்கள் 'வேந்தன் செய்த <br/>
நெறிதவறி நின்றார்க்குக் கழுவே' என்று <br/>
செப்புவதை நினைத்துரிய செய்வீர்" என்றான்.<br/>
<br/>
ஒத்துக்கு மத்தளம் போல் ஆங்கி ருந்த <br/>
புரி நூலான் உரைத்திட்டான் : வெற்றி வேந்தே! <br/>
குத்துண்ட மானவன்மன் பல்லவர்கள் <br/>
கொடிவழியில் தொடர்புடையோன்: விலையே இல்லா <br/>
முத்துவிளை கடல் சூழும் இலங்கை நாட்டை<br/>
முடிசூடிச் சின்னாளில் ஆளும் வேந்தன்; <br/>
மெத்த வலி கயவாகைக் கடல்கடந்து <br/>
வெற்றி கொண்ட நம் படையின் தலைவன்' என்றான்.<br/>
<br/>
உன் கருத்தைப்[*]  போத்தரையன் சொல்க' ஏன்றான். <br/>
ஒளித்தவிசை நுழைபுலத்தான் விட்டெழுந்து <br/>
'மன்னர்மா மன்னவனே! குற்றவாளி <br/>
வாய் பிடுங்கிக் கோடாது துலைபோல் தூக்கி <br/>
முன்னவர்கள் தீர்ப்புரைத்தார்; நீரோ இன்று <br/>
முறைதவறிப் பறக்கின்றீர்; எதையும் சற்று <br/>
முன் பின்னே ஆய்ந்துணர்ந்த பின்னர் நல்ல <br/>
முடிவிற்கு வருவதுதான் மேன்மை ' என்றான்<br/>
-------<br/>
[*] போத்தரையன் - பல்லவ அரசர்களை குறிக்கும்பட்டப் பெயர்<br/>
<br/>
'மான வன்மன் நரசிம்ம வர்மன் வீட்டு <br/>
மாப்பிள்ளை என்பதை நீ மறந்தாய் போலும்; <br/>
நான் விரும்பேன்; பிழை ஆய்ந்து கடத்தேன் நாளை' <br/>
என்றிட்டான் மாமல்லன் . அமைச்சன் சொல்வான் : <br/>
மானந்தான் தமிழருக்குப் பெரிது. நாட்டில் <br/>
பழிதாங்கி வாழ்வதுவோ ? உமது முன்னோர் <br/>
மானவன்மன் என்றும் மற் றொருவ னென்றும் <br/>
வழிதவறி நடந்ததுண்டோ ? சொல்வீர்!" என்றான்.<br/>
<br/>
தலைதாழ்த்தி நின்றிருந்த அழகன் சொல்வான்: <br/>
தமிழரசே! நான் குற்ற வாளி அல்லேன். <br/>
கலைஞருக்குக் கலை உயிராம் ! பல நா ளாகச் <br/>
செதுக்கிவைத்த கற்சிலையை மானவன்மன் <br/>
குலைத்ததனால் நான் வெகுண்டேன்; இதுவே உண்மை! <br/>
குற்றம் யார் மேல்?. என்றான். அவையில் வாழ்நர் <br/>
கலைஞனையும் அரசனையும் மாறிமாறிக் <br/>
கண்டிருந்தார்; துணிவில்லாக் கோழை மக்கள்!<br/>
<br/>
'என் மகளின் சிலை செதுக்க யாரடா நீ?' <br/>
என்றிட்டான் மாமல்லன்; கோவைக் கண்ணன்! <br/>
'என்னரசே! கண்ணுக்கு நாட்டில் உள்ள <br/>
எழிலெல்லாம் பொது' என்றான் அழகன். 'சீச்சி! <br/>
உன் குற்றம் குற்றமடா!'' என்றான் வேந்தன்.<br/>
 'ஒல்லுவதோ இப்பழி ? கற்சிலைய ழித்தால் <br/>
என் செய்யார் அதை உயிராய் ஓம்பும் தச்சர்?' <br/>
என்றிட்டான் கலையரசன் பதைப் தைத்தே! <br/>
<br/>
உம்புகழை வா தாவி இன்னும் சொல்லும்! <br/>
*புலிகேசி உயிருண்ட உமது வாளின் <br/>
செம்மையை நீர் கறை செய்து கொள்ள வன்றோ <br/>
நினைக்கின்றீர்? சீர்மிகுந்த அரசே! குற்றம் <br/>
நம்முடைய மானவன்மன் செய்த தாலே <br/>
நடந்த கொடும் செயலிதுகாண்; கருணை செய்வீர்; <br/>
உம் புகழுக் கிது நல்ல காட்டாம்!'' என்றே <br/>
ஒளி இழந்து நலம் பாடி வணங்கிச் சொன்னான். <br/>
-------<br/>
* புலிகேசி மாமல்லனின் தந்தையோடு போர்புரிந்த அரசனாவான். அவனை மீண்டும் மாமல்லன் வென்று அவன் கோ நகரான வாதாவியைக் கைப்பற்றி அழித்து வெற்றித் தூண் நட்டான்.<br/>
<br/>
'குற்றமிவன் மேலில்லை என்று நானும்<br/>
கூறுகின்றேன், என்றமைச்சன் சொன்னான்; நூலைக் <br/>
கற்றுணர்ந்த அவைப்புலவர் பலரும் சேர்ந்து<br/>
கலைஞனுக் கருள்புரிக! நாட்டில் என்றும் <br/>
சிற்றுளியால் செதுக்கிவைத்த சிலையே மக்கள் <br/>
வாழ்ந்த நிலை தெரிவிக்கும், புகழை நாட்டும். <br/>
மற்றவைகள் அழிந்தொழியும்; இதற்குக் காட்டு <br/>
மாமல்ல@ சிற்றன்னவாயில்' என்றார்.<br/>
------<br/>
@ மாமல்லனின் தந்தை மகேந்திரன்; தன் காலத்தில் புதுக்கோட்டைச் சீமையில் சிற்றன்ன வாயில் என்ற ஊரில் சமணர். கோயில் ஒன்று செய்வித்தான். அது நல்ல வேலைப்பாடமைந்த குகைக் கோயில்.<br/>
<br/>
தங்குபுகழ் மாமல்லன் சீறிச் சொல்வான்; <br/>
'யாவையுமே சரியென்று பொறுத்திட்டாலும். <br/>
எங்களரும் குடிப்பெயரைக் கறையே செய்தான்; <br/>
ஈதென்ன புதுமை? என்பீர், என்றன் வாயால் <br/>
உங்கள்முன் சொல்வதற்கே கூசும் உள்ளம்; <br/>
உயர்சாதி என்பதையும் மறந்து தீயோன் <br/>
எங்களரும் கொடிமுல்லை அறிவை மாய்த்தான்; <br/>
இவனுக்கா இரங்குவது? கழுவே'' என்றான்.<br/>
<br/>
தலைதாழ்த்தி இருந்திட்டார் அவையில் உள்ளோர்; <br/>
தமிழ்ப்புலவன் நலம் பாடி எழுந்தான்; சொல்வான்; <br/>
'அலைமோதும் பல்லவ நாட்டரசே! நீவிர் <br/>
அறியாத திங்குண்டோ? காத லுக்குத் <br/>
தொலை தூரம் சாதிமதம்; அரசன், ஆண்டி, <br/>
சொக்குமெழில் இவ்வுலகில் ஆணும் பெண்ணும் <br/>
தலைப்பட்டுக் களவுவழி இன்பம் துய்க்க <br/>
யார் குற்ற வாளியென்று சாற்றப் போமோ?<br/>
<br/>
'நல்விருப்பம் இருவருக்கும் இன்றேல் பேசும் <br/>
நாட்டத்திற் கெத்தொழிலும் இல்லை; பூண்ட <br/>
பல்வளையல் கழன்றோடி வீழ்வ தில்லை ; <br/>
இரவெல்லாம் படுக்கையிலே புரள்வ தில்லை; <br/>
சொல்லில்லை; ஊடலில்லை; ஊடிப் பின்னர்த் <br/>
தோளோடு தோள் பின்னும் செய்கை இல்லை! <br/>
பல்லவனே! காதலர்கள் நிலை அறிந்தும் <br/>
பழி அழகன் மேல் சொல்ல வேண்டாம்' என்றான்.<br/>
<br/>
என் இச்சை போலெதையும் செய்வேன்; யாரும் <br/>
எனைத்தடுக்க உரிமையில்லை ; இன்று மாலை <br/>
கொன்றொழிப்பீர் கழுவேற்றி; தச்சன் செய்த<br/>
 குற்றத்திற் கொரு நொடியும் கருணை இல்லை'<br/>
என்றிட்டான் மாமல்லன். அந்த வேளை <br/>
இறகொடிந்து பறந்துவரும் மயிலைப் போல <br/>
நின்றிருந்த கூட்டத்தை விலக்கி வந்து <br/>
கொடிமுல்லை நெடுமரம்போல் வீழ்ந்தாள், சொல்வாள்;<br/>
<br/>
'கற்றவரே! அவையோரே! தான்வலிந்து<br/>
கைக்கொண்டேன் அவருறவை; இதுவே உண்மை! <br/>
குற்றத்தைச் செய்தவளும் நானே ஆவேன்; <br/>
குடிப்பெயரை அழித்தவளும் நானே ஆவேன்; <br/>
கற்றச்சர் செய்த பிழை ஒன்றுமில்லை; <br/>
கருணை செய்வீர், இன்றேல் என் உயிரை மாய்ப்பீர்! <br/>
குற்றத்தைச் செய்தவருக்குரிய தீர்ப்பைக் <br/>
கொடுப்பது வே தமிழரசர் முறையாம்!'' என்றாள்.<br/>
<br/>
நலம்பாடி எழுந்திருந்தான் :"அரசே! நேற்று <br/>
நடந்தவற்றிற் கச்சாணி நானே; உங்கள் <br/>
தலைமகளாம் கொடிமுல்லைப் புறாவைக் கள்ளத் <br/>
தூதுவிட்டேன் தமிழ்க்கலைஞன் நிலையைக் கண்டு ; <br/>
கலை அரசன் இதையறியான், அன்று மாலை<br/>
’கையோடே கொடிமுல்லை அழைத்தாள்' என்று <br/>
சிலைவிழியாள் அல்லிவந்தாள்; அழைத்துச் சென்றாள்<br/>
தீம்பழத்தை வெறுத்துண்ண மறுப்பார் உண்டோ?<br/>
<br/>
''காதலுக்குக் கொடிமுல்லை இணங்க வில்லை; <br/>
கட்டாயப் படுத்தியவள் தோளைச் சேரப் <br/>
பாதகனாம் மானவன்மன் வந்தான் ; இன்பக் <br/>
காதலரைப் பார்த்திட்டான்; பதுங்கி நின்றான். <br/>
ஈதெல்லாம் நானறிவேன்; தொடர்ந்தேன்; ஆடை <br/>
இழந்தவன் கைபோலவரைக் காத்தேன்; வன்மன் <br/>
சூதாக அழகன் மேல் பாயும் வேளை <br/>
தோன்றினேன் முகமூடி உருவில் '' என்றான்.<br/>
<br/>
பதைபதைத்து மாமல்லன் எழுந்திருந்தான்; <br/>
படுகளத்து மறவன்போல் சிரித்தான்; என்னைக் <br/>
கதை கேட்டுக் கொண்டிருக்கும் பிள்ளை என்று <br/>
கருதிவிட்டீர் போலும் நீர் ; இச்சை போல <br/>
எதையும் நான் செய்திடுவேன் ; அழகன் மாலை <br/>
இறப்பதுவே தீர்ப்'பென்றான்! தாளம் சேர்த்துக் <br/>
குதிக்கின்ற தெருக்கூத்து முடிந்த பின்னர் <br/>
செல்கின்ற கும்பலைப்போல் அவையோர் சென்றார்!<br/>
----------------<br/>
<center><h3> இயல் 15</h3></center>
நலம்பாடி நண்பன் அழகனுக்குத் தன்னுயிரைக் கொடுத்தான். 
தப்பிய அழகன் தன் தோகை மணல் வெளியில் இறந்திருக்கக் காண்கிறான்.<br/>
<br/>
கறுப்பாடை அணிந்தழகன் கழுவிற் கேகக் <br/>
காத்திருந்தான்; அவ்வேளை படையைச் சேர்ந்த <br/>
நிறத்தாடை உடுத்தொருவன் சிறைக்குள் வந்தான்;<br/>
 'நேரத்தைக் கடத்தாதே; உடையை மாற்று; <br/>
புறப்பட்டுப் போவெளியில்; குதிரை யுண்டு; <br/>
புலவன் உன் வழி பார்த்துக் காத்திருப்பான்; <br/>
மறுக்காதே ; காதலியை மீட்கச் செல்! செல்! <br/>
என்றுரைத்தான் வாயோடே! அழகன் மீண்டான்.<br/>
<br/>
'தெருநடுவே இந்நேரம் அழகன் அந்தோ! <br/>
செத்திருப்பான்' என்று பலர் பேசக் கேட்டுச் <br/>
சிரித்திட்டான் நலம் பாடி வாழும் இல்லத் <br/>
திசை நோக்கி மாற்றுருவில் வரும் கற் றச்சன்! <br/>
இருள் கிழிக்கும் கழுவேற்றும் அறிவிப்போசை! <br/>
தனக்காக இறந்தவனை எண்ணி எண்ணி <br/>
இருபடையின் இடைப்பட்ட மாற்றான் போல <br/>
நலம்பாடி இல்லத்தை அழகன் சார்ந்தான்.<br/>
<br/>
வீடெல்லாம் தாழ்குரலில் 'நண்பா! நண்பா! <br/>
என்றழகன் விளித்திட்டான் ? பதிலே இல்லை! <br/>
கூடத்தைக் கடந்தோடித் தோட்டம் சுற்றிக் <br/>
கூப்பிட்டான்; பதிலில்லை! திரும்பி வந்தான்;<br/>
மாடத்தில் எரிகின்ற அகல்விளக்கின் <br/>
மருங்கினிலே தன் பெயருக் கெழுதி வைத்த <br/>
ஏடொன்றைப் பார்த்திட்டான்; ஏட்டைத் தூக்கி <br/>
எரிகின்ற அகற்றிரியைத் தூண்டி விட்டான்.<br/>
<br/>
'என்னோலை நீகாணும் இந்த நேரம் <br/>
இறந்திருப்பேன் கழுவினிலே; கலங்கேல் நண்பா! <br/>
உன்காதற் கொடிமுல்லைப் பெண்ணும் நீயும் <br/>
ஊரைவிட்டு நள்ளிரவில் தப்பிப் போவீர்; <br/>
உன் வருகைக்காக அவள் கடலோரத்தே<br/>
உயர்பனையின் கீழ்க்காத்து நிற்பாள்; செல்க!' <br/>
என்றெழுதி இருந்த அந்த ஓலை கண்டான்; <br/>
'இறந்தாயோ?' எனக்கதறித் தரையில் வீழ்ந்தான்!<br/>
<br/>
கண் விழித்தான் சிறு நேரம் சென்று தச்சன்; <br/>
கனாப்போலத் தோன்றிற்று நடந்த யாவும்; <br/>
மண்விளக்கின் ஒளியினிலே மீண்டு மந்த<br/>
வளைந்த சுருள் ஓலையினைப் படித்துப் பார்த்தான்;<br/>
 'மண்மீது (ரீயன்றி எனக்குக் காதல் <br/>
வாழ்வேனோ?' எனத்தலையில் அறைந்து கொண்டான்; <br/>
பெண்ணுலகே வெற்றிகொள்ளும் காளை நெஞ்சை !<br/>
அழகன் மேல் பிழைபேசல் முறைதான் ஆமோ?<br/>
<br/>
கடற்கரையே நோக்கியவன் மனமும் காலும் <br/>
ஓட்டத்தில் போட்டியிடும் ; கடிக்கப் பாய்ந்து <br/>
படமெடுத்துச் சீறுகின்ற பாம்பை யொத்த <br/>
அலைமோதும் மணற்பரப்பில் பனையைக் கண்டான்; <br/>
'கொடிமுல்லை ! கொடிமுல்லை !' என்று சுற்றிக்<br/>
கூப்பிட்டான்; பதிலில்லை! அங்கும் இங்கும் <br/>
துடிதுடித்துப் பாய்ந்தழகன் ஓடிப் பார்த்தான்; <br/>
காலிடறித் தொப்பென்று மணலில் வீழ்ந்தான்!<br/>
<br/>
குருதியிலே தோய்ந்து கொடி முல்லை அங்கே <br/>
குற்றுயிராய்க் கிடந்திட்டாள்! அழகன் வான <br/>
இருள் கிழிக்கும் மின்னொளியில் அவளைக் கண்டான்;<br/>
என்னுயிரே!' எனவாரி அணைத்தான் மார்பில்! <br/>
அருகிவரும் சிறுகுரலில் 'அழகா' என்று <br/>
கூப்பிட்டாள் : அந்தோ! நான் காத்திருந்தேன்; <br/>
வரவில்லை நீர் ; செத்தே போனீ ரென்று <br/>
மண் வெறுத்தேன்; உயிர் மாய்த்துக் கொண்டேன்' என்றாள்.<br/>
---------------<br/>
<center><h3> இயல் 16</h3></center>
அழகன் உலகை வெறுத்தான்: உணர்ச்யால் வசை மொழிந்தான்; <br/>
கடலுள் வீழ்ந்து தன்னுயிரைப் போக்கிக் கொண்டான்.<br/>
<br/>
கற்றச்சன் அவளுடல் மேல் வீழ்ந்து வீழ்ந்து <br/>
சிறு பிள்ளை போற்கதறி அழுதான்; 'கண்ணே! <br/>
உற்றாரும் உறவும் நீ என்றே இந்நாள் <br/>
உயிர் வாழ்ந்தேன்; எனைவிட்டுப் பிரிந்தாய்; கண்கள் <br/>
பெற்றிழந்த குருடன் நான்; அந்தோ! உன்னைப் <br/>
பிரிந்திங்கே உயிர்வாழ என்னால் ஆமோ? <br/>
பொற்கொடியே! என் உயிரே! உனைத்தொ டர்ந்து <br/>
புறப்பட்டேன்? என்றவளை வாரிக் கொண்டான்.<br/>
<br/>
'சிறை மீட்டான் உயிர் கொடுத்து நீயும் நானும்<br/>
சேர்ந்துலகில் வாழ்ந்திருக்கப் புலவன்; அந்தோ! <br/>
மறைந்ததடி உன் உயிர் தான்! இனிமேல் இந்த <br/>
மண்ணுலகும் விண்ணுலகும் குப்பைக் கூளம்! <br/>
கறையில்லா முழுமதியே! மணியே! உன்னைக்<br/>
கை நழுவ விட்டுப்பின் வாழ்தல் உண்டோ? <br/>
அரைநொடியும் உனைப்பிரிய மனமில்லாத <br/>
அழகனிதோ புறப்பட்டேன் : இங்கென் வேலை?<br/>
<br/>
'எனக்காகத் தூது விட்டாய்; மான வன்மன்<br/>
உயிர் உண்ண எத்தனிக்கும் வேளை காத்தாய்; <br/>
எனக்காக அவை எதிர்த்தாய்; நான் காணாத <br/>
எவனோபோல் உயிர் கொடுத்துச் சிறையை மீட்டாய்;<br/>
உனைக்காணப் பெறுவேனோ? நண்பா நண்பா ! <br/>
உன் கொடைக்குப் பலனில்லை; பனையின் கீழே <br/>
எனக்காகக் கொடிமுல்லை உயிரை விட்டாள்! <br/>
இதோ நொடியில் புறப்பட்டேள்; இங்கென் வேலை?<br/>
<br/>
'பாழாக்கி விட்டதடா தமிழர் பண்பைப் <br/>
பலசரக்குக் குடிபுகுந்து! மானம், வீரம் <br/>
தாழ்ந்ததடா! நம் நாட்டில் நரிக்குட்டிக்குத் <br/>
தலைதாழ்த்தும் அரிக்கூட்டம் தமிழ ரென்றால் <br/>
வாழ்வெதற்கு? நீள்புகழ்தான் நமக்கிங் கேனோ? <br/>
மண்ணாகிப் போகட்டும் அடிமை நாடு; <br/>
பாழ்செய்தீர் என் வாழ்வை அவளும் நீயும்; <br/>
பற்றில்லை; புறப்பட்டேன்; இங்கென் வேலை?'<br/>
<br/>
கடற்கரையின் ஓரத்தே இருக்குஞ் சிற்பக் <br/>
கலைக்கோயில் மின்னொளியில் கண்டான்; ஏரி <br/>
மடையுடைந்து பாய்ந்துவரும் புனலைப் போலக் <br/>
கற்கோயில் நோக்கியவன் பாய்ந்து வந்தான்; <br/>
கிடத்தினான் காதலியின் பிணத்தை அங்குக் <br/>
கிடக்கின்ற கற்றூண் மேல்; சுற்றிச் சுற்றி <br/>
நடக்கின்றான்; ஏங்குகின்றான்; செதுக்கி வைத்த <br/>
நற்சிலையைப் பார்த்தழுது நின்கின்றானே!<br/>
<br/>
'சிங்கத்தின் தலை செதுக்கித் தலையின் நீண்ட <br/>
சீர்மிகுநற் றூண் செதுக்கித் தூணின் உச்சி <br/>
மங்காத தாமரைப்பூ செதுக்கிச் செப்பு <br/>
மலைக்கடைந்த கலைக்கோயில் கல்லில் செய்தேன்; <br/>
சிங்கனுக்கும் புகழ் சேர்த்தேன்; கலைக்கும், என்றன் <br/>
சிற்றுளிக்கும் புகழ் சேர்த்தேன்; மறந்தான் மல்லன்;<br/>
பொங்கு துள்ளம்; என் வாழ்வுக் கலையை, முல்லைப் <br/>
பூச்செடியை வேரறுத்தான்; இங்கென் வேலை?<br/>
<br/>
'தீட்டாத ஓவியத்தை உளியால், என்றன் <br/>
திறமையினால் பாறையெலாம் செதுக்கி வைத்தேன்; <br/>
காட்டுதற்கு முடியாத கங்கை யாற்றுக் <br/>
கரைக்காட்சி என்னுளிகள் என்றும் காட்டும்! <br/>
காட்ட கத்துக் குன்றிலெலாம் சிம்ம வர்மன் <br/>
கலைப்பற்றை நிலைநாட்டி விட்டேன்; முல்லைக் <br/>
கூட்டுறவால் துளிர்த்தோங்கும் என்றன் வாழ்வுக் <br/>
கலைமறந்தான் மாமல்லன் : இங்கென் வேலை?<br/>
<br/>
முல்லை நில இடையன் பால் கறக்கும் காட்சி <br/>
மூட்டாதோ பேரின்பம்? கன்றை நக்கும் <br/>
நல்லாவின் தாயன்பும் இல்லம் பேணும் <br/>
நற்பண்பைக் காட்டாதோ?* பூனையொன்றும் <br/>
சொல்லாதோ பகல் வேடத் துறவி செய்கை? <br/>
தூய தமிழ் நாட்டிற்கும் மல்ல னுக்கும் <br/>
கல்லுளியால் பெருஞ்சிறப்பைத் தேடித் தந்தேன்; <br/>
கருவழித்தான் என் வாழ்வை ; இங்கென வேலை?<br/>
------<br/>
கங்கைக்கரைக் காட்சி : பாறையில் செதுக்கப் பட்ட உருவங்களில் தவம் செய்யும் முனிவர்கள் முன் எலிகள் அச்சமின்றி உலவ, பூனையொன்று பின் கால்களில் நின்று முன் காலை உயர்த்திக் கண் மூடி யோகம் செய்யும் நி லையில் உள்ளது.<br/>
<br/>
'மரத்தேரைப் போன்றிங்குத் தனித்த கல்லில்<br/>
வார்த்தெடுத்து வைத்துள்ளேன் தேர்கள் ஐந்து ! <br/>
பொருத்தமில்லை என்றெதரால் கூறக் கூடும்? <br/>
புதுக்கலைகள் இவையெல்லாம் ; இவைபோல் உண்டோ?<br/>
அருங்கலையின் பெருஞ்சிறப்பைப் பல்லவர்கள் <br/>
நற்பெயரை அழியாது நிலைக்க வைத்தேன்! <br/>
கருத்திழந்தான் மாமல்லன்; என்றன் வாழ்வுக் <br/>
கலைமுல்லை உயிர் பிரித்தான்; இங்கென் வேலை?<br/>
<br/>
'கல்லொன்றால் மதயானை ஒன்றுண் டாக்கிக் <br/>
காண்பவரின் கருத்தீர்க்க நிறுத்தி யுள்ளேன்; <br/>
சொல்லுவரோ கல்லென்று? நீண்டு தொங்கும் <br/>
தும்பிக்கை எவர் தொடுவார்? அஞ்சி நிற்பார்! <br/>
மல்லாரும் தமிழ்நாட்டுக் கலையின் மேன்மை <br/>
வாய்விட்டுக் கூறுதற்கே யாரா லாகும்? <br/>
மெல்லடியாள் கொடிமுல்லை என்றன் வாழ்வு! <br/>
வேரறுத்தான் மாமல்லன்; இங்கென் வேலை?<br/>
<br/>
'மலைகுடைந்து குகைக்கோயில் நுழையும் வாயில் <br/>
வரிசையாய் நிற்கின்ற சிங்கத் தூண்கள், <br/>
சிலை இரண்டு முன்வாயிற் படிக்கும் காவல், <br/>
வருவோரைச் சிரித்து வர வேற்கத் தூணில்<br/>
நிலைபெற்ற நூலிடையாள் சிலைகள்; என்றன் <br/>
நெஞ்சறிவின் படைப் பலவோ? மறுக்கப் போமோ? <br/>
தொலைத்து விட்டான் என் வாழ்வைக் கலையை மல்லன்: <br/>
தோகைமயில் உயிர் நீத்தாள்; இங்கென் வேலை?<br/>
<br/>
காட்டானைக் கூட்டத்தை, மானை, நீலக் <br/>
கருங்கடலின் வண்ணத்தான் படுக்கைப் பாம்பைக் <br/>
காட்டுதற்கும் மலைகுடைந்து செதுக்கி யுள்ளேன்; <br/>
கைத்திறத்தை என்னுளியைப் புகழார் உண்டோ? <br/>
நாட்டிற்கும், நரசிங்கப் பல்ல வற்கும் <br/>
நற்புகழை நான் சேர்த்தேன்; கைம்மா றென்ன? <br/>
தீட்டாத ஓவியமாம் என்றன் வாழ்வுக் <br/>
கொடிமுல்லை செத்தொழிந்தாள்; இங்கென் வேலை?<br/>
<br/>
கற்பனையைக் கலைவளத்தை ஏற் ஒண்ணாக் <br/>
காடார்ந்த மலையெல்லாம் கொட்டி வைத்தேன்; <br/>
விற்போரில் நரசிங்கன் அடைந்த வெற்றி <br/>
விலையில்லா இக்கலைகட் கீடா கும்மா?<br/>
கற்சிலைகாள்! மலைக்குகைகாள்! நீங்கள் இந்தக் <br/>
கருத்திழந்த பல்லவனுக் கறிவிப் பீரோ? <br/>
பொற்புடைய கலையூற்றை இழந்தேன்; வாழேன்; <br/>
புளிக்குதெனக் கிவ்வுலகம் இங்கென் வேலை?<br/>
<br/>
நாணற்றால் வில் வெற்றி உண்டோ? யாழின் <br/>
நரம்பற்றால் நல்லிசையைக் கேட்கப் போமோ? <br/>
பூணற்றால் மதயானை அரசர் கோட்டைப் <br/>
புறமதிலைப் பெயர்த்திடுமோ? இயற்கைக் காட்சி <br/>
காணுகின்ற விழியற்றால் கலைதான் உண்டோ? <br/>
கற்பனையின் பெருக்குண்டோ? என்றன் வாழ்வின் <br/>
மாணிக்கச் சுடரொளியாள் செத்தாள்; இந்த <br/>
மண்ணுலகம் புளிக்குதெனக் (கு)! இங்கென் வேலை?<br/>
<br/>
'காதலுக்கு மதிப்பில்லா இந்த நாட்டைக் <br/>
கருக்கிடுவாய் தூய தமிழ் அன்னாய் ; மக்கள் <br/>
சாதலுக்குப் பயந்ததனால் கொடுமை யெல்லாம் <br/>
தாங்கி இங்கு வாழ்கின்றார்; ஆரியத்தை <br/>
ஆதரித்த தாலன்றோ தமிழர் வாழ்வு, <br/>
கலையெல்லாம் அழிந்தொழிந்த திந்த நாட்டில்? <br/>
தீதெல்லாம் நன்மையென அரசன் எண்ணச் <br/>
செய்தெது? புறப்பட்டேன்; இங்கென் வேலை?<br/>
<br/>
'கலைஞனுக்கு மதிப்புண்டு பழங்காலத்தே ; <br/>
காசில்லாப் புலவனுக்கும் அவ்வா றாகும்; <br/>
அலைந்துவந்த களை நீங்க முரசு கட்டில் <br/>
அயர்ந்தானுக் கோரரசன் கவரி வீசும்! <br/>
கலைக்கோயில் சமைக்கவந்தேன்; சோலை யுள்ளே <br/>
காதல்வந்து குதித்ததடி இயற்கை அன்னாய்! <br/>
விலைகொடுத்து வாங்குவதோ உலகில் காதல்? <br/>
வேலை இல்லை இவ்வுலகில்; புறப்பட் டேன் நான்!<br/>
<br/>
என் மனம் போல் கொந்தளிக்கும் கடலே, கேள் நீ; <br/>
என்ன பிழை செய்தேன் நான்? ஆராயாமல் <br/>
உன் கரையின் தலைவன் போத் தரையன் மூவர் <br/>
உயிருண்டான்! இது முறையோ? நீதான் சொல்லேன்? <br/>
நன்மையினை நிலைநாட்ட வேண்டு மென்றால் <br/>
நாட்டிலுள்ளோர் இதை உணர வேண்டும் : சொன்னேன்! <br/>
உன் வலிமை காட்டிடுவாய்; எழுந்து பொங்கி <br/>
ஊரழிப்பாய் ; பல்லவனை ஒடுக்கு வாயே!<br/>
<br/>
'காராகி வான் தவழு கின்றாய் நீயே! <br/>
கடும் பஞ்சம் போக்குகின்ற அன்னை நீயே!<br/>
பாரிலுள்ளோர் நீ வெகுண்டால் எதிர்க்கப் போமோ? <br/>
பல உயிர்க்கும் தாய் நீயே! கெஞ்சு கின்றேன்; <br/>
நேரில்லா இவ்வரசும், ஆரியத்தால் <br/>
நிலைகெட்ட தமிழ்நாடும் இருந்திங் கென்ன?<br/>
நீர் பெருக்கி அழித்தொழிப்பாய் ; மீண்டும் நல்ல <br/>
நெறிசெல்லும் தமிழ்நாடு முளைக்க வேண்டும்!<br/>
<br/>
அரசனுக்கும் ஆண்டிக்கும் வேறு வேறு <br/>
சட்டதிட்டம் அற்றுலகம் வாழ வேண்டும்;<br/>
அரசன் தன் இச்சையைப் போல் எதையும் செய்யும் <br/>
அடுக்காத செயல் மண்ணில் ஒழிய வேண்டும்; <br/>
கரையில்லாப் பெருங்கடலே! தனித்திங்கின்று <br/>
கலங்குகின்றேன்; மாமல்லன் எனது வாழ்வைத் <br/>
தரைமட்டம் செய்துவிட்டான்; சீறிப் பொங்கிப் <br/>
பழிவாங்கு! தப்பாதே!' என்றான்; வீழ்ந்தான்!<br/>
-------<br/>
<br/>
வாணிதாசனின் பிற படைப்புகள்<br/><ul>
1. தமிழச்சி - 1949 <br/>
2. பெரிய இடத்துச் செய்தி - 1951 <br/>
3. தொடுவானம் - 1952 <br/>
4. எழிலோவியம் - 1954 <br/>
5. வாணிதாசன் கவிதைகள் - 1956 <br/>
6. பொங்கற் பரிசு - 1959 <br/>
7. தீர்த்த யாத்திரை-1959 <br/>
8. இன்ப இலக்கியம்- 1959 <br/>
9. குழந்தை இலக்கியம் -1959 <br/>
10. சிரித்த நுணா-1963 <br/>
11. இரவு வரவில்லை -1963 <br/>
12. பாட்டுப் பிறகுமடா-1963 <br/>
13. இனிக்கும் பாட்டு -1965 <br/>
14. எழில் விருத்தம் - 1970 <br/>
15. பாட்டரங்கப் பாடல்கள் - 1972 <br/>
16. வாணிதாசன் கவிதைகள் தொகுதி - 2 - 1981 <br/>
17. வாணிதாசன் கவிதைகள் - தொகுதி - 3 - 1984 <br/>
18. விக்டர் வியுகோவின் ஆன்ழெல்லோ - 1989<br/>
அச்சிட்டோர் : ஸ்ரீ கோமதி அச்சகம், சென்னை - 600 005<br/>
<br/></ul>
</ul>
<hr noshade=""/>
This file was last updated on 10 March 2018. <br/>
Feel free to send the corrections to the webmaster. <br/>
</body>
</body></html>
