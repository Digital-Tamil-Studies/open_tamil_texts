<!DOCTYPE HTML PUBLIC "-//W3C//DTD HTML 4.01 Transitional//EN"
  "http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2018 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>nAlAyira tiviya pirapantam - pAcurams in Tamil, part 1 (in unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">நாலாயிரத் திவ்வியப் பிரபந்தம்<br/>
ஆழ்வார் பாசுரங்கள்  - மூலம் - பாகம் 1<br/>
 (முதல் ஆயிரம் பாசுரங்கள்</font></h2>
<h2>Nālāyira Divya Prabhandam<br/>
Paśurams by Seven Azhvārs, <br/>
Part 1 (pāsurams 1-947)</h2></center>
<hr noshade="" width="50%"/> <br/>
<hr noshade=""/>
<ul>
<strong>Acknowledgements: </strong><br/>
Our sincere thanks go to Profs. Kausalya Hart and George Hart for providing a <br/>
soft copy of this work and for the permission to publish this work as part of <br/>
Project Madurai e-text  collections. Our thanks also go to Tamil Virtual Academy<br/>
 for providing a soft copy of the Tamil version, so that this can accompany<br/>
 the English Translation. <br/>
Preparation of HTML and PDF versions: Dr. K. Kalyanasundaram, Lausanne, Switzerland.<br/>
<br/>
© Project Madurai, 1998-2018.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<b><a href="http://www.projectmadurai.org/">http://www.projectmadurai.org/</a></b>
<br/>You are welcome to freely distribute this file, provided this header page is kept intact.
</ul>
<hr noshade="" width="50%"/>
<ul>
<center><h3>நாலாயிரத் திவ்வியப் பிரபந்தம்<br/>
ஆழ்வார் பாசுரங்கள் முதல் ஆயிரம்</h3></center>
<strong> உள்ளடக்கம் </strong> <br/><ul>
1. ஸ்ரீ பெரியாழ்வார் அருளிச்செய்த திருப் பல்லாண்டு &amp; திருமொழி (1-473)<br/>
2.  ஸ்ரீ ஆண்டாள் அருளிச்செய்த திருப்பாவை (474-503)<br/>
3.  ஸ்ரீ ஆண்டாள் அருளிச்செய்த நாச்சியார் திருமொழி (504-646)<br/>
4.  ஸ்ரீ குலசேகரப் பெருமாள் அருளிச்செய்த பெருமாள் திருமொழி (647-751)<br/>
5.  திருமழிசைபிரான் அருளிச்செய்த திருச்சந்த விருத்தம் (752-871)<br/>
6.  ஸ்ரீ தொண்டரடிபொடியாழ்வார் அருளிச்செய்த திருமாலை (872-916)<br/>
7.  ஸ்ரீ தொண்டரடிபொடியாழ்வார் அருளிச்செய்த திருப்பள்ளியெழுச்சி (917-926)<br/>
8.  திருப்பாணாழ்வார் அருளிச் செய்த அமலனாதிபிரான் தனியன்கள் (927-936)<br/>
9.  ஸ்ரீ மதுரகவியாழ்வார் அருளிச்செய்த கண்ணி நுண்சிறுத்தாம்பு (937-947)<br/>
------------------ <br/>
</ul>
<center><h3>
நாலாயிரத் திவ்வியப் பிரபந்தம் -  முதல் ஆயிரம் <br/>
பெரியாழ்வார் திருமொழி   திருப்பல்லாண்டு (1-473)</h3></center>
<br/><pre>
<center><strong> பெரியாழ்வார் திருப்பல்லாண்டு</strong></center><br/>
<br/>
1.  பல்லாண்டு பல்லாண்டு பல்லாயிரத்தாண்டு<br/>
        பலகோடிநூறாயிரம்<br/>
மல்லாண்டதிண்தோள்மணிவண்ணா. உன்<br/>
        செவ்வடிசெவ்விதிருக்காப்பு.        (1)<br/>
<br/>
<center><strong>பெரியாழ்வார் திருமொழி (2-473)</strong></center> <br/>
<br/>
2. அடியோமோடும் நின்னொடும் பிரிவு இன்றி <br/>
       ஆயிரம் பல்லாண்டு <br/>
விடிவாய் நின் வல மார்வினில் வாழ்கின்ற <br/>
        மங்கையும் பல்லாண்டு <br/>
வடிவார் சோதி வலத்து உறையும் சுடர் <br/>
        ஆழியும் பல்லாண்டு <br/>
படைபோர் புக்கு முழங்கும் அப் பாஞ்ச <br/>
        சன்னியமும் பல்லாண்டே                    (1)<br/>
<br/>
3	வாழாட்பட்டு நின்றீர் உள்ளீரேல் வந்து <br/>
        மண்ணும் மணமும் கொண்மின் <br/>
கூழாட்பட்டு நின்றீர்களை எங்கள் <br/>
        குழுவினிற் புகுதலொட்டோம் <br/>
ஏழாட்காலும் பழிப்பு இலோம் நாங்கள் <br/>
        இராக்கதர் வாழ் இலங்கை <br/>
பாழாள் ஆகப் படை பொருதானுக்குப் <br/>
        பல்லாண்டு கூறுதுமே                     (2)<br/>
 	 	<br/>
4	ஏடு நிலத்தில் இடுவதன் முன்னம் வந்து <br/>
        எங்கள் குழாம் புகுந்து<br/>
கூடு மனம் உடையீர்கள் வரம்பு ஒழி<br/>
        வந்து ஒல்லைக் கூடுமினோ<br/>
நாடும் நகரமும் நன்கு அறிய நமோ <br/>
        நாராயணாய என்று<br/>
பாடு மனம் உடைப் பத்தருள்ளீர் வந்து <br/>
        பல்லாண்டு கூறுமினே                     (3)<br/>
 	 	<br/>
5	அண்டக் குலத்துக்கு அதிபதி ஆகி <br/>
        அசுரர் இராக்கதரை <br/>
இண்டக் குலத்தை எடுத்துக் களைந்த <br/>
        இருடிகேசன் தனக்கு <br/>
தொண்டக் குலத்தில் உள்ளீர் வந்து அடிதொழுது <br/>
        ஆயிர நாமம் சொல்லிப் <br/>
பண்டைக் குலத்தைத் தவிர்ந்து பல்லாண்டு பல்<br/>
        லாயிரத்தாண்டு என்மினே                     (4)<br/>
 	 	<br/>
6	எந்தை தந்தை தந்தை தந்தை தம் மூத்தப்பன் <br/>
        ஏழ்படிகால் தொடங்கி<br/>
வந்து வழிவழி ஆட்செய்கின்றோம் திரு<br/>
        வோணத் திருவிழவில் <br/>
அந்தியம் போதில் அரியுரு ஆகி <br/>
        அரியை அழித்தவனைப் <br/>
பந்தனை தீரப் பல்லாண்டு பல்லாயிரத்<br/>
        தாண்டு என்று பாடுதுமே                     (5)<br/>
 	 	<br/>
7  	தீயிற் பொலிகின்ற செஞ்சுடர் ஆழி <br/>
      திகழ் திருச்சக்கரத்தின் <br/>
கோயிற் பொறியாலே ஒற்றுண்டு நின்று <br/>
        குடிகுடி ஆட்செய்கின்றோம்<br/>
மாயப் பொருபடை வாணனை ஆயிரந்<br/>
        தோளும் பொழி குருதி <br/>
பாயச் சுழற்றிய ஆழி வல்லானுக்குப் <br/>
        பல்லாண்டு கூறுதுமே                     (6)<br/>
 	 	<br/>
8	நெய்யிடை நல்லதோர் சோறும் நியதமும் <br/>
        அத்தாணிச் சேவகமும் <br/>
கை அடைக்காயும் கழுத்துக்குப் பூணொடு <br/>
        காதுக்குக் குண்டலமும் <br/>
மெய்யிட நல்லதோர் சாந்தமும் தந்து என்னை <br/>
        வெள்ளுயிர் ஆக்கவல்ல <br/>
பையுடை நாகப்பகைக் கொடியானுக்குப் <br/>
        பல்லாண்டு கூறுவனே                     (7)<br/>
 	 	<br/>
9	உடுத்துக் களைந்த நின் பீதக ஆடை <br/>
        உடுத்து கலத்தது உண்டு <br/>
தொடுத்த துழாய்மலர்சூடிக் களைந்தன <br/>
        சூடும் இத்தொண்டர்களோம்<br/>
விடுத்த திசைக் கருமம் திருத்தித் திரு<br/>
        வோணத் திருவிழவில் <br/>
படுத்த பைந் நாகனைப் பள்ளி கொண்டானுக்குப் <br/>
        பல்லாண்டு கூறுதுமே                    (8)<br/>
 	 	<br/>
10	எந்நாள் எம்பெருமான் உன்தனக்கு அடி<br/>
        யோம் என்று எழுத்துப்பட்ட<br/>
அந்நாளே அடியோங்கள் அடிக்குடில் <br/>
        வீடுபெற்று உய்ந்தது காண் <br/>
செந்நாள் தோற்றித் திரு மதுரையிற் <br/>
        சிலை குனித்து ஐந்தலைய <br/>
பைந்நாகத் தலைப் பாய்ந்தவனே உன்னைப் <br/>
        பல்லாண்டு கூறுதுமே                    (9)<br/>
 	 	<br/>
11	அல்வழக்கு ஒன்றும் இல்லா அணி கோட்டியர் <br/>
        கோன் அபிமானதுங்கன்<br/>
செல்வனைப் போல திருமாலே நானும் <br/>
        உனக்குப் பழ அடியேன்<br/>
நல் வகையால் நமோ நாராயணா என்று <br/>
        நாமம் பல பரவி <br/>
பல் வகையாலும் பவித்திரனே உன்னைப் <br/>
        பல்லாண்டு கூறுவனே                     (10)<br/>
 	 	<br/>
12	பல்லாண்டு என்று பவித்திரனைப் பர<br/>
        மேட்டியைச் சார்ங்கம் என்னும்<br/>
வில் ஆண்டான் தன்னை வில்லிபுத்தூர் விட்டு<br/>
        சித்தன் விரும்பிய சொல்<br/>
நல் ஆண்டு என்று நவின்று உரைப்பார் நமோ <br/>
        நாராயணாய என்று<br/>
பல்லாண்டும் பரமாத்மனைச் சூழ்ந்திருந்து <br/>
        ஏத்துவர் பல்லாண்டே                     (11)<br/>
-----------<br/>
<br/>
<strong>கண்ணன் திருவவதாரம்</strong><br/>
<br/>
13	வண்ண மாடங்கள் சூழ் திருக்கோட்டியூர்க் <br/>
கண்ணன் கேசவன் நம்பி பிறந்தினில் <br/>
எண்ணெய் சுண்ணம் எதிரெதிர் தூவிடக் <br/>
கண்ணன் முற்றம் கலந்து அளறு ஆயிற்றே              (1)<br/>
 	 	<br/>
14	ஓடுவார் விழுவார் உகந்து ஆலிப்பார் <br/>
நாடுவார் நம்பிரான் எங்குத்தான் என்பார் <br/>
பாடுவார்களும் பல்பறை கொட்ட நின்று <br/>
ஆடுவார்களும் ஆயிற்று ஆய்ப்பாடியே              (2)<br/>
 	 	<br/>
15	பேணிச் சீர் உடைப் பிள்ளை பிறந்தினில்<br/>
காணத் தாம் புகுவார் புக்குப் போதுவார் <br/>
ஆண் ஒப்பார் இவன் நேர் இல்லை காண் திரு-<br/>
வோணத்தான் உலகு ஆளும் என்பார்களே               (3)<br/>
 	 	<br/>
16	உறியை முற்றத்து உருட்டி நின்று ஆடுவார் <br/>
நறுநெய் பால் தயிர் நன்றாகத் தூவுவார் <br/>
செறி மென் கூந்தல் அவிழத் திளைத்து எங்கும் <br/>
அறிவு அழிந்தனர் ஆய்ப்பாடி ஆயரே      (4)<br/>
 	 	<br/>
17	கொண்ட தாள் உறி கோலக் கொடுமழுத்<br/>
தண்டினர் பறியோலைச் சயனத்தர் <br/>
விண்ட முல்லையரும்பு அன்ன பல்லினர் <br/>
அண்டர் மிண்டிப் புகுந்து நெய்யாடினார்               (5)  <br/>
 	 	<br/>
18	கையும் காலும் நிமிர்த்துக் கடார நீர்<br/>
பைய ஆட்டிப் பசுஞ் சிறு மஞ்சளால்<br/>
ஐய நா வழித்தாளுக்கு அங்காந்திட <br/>
வையம் ஏழும் கண்டாள் பிள்ளை வாயுளே   (6)<br/>
 	 	<br/>
19	வாயுள் வையகம் கண்ட மடநல்லார் <br/>
ஆயர் புத்திரன் அல்லன் அருந்தெய்வம் <br/>
பாய சீர் உடைப் பண்பு உடைப் பாலகன் <br/>
மாயன் என்று மகிழ்ந்தனர் மாதரே               (7)  <br/>
 	 	<br/>
20	பத்து நாளும் கடந்த இரண்டாம் நாள் <br/>
எத் திசையும் சயமரம் கோடித்து <br/>
மத்த மா மலை தாங்கிய மைந்தனை <br/>
உத்தானம் செய்து உகந்தனர் ஆயரே              (8)<br/>
 	 	<br/>
21	கிடக்கில் தொட்டில் கிழிய உதைத்திடும் <br/>
எடுத்துக் கொள்ளில் மருங்கை இறுத்திடும் <br/>
ஒடுக்கிப் புல்கில் உதரத்தே பாய்ந்திடும் <br/>
மிடுக்கு இலாமையால் நான் மெலிந்தேன் நங்காய   (9)<br/>
 	 	<br/>
22	செந்நெல் ஆர் வயல் சூழ் திருக்கோட்டியூர் <br/>
மன்னு நாரணன் நம்பி பிறந்தமை <br/>
மின்னு நூல் விட்டுசித்தன் விரித்த இப் <br/>
பன்னு பாடல் வல்லார்க்கு இல்லை பாவமே               (10)<br/>
----------<br/>
<br/>
<strong>கண்ணனது திருமேனியழகு</strong><br/>
<br/>
23	சீதக் கடலுள் அமுது அன்ன தேவகி <br/>
கோதைக் குழலாள் அசோதைக்குப் போத்தந்த<br/>
பேதைக் குழவி பிடித்துச் சுவைத்து உண்ணும்<br/>
பாதக் கமலங்கள் காணீரே <br/>
      பவள வாயீர் வந்து காணீரே              (1)<br/>
 	 	<br/>
24	முத்தும் மணியும் வயிரமும் நன்பொன்னும்<br/>
தத்திப் பதித்துத் தலைப்பெய்தாற் போல் எங்கும் <br/>
பத்து விரலும் மணிவண்ணன் பாதங்கள் <br/>
ஒத்திட்டு இருந்தவா காணீரே <br/>
      ஒண்ணுதலீர் வந்து காணீரே              (2)<br/>
 	 	<br/>
25	பணைத்தோள் இள ஆய்ச்சி பால் பாய்ந்த கொங்கை<br/>
அணைத்து ஆர உண்டு கிடந்த இப் பிள்ளை<br/>
இணைக்காலில் வெள்ளித் தளை நின்று இலங்கும் <br/>
கணைக்கால் இருந்தவா காணீரே <br/>
      காரிகையீர் வந்து காணீரே               (3)<br/>
 	 	<br/>
26	உழந்தாள் நறுநெய் ஒரோர் தடா உண்ண <br/>
இழந்தாள் எரிவினால் ஈர்த்து எழில் மத்தின் <br/>
பழந்தாம்பால் ஓச்ச பயத்தால் தவழ்ந்தான் <br/>
முழந்தாள் இருந்தவா காணீரே <br/>
      முகிழ்முலையீர் வந்து காணீரே               (4)<br/>
 	 	<br/>
27	பிறங்கிய பேய்ச்சி முலை சுவைத்து உண்டிட்டு<br/>
உறங்குவான் போலே கிடந்த இப்பிள்ளை<br/>
மறம் கொள் இரணியன் மார்வை முன் கீண்டான்<br/>
குறங்குகளை வந்து காணீரே <br/>
      குவிமுலையீர் வந்து காணீரே               (5)<br/>
 	 	<br/>
28	மத்தக் களிற்று வசுதேவர் தம்முடைச் <br/>
சித்தம் பிரியாத தேவகிதன் வயிற்றில் <br/>
அத்தத்தின் பத்தாம் நாள் தோன்றிய அச்சுதன் <br/>
முத்தம் இருந்தவா காணீரே <br/>
      முகிழ்நகையீர் வந்து காணீரே              (6)<br/>
 	 	<br/>
29	இருங்கை மதகளிறு ஈர்க்கின்றவனைப் <br/>
பருங்கிப் பறித்துக்கொண்டு ஓடும் பரமன்தன் <br/>
நெருங்கு பவளமும் நேர்நாணும் முத்தும் <br/>
மருங்கும் இருந்தவா காணீரே <br/>
      வாணுதலீர் வந்து காணீரே              (7)<br/>
 	 	<br/>
30	வந்த மதலைக் குழாத்தை வலிசெய்து <br/>
தந்தக் களிறு போல் தானே விளையாடும் <br/>
நந்தன் மதலைக்கு நன்றும் அழகிய <br/>
உந்தி இருந்தவா காணீரே <br/>
      ஒளியிழையீர் வந்து காணீரே               (8)<br/>
 	 	<br/>
31	அதிருங் கடல்நிற வண்ணனை ஆய்ச்சி <br/>
மதுரமுலை ஊட்டி வஞ்சித்து வைத்துப் <br/>
பதறப் படாமே பழந் தாம்பால் ஆர்த்த <br/>
உதரம் இருந்தவா காணீரே <br/>
      ஒளிவளையீர் வந்து காணீரே               (9)<br/>
 	 	<br/>
32	பெரு மா உரலிற் பிணிப்புண்டு இருந்து அங்கு <br/>
இரு மா மருதம் இறுத்த இப் பிள்ளை <br/>
குரு மா மணிப்பூண் குலாவித் திகழும் <br/>
திருமார்வு இருந்தவா காணீரே <br/>
      சேயிழையீர் வந்து காணீரே               (10)<br/>
 	 	<br/>
33	நாள்கள் ஓர் நாலைந்து திங்கள் அளவிலே<br/>
தாளை நிமிர்த்துச் சகடத்தைச் சாடிப்போய் <br/>
வாள் கொள் வளைஎயிற்று ஆருயிர் வவ்வினான் <br/>
தோள்கள் இருந்தவா காணீரே <br/>
      சுரிகுழலீர் வந்து காணீரே              (11)<br/>
 	 	<br/>
34	மைத் தடங்கண்ணி யசோதை வளர்க்கின்ற<br/>
செய்த்தலை நீல நிறத்துச் சிறுப்பிள்ளை <br/>
நெய்த்தலை நேமியும் சங்கும் நிலாவிய <br/>
கைத்தலங்கள் வந்து காணீரே <br/>
      கனங்குழையீர் வந்து காணீரே               (12)<br/>
 	 	<br/>
35	வண்டு அமர் பூங்குழல் ஆய்ச்சி மகனாகக் <br/>
கொண்டு வளர்க்கின்ற கோவலக் குட்டற்கு <br/>
அண்டமும் நாடும் அடங்க விழுங்கிய <br/>
கண்டம் இருந்தவா காணீரே <br/>
      காரிகையீர் வந்து காணீரே               (13)<br/>
 	 	<br/>
36	எம் தொண்டை வாய்ச் சிங்கம் வா என்று எடுத்துக்கொண்டு <br/>
அந் தொண்டை வாய் அமுது ஆதரித்து ஆய்ச்சியர் <br/>
தம் தொண்டை வாயால் தருக்கிப் பருகும் இச் <br/>
செந் தொண்டை வாய் வந்து காணீரே <br/>
      சேயிழையீர் வந்து காணீரே               (14)<br/>
 	 	<br/>
37	நோக்கி யசோதை நுணுக்கிய மஞ்சளால் <br/>
நாக்கு வழித்து நீராட்டும் இந் நம்பிக்கு <br/>
வாக்கும் நயனமும் வாயும் முறுவலும் <br/>
மூக்கும் இருந்தவா காணீரே <br/>
      மொய்குழலீர் வந்து காணீரே               (15)<br/>
 	 	<br/>
38	விண் கொள் அமரர்கள் வேதனை தீர முன் <br/>
மண் கொள் வசுதேவர்தம் மகனாய் வந்து <br/>
திண் கொள் அசுரரைத் தேய வளர்கின்றான் <br/>
கண்கள் இருந்தவா காணீரே <br/>
      கனவளையீர் வந்து காணீரே               (16)<br/>
 	 	<br/>
39	பருவம் நிரம்பாமே பாரெல்லாம் உய்யத்<br/>
திருவின் வடிவு ஒக்கும் தேவகி பெற்ற<br/>
உருவு கரிய ஒளி மணிவண்ணன்<br/>
புருவம் இருந்தவா காணீரே <br/>
      பூண்முலையீர் வந்து காணீரே               (17)<br/>
 	 	<br/>
40	மண்ணும் மலையும் கடலும் உலகு ஏழும் <br/>
உண்ணுந் திறத்து மகிழ்ந்து உண்ணும் பிள்ளைக்கு <br/>
வண்ணம் எழில்கொள் மகரக்குழை இவை <br/>
திண்ணம் இருந்தவா காணீரே <br/>
      சேயிழையீர் வந்து காணீரே              (18)<br/>
 	 	<br/>
41	முற்றிலும் தூதையும் முன்கைமேல் பூவையும் <br/>
சிற்றில் இழைத்துத் திரிதருவோர்களைப் <br/>
பற்றிப் பறித்துக்கொண்டு ஓடும் பரமன்தன் <br/>
நெற்றி இருந்தவா காணீரே <br/>
      நேரிழையீர் வந்து காணீரே               (19)<br/>
 	 	<br/>
42	அழகிய பைம்பொன்னின் கோல் அங்கைக் கொண்டு <br/>
கழல்கள் சதங்கை கலந்து எங்கும் ஆர்ப்ப <br/>
மழ கன்றினங்கள் மறித்துத் திரிவான் <br/>
குழல்கள் இருந்தவா காணீரே <br/>
      குவிமுலையீர் வந்து காணீரே               (20)<br/>
 	 	<br/>
43	சுருப்பார் குழலி யசோதை முன் சொன்ன <br/>
திருப் பாதகேசத்தைத் தென்புதுவைப் பட்டன் <br/>
விருப்பால் உரைத்த இருபதோடு ஒன்றும் <br/>
உரைப்பார் போய் வைகுந்தத்து ஒன்றியிருப்பரே               (21)<br/>
--------<br/>
<br/>
<strong>தாலப் பருவம்</strong><br/>
<br/>
44	மாணிக்கம் கட்டி வயிரம் இடை கட்டி <br/>
ஆணிப் பொன்னால் செய்த வண்ணச் சிறுத்தொட்டில்<br/>
பேணி உனக்குப் பிரமன் விடுதந்தான் <br/>
மாணிக் குறளனே தாலேலோ <br/>
      வையம் அளந்தானே தாலேலோ               (1)<br/>
 	 	<br/>
45	உடையார் கனமணியோடு ஒண் மாதுளம்பூ <br/>
இடை விரவிக் கோத்த எழிற் தெழ்கினோடும் <br/>
விடை ஏறு காபாலி ஈசன் விடுதந்தான் <br/>
உடையாய் அழேல் அழேல் தாலேலோ <br/>
      உலகம் அளந்தானே தாலேலோ              (2)<br/>
 	 	<br/>
46	என்தம்பிரானார் எழிற் திருமார்வற்குச் <br/>
சந்தம் அழகிய தாமரைத் தாளற்கு <br/>
இந்திரன் தானும் எழில் உடைக் கிண்கிணி <br/>
தந்து உவனாய் நின்றான் தாலேலோ <br/>
      தாமரைக் கண்ணனே தாலேலோ              (3)<br/>
 	 	<br/>
47	சங்கின் வலம்புரியும் சேவடிக் கிண்கிணியும் <br/>
அங்கைச் சரிவளையும் நாணும் அரைத்தொடரும் <br/>
அங்கண் விசும்பில் அமரர்கள் போத்தந்தார் <br/>
செங்கண் கருமுகிலே தாலேலோ <br/>
      தேவகி சிங்கமே தாலேலோ               (4)<br/>
 	 	<br/>
48	எழில் ஆர் திருமார்வுக்கு ஏற்கும் இவை என்று <br/>
அழகிய ஐம்படையும் ஆரமும் கொண்டு <br/>
வழு இல் கொடையான் வயிச்சிரவணன் <br/>
தொழுது உவனாய் நின்றான் தாலேலோ <br/>
      தூமணி வண்ணனே தாலேலோ               (5)<br/>
 	 	<br/>
49	ஓதக் கடலின் ஒளிமுத்தின் ஆரமும் <br/>
சாதிப் பவளமும் சந்தச் சரிவளையும் <br/>
மா தக்க என்று வருணன் விடுதந்தான் <br/>
சோதிச் சுடர் முடியாய் தாலேலோ <br/>
      சுந்தரத் தோளனே தாலேலோ               (6)<br/>
 	 	<br/>
50	கான் ஆர் நறுந்துழாய் கைசெய்த கண்ணியும் <br/>
வான் ஆர் செழுஞ்சோலைக் கற்பகத்தின் வாசிகையும் <br/>
தேன் ஆர் மலர்மேல் திருமங்கை போத்தந்தாள் <br/>
கோனே அழேல் அழேல் தாலேலோ <br/>
      குடந்தைக் கிடந்தானே தாலேலோ               (7)<br/>
 	 	<br/>
51	கச்சொடு பொற்சுரிகை காம்பு கனகவளை <br/>
உச்சி மணிச்சுட்டி ஒண்தாள் நிரைப் பொற்பூ <br/>
அச்சுதனுக்கு என்று அவனியாள் போத்தந்தாள் <br/>
நச்சுமுலை உண்டாய் தாலேலோ <br/>
      நாராயணா அழேல் தாலேலோ              (8)<br/>
 	 	<br/>
52	மெய் திமிரும் நானப் பொடியொடு மஞ்சளும்<br/>
செய்ய தடங்கண்ணுக்கு அஞ்சனமும் சிந்துரமும்<br/>
வெய்ய கலைப்பாகி கொண்டு உவளாய் நின்றாள்<br/>
ஐயா அழேல் அழேல் தாலேலோ <br/>
      அரங்கத்து அணையானே தாலேலோ              (9)<br/>
 	 	<br/>
53	வஞ்சனையால் வந்த பேய்ச்சி முலை உண்ட<br/>
அஞ்சன வண்ணனை ஆய்ச்சி தாலாட்டிய<br/>
செஞ்சொல் மறையவர் சேர் புதுவைப் பட்டன் சொல்<br/>
எஞ்சாமை வல்லவர்க்கு இல்லை இடர்தானே               (10)<br/>
-------------<br/>
<br/>
<strong>அம்புலிப் பருவம்</strong><br/>
<br/>
54	தன்முகத்துச் சுட்டி தூங்கத் தூங்கத் தவழ்ந்து போய்ப் <br/>
பொன்முகக் கிண்கிணி ஆர்ப்பப் புழுதி அளைகின்றான் <br/>
என்மகன் கோவிந்தன் கூத்தினை இள மா மதீ <br/>
நின்முகம் கண்ணுள ஆகில் நீ இங்கே நோக்கிப் போ               (1)<br/>
 	 	<br/>
55	என் சிறுக்குட்டன் எனக்கு ஒர் இன்னமுது எம்பிரான்<br/>
தன் சிறுக்கைகளால் காட்டிக் காட்டி அழைக்கின்றான்<br/>
அஞ்சன வண்ணனோடு ஆடல் ஆட உறுதியேல்<br/>
மஞ்சில் மறையாதே மா மதீ மகிழ்ந்து ஓடி வா                         (2)<br/>
 	 	<br/>
56	சுற்றும் ஒளிவட்டம் சூழ்ந்து சோதி பரந்து எங்கும்<br/>
எத்தனை செய்யிலும் என்மகன் முகம் நேரொவ்வாய்<br/>
வித்தகன் வேங்கட வாணன் உன்னை விளிக்கின்ற<br/>
கைத்தலம் நோவாமே அம்புலீ கடிது ஓடி வா                         (3)<br/>
 	 	<br/>
57	சக்கரக் கையன் தடங்கண்ணால் மலர விழித்து<br/>
ஒக்கலைமேல் இருந்து உன்னையே சுட்டிக் காட்டும் காண்<br/>
தக்கது அறிதியேல் சந்திரா சலம் செய்யாதே<br/>
மக்கட் பெறாத மலடன் அல்லையேல் வா கண்டாய்                (4)<br/>
 	 	<br/>
58	அழகிய வாயில் அமுத ஊறல் தெளிவுற<br/>
மழலை முற்றாத இளஞ்சொல்லால் உன்னைக் கூகின்றான் <br/>
குழகன் சிரீதரன் கூவக் கூவ நீ போதியேல்<br/>
புழையில ஆகாதே நின்செவி புகர் மா மதீ                          (5)<br/>
 	 	<br/>
59	தண்டொடு சக்கரம் சார்ங்கம் ஏந்தும் தடக்கையன்<br/>
கண் துயில்கொள்ளக் கருதிக் கொட்டாவி கொள்கின்றான்<br/>
உண்ட முலைப்பால் அறா கண்டாய் உறங் காவிடில்<br/>
விண்தனில் மன்னிய மா மதீ விரைந்து ஓடி வா                (6)<br/>
 	 	<br/>
60	பாலகன் என்று பரிபவம் செய்யேல் பண்டு ஓர் நாள்<br/>
ஆலின் இலை வளர்ந்த சிறுக்கன் அவன் இவன்<br/>
மேல் எழப் பாய்ந்து பிடித்துக்கொள்ளும் வெகுளுமேல்<br/>
மாலை மதியாதே மா மதீ மகிழ்ந்து ஓடி வா                (7)<br/>
 	 	<br/>
61	சிறியன் என்று என் இளஞ் சிங்கத்தை இகழேல் கண்டாய்<br/>
சிறுமையின் வார்த்தையை மாவலியிடைச் சென்று கேள்<br/>
சிறுமைப் பிழை கொள்ளில் நீயும் உன் தேவைக்கு உரியை காண்<br/>
நிறைமதீ நெடுமால் விரைந்து உன்னைக் கூகின்றான்             (8)<br/>
 	 	<br/>
62	தாழியில் வெண்ணெய் தடங்கை ஆர விழுங்கிய <br/>
பேழை வயிற்று எம்பிரான் கண்டாய் உன்னைக் கூகின்றான் <br/>
ஆழிகொண்டு உன்னை எறியும் ஐயுறவு இல்லை காண் <br/>
வாழ உறுதியேல் மா மதீ மகிழ்ந்து ஓடி வா                 (9)<br/>
 	 	<br/>
63	மைத்தடங் கண்ணி யசோதை தன்மகனுக்கு இவை <br/>
ஒத்தன சொல்லி உரைத்த மாற்றம் ஒளிபுத்தூர் <br/>
வித்தகன் விட்டுசித்தன் விரித்த தமிழ் இவை <br/>
எத்தனையும் சொல்ல வல்லவர்க்கு இடர் இல்லையே               (10)<br/>
------------<br/>
<br/>
செங்கீரைப் பருவம்<br/>
<br/>
64	உய்ய உலகு படைத்து உண்ட மணிவயிறா <br/>
        ஊழிதொறு ஊழி பல ஆலின் இலையதன்மேல் <br/>
பைய உயோகு-துயில் கொண்ட பரம்பரனே <br/>
        பங்கய நீள் நயனத்து அஞ்சன மேனியனே <br/>
செய்யவள் நின் அகலம் சேமம் எனக் கருதி <br/>
        செல்வு பொலி மகரக் காது திகழ்ந்து இலக <br/>
ஐய எனக்கு ஒருகால் ஆடுக செங்கீரை <br/>
        ஆயர்கள் போரேறே ஆடுக ஆடுகவே                     (1)<br/>
 	 	<br/>
65	கோளரியின் உருவங் கொண்டு அவுணன் உடலம் <br/>
        குருதி குழம்பி எழ கூர் உகிரால் குடைவாய் <br/>
மீள அவன்மகனை மெய்ம்மை கொளக் கருதி <br/>
        மேலை அமரர்பதி மிக்கு வெகுண்டு வரக் <br/>
காள நன் மேகமவை கல்லொடு கால் பொழியக் <br/>
        கருதி வரை குடையாக் காலிகள் காப்பவனே <br/>
ஆள எனக்கு ஒருகால் ஆடுக செங்கீரை <br/>
        ஆயர்கள் போரேறே ஆடுக ஆடுகவே                     (2)<br/>
 	 	<br/>
66	நம்முடை நாயகனே நான்மறையின் பொருளே <br/>
        நாவியுள் நற்கமல நான்முகனுக்கு ஒருகால் <br/>
தம்மனை ஆனவனே தரணி தலமுழுதும் <br/>
        தாரகையின் உலகும் தடவி அதன் புறமும் <br/>
விம்ம வளர்ந்தவனே வேழமும் ஏழ் விடையும் <br/>
        விரவிய வேலைதனுள் வென்று வருமவனே <br/>
அம்ம எனக்கு ஒருகால் ஆடுக செங்கீரை <br/>
        ஆயர்கள் போரேறே ஆடுக ஆடுகவே                     (3)<br/>
 	 	<br/>
67	வானவர்தாம் மகிழ வன் சகடம் உருள <br/>
        வஞ்ச முலைப்பேயின் நஞ்சம் அது உண்டவனே <br/>
கானக வல் விளவின் காய் உதிரக் கருதிக் <br/>
        கன்று அது கொண்டு எறியும் கருநிற என்கன்றே <br/>
தேனுகனும் முரனும் திண்திறல் வெந்நரகன் <br/>
        என்பவர் தாம் மடியச் செரு அதிரச் செல்லும் <br/>
ஆனை எனக்கு ஒருகால் ஆடுக செங்கீரை <br/>
        ஆயர்கள் போரேறே ஆடுக ஆடுகவே                     (4)<br/>
 	 	<br/>
68	மத்து அளவுந் தயிரும் வார்குழல் நன்மடவார் <br/>
        வைத்தன நெய் களவால் வாரி விழுங்கி ஒருங்கு <br/>
ஒத்த இணைமருதம் உன்னிய வந்தவரை <br/>
        ஊரு கரத்தினொடும் உந்திய வெந்திறலோய் <br/>
முத்தின் இளமுறுவல் முற்ற வருவதன்முன் <br/>
        முன்ன முகத்து அணிஆர் மொய்குழல்கள் அலைய <br/>
அத்த எனக்கு ஒருகால் ஆடுக செங்கீரை <br/>
        ஆயர்கள் போரேறே ஆடுக ஆடுகவே                     (5)<br/>
 	 	<br/>
69	காய மலர்நிறவா கருமுகில் போல் உருவா <br/>
        கானக மா மடுவிற் காளியன் உச்சியிலே <br/>
தூய நடம் பயிலும் சுந்தர என்சிறுவா <br/>
        துங்க மதக்கரியின் கொம்பு பறித்தவனே <br/>
ஆயம் அறிந்து பொருவான் எதிர்வந்த மல்லை <br/>
        அந்தரம் இன்றி அழித்து ஆடிய தாளிணையாய் <br/>
ஆய எனக்கு ஒருகால் ஆடுக செங்கீரை <br/>
        ஆயர்கள் போரேறே ஆடுக ஆடுகவே                     (6)<br/>
 	 	<br/>
70	துப்பு உடை ஆயர்கள் தம் சொல் வழுவாது ஒருகால் <br/>
        தூய கருங்குழல் நற் தோகைமயில் அனைய <br/>
நப்பினைதன் திறமா நல் விடை ஏழ் அவிய <br/>
        நல்ல திறல் உடைய நாதனும் ஆனவனே <br/>
தப்பின பிள்ளைகளைத் தனமிகு சோதிபுகத் <br/>
        தனி ஒரு தேர் கடவித்தாயொடு கூட்டிய என் <br/>
அப்ப எனக்கு ஒருகால் ஆடுக செங்கீரை <br/>
        ஆயர்கள் போரேறே ஆடுக ஆடுகவே                     (7)<br/>
 	 	<br/>
71	உன்னையும் ஒக்கலையிற் கொண்டு தம் இல் மருவி <br/>
        உன்னொடு தங்கள் கருத்து ஆயின செய்து வரும் <br/>
கன்னியரும் மகிழ கண்டவர் கண்குளிர <br/>
        கற்றவர் தெற்றிவர பெற்ற எனக்கு அருளி <br/>
மன்னு குறுங்குடியாய் வெள்ளறையாய் மதில் சூழ் <br/>
        சோலைமலைக்கு அரசே கண்ணபுரத்து அமுதே <br/>
என் அவலம் களைவாய் ஆடுக செங்கீரை <br/>
        ஏழ் உலகும் உடையாய் ஆடுக ஆடுகவே                     (8)<br/>
 	 	<br/>
72	பாலொடு நெய் தயிர் ஒண் சாந்தொடு சண்பகமும் <br/>
        பங்கயம் நல்ல கருப்பூரமும் நாறி வர <br/>
கோல நறும்பவளச் செந்துவர் வாயினிடைக் <br/>
        கோமள வெள்ளிமுளை போல் சில பல் இலக <br/>
நீல நிறத்து அழகார் ஐம்படையின் நடுவே <br/>
        நின் கனிவாய் அமுதம் இற்று முறிந்து விழ <br/>
ஏலும் மறைப்பொருளே ஆடுக செங்கீரை <br/>
        ஏழ் உலகும் உடையாய் ஆடுக ஆடுகவே                     (9)<br/>
 	 	<br/>
73	செங்கமலக் கழலிற் சிற்றிதழ் போல் விரலிற் <br/>
        சேர் திகழ் ஆழிகளும் கிண்கிணியும் அரையிற் <br/>
தங்கிய பொன்வடமும் தாள நன் மாதுளையின் <br/>
        பூவொடு பொன்மணியும் மோதிரமும் கிறியும் <br/>
மங்கல ஐம்படையும் தோள்வளையும் குழையும் <br/>
        மகரமும் வாளிகளும் சுட்டியும் ஒத்து இலக <br/>
எங்கள் குடிக்கு அரசே ஆடுக செங்கீரை <br/>
        ஏழ் உலகும் உடையாய் ஆடுக ஆடுகவே                     (10)<br/>
 	 	<br/>
74	அன்னமும் மின் உருவும் ஆளரியும் குறளும் <br/>
        ஆமையும் ஆனவனே ஆயர்கள் நாயகனே <br/>
என் அவலம் களைவாய் ஆடுக செங்கீரை <br/>
        ஏழ் உலகும் உடையாய் ஆடுக ஆடுக என்று <br/>
அன்னநடை மடவாள் அசோதை உகந்த பரிசு <br/>
        ஆன புகழ்ப் புதுவைப் பட்டன் உரைத்த தமிழ் <br/>
இன்னிசை மாலைகள் இப் பத்தும் வல்லார் உலகில் <br/>
        எண்திசையும் புகழ் மிக்கு இன்பம் அது எய்துவரே              (11)<br/>
----------<br/>
<br/>  
<br/>
சப்பாணிப் பருவம்<br/>
<br/>
75	மாணிக்கக் கிண்கிணி ஆர்ப்ப மருங்கின் மேல் <br/>
ஆணிப் பொன்னாற் செய்த ஆய்பொன் உடை மணி <br/>
பேணி பவளவாய் முத்துஇலங்க பண்டு <br/>
காணி கொண்ட கைகளால் சப்பாணி <br/>
      கருங்குழற் குட்டனே சப்பாணி               (1)<br/>
 	 	<br/>
76	பொன் அரைநாணொடு மாணிக்கக் கிண்கிணி <br/>
தன் அரை ஆட தனிச் சுட்டி தாழ்ந்து ஆட <br/>
என் அரை மேல்நின்று இழிந்து உங்கள் ஆயர்தம் <br/>
மன் அரைமேல் கொட்டாய் சப்பாணி <br/>
      மாயவனே கொட்டாய் சப்பாணி               (2)<br/>
 	 	<br/>
77	பல் மணி முத்து இன்பவளம் பதித்தன்ன <br/>
என் மணிவண்ணன் இலங்கு பொற் தோட்டின் மேல் <br/>
நின் மணிவாய் முத்து இலங்க நின் அம்மைதன் <br/>
அம்மணி மேல் கொட்டாய் சப்பாணி <br/>
      ஆழியங் கையனே சப்பாணி               (3)<br/>
 	 	<br/>
78	தூ நிலாமுற்றத்தே போந்து விளையாட <br/>
வான் நிலா அம்புலீ சந்திரா வா என்று <br/>
நீ நிலா நிற் புகழாநின்ற ஆயர்தம் <br/>
கோ நிலாவ கொட்டாய் சப்பாணி <br/>
      குடந்தைக் கிடந்தானே சப்பாணி               (4)<br/>
 	 	<br/>
79	புட்டியிற் சேறும் புழுதியும் கொண்டுவந்து <br/>
அட்டி அமுக்கி அகம் புக்கு அறியாமே <br/>
சட்டித் தயிரும் தடாவினில் வெண்ணெயும் உண் <br/>
பட்டிக் கன்றே கொட்டாய் சப்பாணி <br/>
      பற்பநாபா கொட்டாய் சப்பாணி              (5)<br/>
 	 	<br/>
80	தாரித்து நூற்றுவர் தந்தை சொற் கொள்ளாது <br/>
போர் உய்த்து வந்து புகுந்தவர் மண் ஆளப் <br/>
பாரித்த மன்னர் படப் பஞ்சவர்க்கு அன்று <br/>
தேர் உய்த்த கைகளால் சப்பாணி <br/>
      தேவகி சிங்கமே சப்பாணி              (6)<br/>
 	 	<br/>
81	பரந்திட்டு நின்ற படுகடல் தன்னை <br/>
இரந்திட்ட கைம்மேல் எறிதிரை மோதக் <br/>
கரந்திட்டு நின்ற கடலைக் கலங்கச் <br/>
சரந் தொட்ட கைகளால் சப்பாணி <br/>
      சார்ங்க விற்கையனே சப்பாணி              (7)<br/>
 	 	<br/>
82	குரக்கு இனத்தாலே குரைகடல் தன்னை <br/>
நெருக்கி அணை கட்டி நீள் நீர் இலங்கை <br/>
அரக்கர் அவிய அடு கணையாலே <br/>
நெருக்கிய கைகளால் சப்பாணி <br/>
      நேமியங் கையனே சப்பாணி               (8)<br/>
 	 	<br/>
83	அளந்து இட்ட தூணை அவன் தட்ட ஆங்கே <br/>
வளர்ந்திட்டு வாள் உகிர்ச் சிங்க உருவாய் <br/>
உளந் தொட்டு இரணியன் ஒண்மார்வு அகலம் <br/>
பிளந்திட்ட கைகளால் சப்பாணி <br/>
      பேய் முலை உண்டானே சப்பாணி              (9)<br/>
 	 	<br/>
84	அடைந்திட்டு அமரர்கள் ஆழ்கடல் தன்னை <br/>
மிடைந்திட்டு மந்தரம் மத்தாக நாட்டி <br/>
வடம் சுற்றி வாசுகி வன்கயிறு ஆகக் <br/>
கடைந்திட்ட கைகளால் சப்பாணி <br/>
      கார்முகில் வண்ணனே சப்பாணி              (10)<br/>
 	 	<br/>
85	ஆட்கொள்ளத் தோன்றிய ஆயர்தம் கோவினை <br/>
நாட்கமழ் பூம்பொழில் வில்லிபுத்தூர்ப் பட்டன் <br/>
வேட்கையால் சொன்ன சப்பாணி ஈரைந்தும் <br/>
வேட்கையினால் சொல்லுவார் வினை போதுமே               (11)<br/>
-----------<br/>
<br/>
தளர்நடைப் பருவம்<br/>
<br/>
86	தொடர் சங்கிலிகை சலார்-பிலார் என்னத் <br/>
      தூங்கு பொன்மணி ஒலிப்பப் <br/>
படு மும்மதப் புனல் சோர வாரணம் <br/>
      பைய நின்று ஊர்வது போல் <br/>
உடன் கூடிக் கிண்கிணி ஆரவாரிப்ப <br/>
      உடை மணி பறை கறங்க <br/>
தடந் தாளிணை கொண்டு சார்ங்கபாணி <br/>
      தளர்நடை நடவானோ               (1)<br/>
 	 	<br/>
87	செக்கரிடை நுனிக்கொம்பிற் தோன்றும் <br/>
      சிறுபிறை முளைப் போல <br/>
நக்க செந் துவர்வாய்த் திண்ணை மீதே <br/>
      நளிர் வெண்பல் முளை இலக <br/>
அக்குவடம் உடுத்து ஆமைத்தாலி <br/>
      பூண்ட அனந்தசயனன் <br/>
தக்க மா மணிவண்ணன் வாசுதேவன் <br/>
      தளர்நடை நடவானோ               (2)<br/>
 	 	<br/>
88	மின்னுக் கொடியும் ஓர் வெண் திங்களும் <br/>
      சூழ் பரிவேடமுமாய்ப் <br/>
பின்னற் துலங்கும் அரசிலையும் <br/>
      பீதகச் சிற்றாடையொடும் <br/>
மின்னிற் பொலிந்த ஓர் கார்முகில் போலக் <br/>
      கழுத்தினிற் காறையொடும் <br/>
தன்னிற் பொலிந்த இருடிகேசன் <br/>
      தளர்நடை நடவானோ               (3)<br/>
 	 	<br/>
89	கன்னற் குடம் திறந்தால் ஒத்து ஊறிக் <br/>
      கணகண சிரித்து உவந்து <br/>
முன் வந்து நின்று முத்தம் தரும் என் <br/>
      முகில்வண்ணன் திருமார்வன் <br/>
தன்னைப் பெற்றேற்குத் தன்வாய் அமுதம் <br/>
      தந்து என்னைத் தளிர்ப்பிக்கின்றான் <br/>
தன் எற்று மாற்றலர் தலைகள் மீதே <br/>
      தளர்நடை நடவானோ               (4)<br/>
 	 	<br/>
90	முன் நல் ஓர் வெள்ளிப் பெருமலைக் குட்டன் <br/>
      மொடுமொடு விரைந்து ஓடப் <br/>
பின்னைத் தொடர்ந்தது ஓர் கருமலைக் குட்டன் <br/>
      பெயர்ந்து அடியிடுவது போல் <br/>
பன்னி உலகம் பரவி ஓவாப் புகழ்ப் <br/>
      பலதேவன் என்னும் <br/>
தன் நம்பி ஓடப் பின் கூடச் செல்வான் <br/>
      தளர்நடை நடவானோ               (5)<br/>
 	 	<br/>
91	ஒரு காலிற் சங்கு ஒரு காலிற் சக்கரம் <br/>
      உள்ளடி பொறித்து அமைந்த <br/>
இரு காலுங் கொண்டு அங்கு அங்கு எழுதினாற்போல் <br/>
      இலச்சினை பட நடந்து <br/>
பெருகாநின்ற இன்ப-வெள்ளத்தின்மேல் <br/>
      பின்னையும் பெய்து பெய்து <br/>
தரு கார்க் கடல்வண்ணன் காமர் தாதை <br/>
      தளர்நடை நடவானோ               (6)<br/>
 	 	<br/>
92	படர் பங்கைய மலர்வாய் நெகிழப் <br/>
      பனி படு சிறுதுளி போல் <br/>
இடங் கொண்ட செவ்வாய் ஊறி ஊறி <br/>
      இற்று இற்று வீழநின்று <br/>
கடுஞ் சேக் கழுத்தின் மணிக்குரல் போல் <br/>
      உடை மணி கணகணென <br/>
தடந் தாளிணை கொண்டு சாரங்கபாணி <br/>
      தளர்நடை நடவானோ               (7)<br/>
 	 	<br/>
93	பக்கம் கருஞ் சிறுப்பாறை மீதே <br/>
      அருவிகள் பகர்ந்தனைய <br/>
அக்குவடம் இழிந்து ஏறித் தாழ <br/>
      அணி அல்குல் புடை பெயர <br/>
மக்கள் உலகினிற் பெய்து அறியா <br/>
      மணிக் குழவி உருவின் <br/>
தக்க மா மணிவண்ணன் வாசுதேவன் <br/>
      தளர்நடை நடவானோ               (8)<br/>
 	 	<br/>
94	வெண் புழுதி மேற் பெய்துகொண்டு அளைந்தது ஓர் <br/>
      வேழத்தின் கருங்கன்று போல் <br/>
தெண் புழுதியாடி திரிவிக்கிரமன் <br/>
      சிறு புகர்பட வியர்த்து <br/>
ஒண் போது அலர்கமலச் சிறுக்கால் உறைத்து <br/>
      ஒன்றும் நோவாமே <br/>
தண் போது கொண்ட தவிசின் மீதே <br/>
      தளர்நடை நடவானோ               (9)<br/>
 	 	<br/>
95	திரை நீர்ச் சந்திர மண்டலம் போலச் <br/>
      செங்கண்மால் கேசவன் தன் <br/>
திரு நீர் முகத்துத் துலங்கு சுட்டி <br/>
      திகழ்ந்து எங்கும் புடைபெயர <br/>
பெரு நீர்த் திரை எழு கங்கையிலும் <br/>
      பெரியதோர் தீர்த்த பலம் <br/>
தரு நீர்ச் சிறுச்சண்ணம் துள்ளம் சோரத் <br/>
      தளர்நடை நடவானோ               (10)<br/>
 	 	<br/>
96	ஆயர் குலத்தினில் வந்து தோன்றிய <br/>
      அஞ்சனவண்ணன் தன்னைத் <br/>
தாயர் மகிழ ஒன்னார் தளரத் <br/>
      தளர்நடை நடந்ததனை <br/>
வேயர் புகழ் விட்டுசித்தன் சீரால் <br/>
      விரித்தன உரைக்கவல்லார் <br/>
மாயன் மணிவண்ணன் தாள் பணியும் <br/>
      மக்களைப் பெறுவர்களே               (11)<br/>
-------------<br/>
<br/>
அச்சோப் பருவம்<br/>
<br/>
97	பொன் இயல் கிண்கிணி சுட்டி புறங் கட்டித் <br/>
தன் இயல் ஓசை சலன்-சலன் என்றிட <br/>
மின் இயல் மேகம் விரைந்து எதிர் வந்தாற்போல் <br/>
என் இடைக்கு ஓட்டரா அச்சோ அச்சோ <br/>
      எம்பெருமான் வாராய் அச்சோ அச்சோ              (1)<br/>
 	 	<br/>
98	செங்கமலப் பூவிற் தேன் உண்ணும் வண்டே போல் <br/>
பங்கிகள் வந்து உன் பவளவாய் மொய்ப்ப <br/>
சங்கு வில் வாள் தண்டு சக்கரம் ஏந்திய <br/>
அங்கைகளாலே வந்து அச்சோ அச்சோ <br/>
      ஆரத் தழுவாய் வந்து அச்சோ அச்சோ   (2)<br/>
 	 	<br/>
99	பஞ்சவர் தூதனாய்ப் பாரதம் கைசெய்து <br/>
நஞ்சு உமிழ் நாகம் கிடந்த நற் பொய்கை புக்கு <br/>
அஞ்சப் பணத்தின்மேல் பாய்ந்திட்டு அருள்செய்த <br/>
அஞ்சனவண்ணனே அச்சோ அச்சோ <br/>
      ஆயர் பெருமானே அச்சோ அச்சோ   (3)<br/>
 	 	<br/>
100	நாறிய சாந்தம் நமக்கு இறை நல்கு என்னத் <br/>
தேறி அவளும் திருவுடம்பிற் பூச <br/>
ஊறிய கூனினை உள்ளே ஒடுங்க அன்று <br/>
ஏற உருவினாய் அச்சோ அச்சோ <br/>
      எம்பெருமான் வாராய் அச்சோ அச்சோ              (4)<br/>
 	 	<br/>
101	கழல் மன்னர் சூழக் கதிர் போல் விளங்கி <br/>
எழலுற்று மீண்டே இருந்து உன்னை நோக்கும் <br/>
சுழலை பெரிது உடைத் துச்சோதனனை <br/>
அழல விழித்தானே அச்சோ அச்சோ <br/>
      ஆழி அங் கையனே அச்சோ அச்சோ              (5)<br/>
 	 	<br/>
102	போர் ஒக்கப் பண்ணி இப் பூமிப்பொறை தீர்ப்பான் <br/>
தேர் ஒக்க ஊர்ந்தாய் செழுந்தார் விசயற்காய் <br/>
கார் ஒக்கு மேனிக் கரும் பெருங் கண்ணனே <br/>
ஆரத் தழுவாய் வந்து அச்சோ அச்சோ <br/>
      ஆயர்கள் போரேறே அச்சோ அச்சோ   (6)<br/>
 	 	<br/>
103	மிக்க பெரும்புகழ் மாவலி வேள்வியிற் <br/>
தக்கது இது அன்று என்று தானம் விலக்கிய <br/>
சுக்கிரன் கண்ணைத் துரும்பாற் கிளறிய <br/>
சக்கரக் கையனே அச்சோ அச்சோ <br/>
      சங்கம் இடத்தானே அச்சோ அச்சோ   (7)<br/>
 	 	<br/>
104	என் இது மாயம்? என் அப்பன் அறிந்திலன் <br/>
முன்னைய வண்ணமே கொண்டு அளவாய் என்ன <br/>
மன்னு நமுசியை வானிற் சுழற்றிய <br/>
மின்னு முடியனே அச்சோ அச்சோ <br/>
      வேங்கடவாணனே அச்சோ அச்சோ              (8)<br/>
 	 	<br/>
105	கண்ட கடலும் மலையும் உலகு ஏழும் <br/>
முண்டத்துக்கு ஆற்றா முகில்வண்ணா ஓ என்று <br/>
இண்டைச் சடைமுடி ஈசன் இரக்கொள்ள <br/>
மண்டை நிறைத்தானே அச்சோ அச்சோ <br/>
      மார்வில் மறுவனே அச்சோ அச்சோ   (9)<br/>
 	 	<br/>
106	துன்னிய பேரிருள் சூழ்ந்து உலகை மூட <br/>
மன்னிய நான்மறை முற்றும் மறைந்திடப் <br/>
பின் இவ் உலகினில் பேரிருள் நீங்க அன்று <br/>
அன்னமது ஆனானே அச்சோ அச்சோ <br/>
      அருமறை தந்தானே அச்சோ அச்சோ              (10)<br/>
 	 	<br/>
107	நச்சுவார் முன் நிற்கும் நாராயணன் தன்னை <br/>
அச்சோ வருக என்று ஆய்ச்சி உரைத்தன <br/>
மச்சு அணி மாடப் புதுவைக்கோன் பட்டன் சொல் <br/>
நிச்சலும் பாடுவார் நீள் விசும்பு ஆள்வரே               (11)<br/>
--------<br/>
<br/>
புறம் புல்கல்<br/>
<br/>
108	வட்டு நடுவே வளர்கின்ற மாணிக்க- <br/>
மொட்டு நுனையில் முளைக்கின்ற முத்தே போல் <br/>
சொட்டுச் சொட்டு என்னத் துளிக்கத் துளிக்க என் <br/>
குட்டன் வந்து என்னைப் புறம்புல்குவான் <br/>
      கோவிந்தன் என்னைப் புறம்புல்குவான்              (1)<br/>
 	 	<br/>
109	கிண்கிணி கட்டிக் கிறி கட்டிக் கையினிற் <br/>
கங்கணம் இட்டுக் கழுத்திற் தொடர் கட்டித் <br/>
தன் கணத்தாலே சதிரா நடந்து வந்து <br/>
என் கண்ணன் என்னைப் புறம்புல்குவான் <br/>
      எம்பிரான் என்னைப் புறம்புல்குவான்              (2)<br/>
 	 	<br/>
110	கத்தக் கதித்துக் கிடந்த பெருஞ்செல்வம் <br/>
ஒத்துப் பொருந்திக்கொண்டு உண்ணாது மண் ஆள்வான் <br/>
கொத்துத் தலைவன் குடிகெடத் தோன்றிய <br/>
அத்தன் வந்து என்னைப் புறம்புல்குவான் <br/>
      ஆயர்கள் ஏறு என் புறம்புல்குவான்   (3)<br/>
 	 	<br/>
111	நாந்தகம் ஏந்திய நம்பி சரண் என்று <br/>
தாழ்ந்த தனஞ்சயற்கு ஆகி தரணியில் <br/>
வேந்தர்கள் உட்க விசயன் மணித் திண்தேர் <br/>
ஊர்ந்தவன் என்னைப் புறம்புல்குவான் <br/>
      உம்பர்கோன் என்னைப் புறம்புல்குவான்   (4)<br/>
 	 	<br/>
112	வெண்கலப் பத்திரம் கட்டி விளையாடிக் <br/>
கண் பல பெய்த கருந்தழைக் காவின் கீழ்ப் <br/>
பண் பல பாடிப் பல்லாண்டு இசைப்ப பண்டு <br/>
மண் பல கொண்டான் புறம்புல்குவான் <br/>
      வாமனன் என்னைப் புறம்புல்குவான்   (5)<br/>
 	 	<br/>
113	சத்திரம் ஏந்தித் தனி ஒரு மாணியாய் <br/>
உத்தர வேதியில் நின்ற ஒருவனைக் <br/>
கத்திரியர் காணக் காணி முற்றும் கொண்ட <br/>
பத்திராகாரன் புறம்புல்குவான் <br/>
      பார் அளந்தான் என் புறம்புல்குவான்   (6)<br/>
 	 	<br/>
114	பொத்த உரலைக் கவிழ்த்து அதன்மேல் ஏறி <br/>
தித்தித்த பாலும் தடாவினில் வெண்ணெயும் <br/>
மெத்தத் திருவயிறு ஆர விழுங்கிய <br/>
அத்தன் வந்து என்னைப் புறம்புல்குவான் <br/>
      ஆழியான் என்னைப் புறம்புல்குவான்   (7)<br/>
 	 	<br/>
115	மூத்தவை காண முது மணற்குன்று ஏறிக் <br/>
கூத்து உவந்து ஆடிக் குழலால் இசை பாடி <br/>
வாய்த்த மறையோர் வணங்க இமையவர் <br/>
ஏத்த வந்து என்னைப் புறம்புல்குவான் <br/>
      எம்பிரான் என்னைப் புறம்புல்குவான்   (8)<br/>
 	 	<br/>
116	கற்பகக் காவு கருதிய காதலிக்கு <br/>
இப்பொழுது ஈவன் என்று இந்திரன் காவினில்  <br/>
நிற்பன செய்து நிலாத் திகழ் முற்றத்துள் <br/>
உய்த்தவன் என்னைப் புறம்புல்குவான் <br/>
      உம்பர்கோன் என்னைப் புறம்புல்குவான்   (9)<br/>
 	 	<br/>
117	ஆய்ச்சி அன்று ஆழிப் பிரான் புறம்புல்கிய <br/>
வேய்த் தடந்தோளி சொல் விட்டுசித்தன் மகிழ்ந்து <br/>
ஈத்த தமிழ் இவை ஈரைந்தும் வல்லவர் <br/>
வாய்த்த நன்மக்களைப் பெற்று மகிழ்வரே               (10)<br/>
-------<br/>
<br/>
<br/>
கண்ணன் அப்பூச்சி காட்டுதல்<br/>
<br/>
118	மெச்சு ஊது சங்கம் இடத்தான் நல் வேய் ஊதி <br/>
பொய்ச் சூதிற் தோற்ற பொறை உடை மன்னர்க்காய் <br/>
பத்து ஊர் பெறாது அன்று பாரதம் கைசெய்த <br/>
அத் தூதன் அப்பூச்சி காட்டுகின்றான் <br/>
      அம்மனே அப்பூச்சி காட்டுகின்றான்              (1)<br/>
 	 	<br/>
119	மலை புரை தோள் மன்னவரும் மாரதரும் மற்றும் <br/>
பலர் குலைய நூற்றுவரும் பட்டழிய பார்த்தன் <br/>
சிலை வளையத் திண்தேர்மேல் முன்நின்ற செங்கண் <br/>
அலவலை வந்து அப்பூச்சி காட்டுகின்றான் <br/>
      அம்மனே அப்பூச்சி காட்டுகின்றான்              (2)<br/>
 	 	<br/>
120	காயும் நீர் புக்குக் கடம்பு ஏறி காளியன் <br/>
தீய பணத்திற் சிலம்பு ஆர்க்கப் பாய்ந்து ஆடி <br/>
வேயின் குழல் ஊதி வித்தகனாய் நின்ற <br/>
ஆயன் வந்து அப்பூச்சி காட்டுகின்றான் <br/>
      அம்மனே அப்பூச்சி காட்டுகின்றான்   (3)<br/>
 	 	<br/>
121	இருட்டிற் பிறந்து போய் ஏழை வல் ஆயர் <br/>
மருட்டைத் தவிர்ப்பித்து வன் கஞ்சன் மாளப் <br/>
புரட்டி அந்நாள் எங்கள் பூம்பட்டுக் கொண்ட <br/>
அரட்டன் வந்து அப்பூச்சி காட்டுகின்றான் <br/>
      அம்மனே அப்பூச்சி காட்டுகின்றான்              (4)<br/>
 	 	<br/>
122	சேப் பூண்ட சாடு சிதறித் திருடி நெய்க்கு <br/>
ஆப்பூண்டு நந்தன் மனைவி கடை தாம்பால் <br/>
சோப்பூண்டு துள்ளித் துடிக்கத் துடிக்க அன்று <br/>
ஆப்பூண்டான் அப்பூச்சி காட்டுகின்றான் <br/>
      அம்மனே அப்பூச்சி காட்டுகின்றான்              (5)<br/>
 	 	<br/>
123	செப்பு இள மென்முலைத் தேவகி நங்கைக்குச் <br/>
சொப்படத் தோன்றி தொறுப்பாடியோம் வைத்த <br/>
துப்பமும் பாலும் தயிரும் விழுங்கிய <br/>
அப்பன் வந்து அப்பூச்சி காட்டுகின்றான் <br/>
      அம்மனே அப்பூச்சி காட்டுகின்றான்   (6)<br/>
 	 	<br/>
124	தத்துக் கொண்டாள் கொலோ? தானே பெற்றாள் கொலோ? <br/>
சித்தம் அனையாள் அசோதை இளஞ்சிங்கம் <br/>
கொத்து ஆர் கருங்குழற் கோபால கோளரி <br/>
அத்தன் வந்து அப்பூச்சி காட்டுகின்றான் <br/>
      அம்மனே அப்பூச்சி காட்டுகின்றான்   (7)<br/>
 	 	<br/>
125	கொங்கை வன் கூனிசொற் கொண்டு குவலயத் <br/>
துங்கக் கரியும் பரியும் இராச்சியமும் <br/>
எங்கும் பரதற்கு அருளி வன்கான் அடை <br/>
அங் கண்ணன் அப்பூச்சி காட்டுகின்றான் <br/>
      அம்மனே அப்பூச்சி காட்டுகின்றான்              (8)<br/>
 	 	<br/>
126	பதக முதலைவாய்ப் பட்ட களிறு <br/>
கதறிக் கைகூப்பி என் கண்ணா கண்ணா என்ன <br/>
உதவப் புள் ஊர்ந்து அங்கு உறுதுயர் தீர்த்த <br/>
அதகன் வந்து அப்பூச்சி காட்டுகின்றான் <br/>
      அம்மனே அப்பூச்சி காட்டுகின்றான்   (9)<br/>
 	 	<br/>
127	வல்லாள் இலங்கை மலங்கச் சரந் துரந்த <br/>
வில்லாளனை விட்டுசித்தன் விரித்த <br/>
சொல் ஆர்ந்த அப்பூச்சிப் பாடல் இவை பத்தும் <br/>
வல்லார் போய் வைகுந்தம் மன்னி இருப்பரே               (10)<br/>
-----------<br/>
<br/>
தாய்ப்பால் உண்ண அழைத்தல்<br/>
<br/>
128	அரவு அணையாய் ஆயர் ஏறே <br/>
      அம்மம் உண்ணத் துயிலெழாயே <br/>
இரவும் உண்ணாது உறங்கி நீ போய் <br/>
      இன்றும் உச்சி கொண்டதாலோ <br/>
வரவுங் காணேன்;வயிறு அசைந்தாய் <br/>
      வன முலைகள் சோர்ந்து பாயத் <br/>
திரு உடைய வாய்மடுத்துத் <br/>
      திளைத்து உதைத்துப் பருகிடாயே               (1)<br/>
 	 	<br/>
129	வைத்த நெய்யும் காய்ந்த பாலும் <br/>
      வடி தயிரும் நறு வெண்ணெயும் <br/>
இத்தனையும் பெற்றறியேன் <br/>
      எம்பிரான் நீ பிறந்த பின்னை <br/>
எத்தனையும் செய்யப் பெற்றாய்; <br/>
      ஏதும் செய்யேன் கதம் படாதே <br/>
முத்து அனைய முறுவல் செய்து <br/>
      மூக்கு உறிஞ்சி முலை உணாயே               (2)<br/>
 	 	<br/>
130	தந்தம் மக்கள் அழுது சென்றால் <br/>
      தாய்மார் ஆவார் தரிக்ககில்லார் <br/>
வந்து நின்மேற் பூசல் செய்ய <br/>
      வாழ வல்ல வாசுதேவா <br/>
உந்தையார் உன்திறத்தர் அல்லர் <br/>
      உன்னை நான் ஒன்று உரப்பமாட்டேன் <br/>
நந்தகோபன் அணி சிறுவா <br/>
      நான் சுரந்த முலை உணாயே               (3)<br/>
 	 	<br/>
131	கஞ்சன்தன்னால் புணர்க்கப்பட்ட <br/>
      கள்ளச் சகடு கலக்கு அழிய <br/>
பஞ்சி அன்ன மெல்லடியால் <br/>
      பாய்ந்த போது நொந்திடும் என்று <br/>
அஞ்சினேன் காண் அமரர் கோவே <br/>
      ஆயர் கூட்டத்து அளவன்றாலோ <br/>
கஞ்சனை உன் வஞ்சனையால் <br/>
      வலைப்படுத்தாய் முலை உணாயே               (4)<br/>
 	 	<br/>
132	தீய புந்திக் கஞ்சன் உன்மேல் <br/>
      சினம் உடையன் சோர்வு பார்த்து <br/>
மாயந்தன்னால் வலைப்படுக்கில் <br/>
      வாழகில்லேன் வாசுதேவா <br/>
தாயர் வாய்ச்சொல் கருமம் கண்டாய் <br/>
      சாற்றிச் சொன்னேன் போகவேண்டா <br/>
ஆயர் பாடிக்கு அணிவிளக்கே <br/>
      அமர்ந்து வந்து என் முலை உணாயே               (5)<br/>
 	 	<br/>
133	மின் அனைய நுண் இடையார் <br/>
      விரி குழல்மேல் நுழைந்த வண்டு <br/>
இன் இசைக்கும் வில்லிபுத்தூர் <br/>
      இனிது அமர்ந்தாய் உன்னைக் கண்டார் <br/>
என்ன நோன்பு நோற்றாள் கொலோ <br/>
      இவனைப் பெற்ற வயிறு உடையாள் <br/>
என்னும் வார்த்தை எய்துவித்த <br/>
      இருடிகேசா முலை உணாயே               (6)<br/>
 	 	<br/>
134	பெண்டிர் வாழ்வார் நின் ஒப்பாரைப் <br/>
      பெறுதும் என்னும் ஆசையாலே <br/>
கண்டவர்கள் போக்கு ஒழிந்தார் <br/>
      கண்ணிணையால் கலக்க நோக்கி <br/>
வண்டு உலாம் பூங்குழலினார் உன் <br/>
      வாயமுதம் உண்ண வேண்டிக் <br/>
கொண்டு போவான் வந்து நின்றார் <br/>
      கோவிந்தா நீ முலை உணாயே              (7)<br/>
 	 	<br/>
135	இரு மலை போல் எதிர்ந்த மல்லர் <br/>
      இருவர் அங்கம் எரிசெய்தாய் உன் <br/>
திரு மலிந்து திகழு மார்வு <br/>
      தேக்க வந்து என் அல்குல் ஏறி <br/>
ஒரு முலையை வாய்மடுத்து <br/>
      ஒரு முலையை நெருடிக்கொண்டு <br/>
இரு முலையும் முறை முறையாய் <br/>
      ஏங்கி ஏங்கி இருந்து உணாயே               (8)<br/>
 	 	<br/>
136	அங் கமலப் போதகத்தில் <br/>
      அணி கொள் முத்தம் சிந்தினாற்போல் <br/>
செங் கமல முகம் வியர்ப்ப <br/>
      தீமை செய்து இம் முற்றத்தூடே <br/>
அங்கம் எல்லாம் புழுதியாக <br/>
      அளைய வேண்டா அம்ம விம்ம <br/>
அங்கு அமரர்க்கு அமுது அளித்த <br/>
      அமரர் கோவே முலை உணாயே              (9)<br/>
 	 	<br/>
137	ஓட ஓடக் கிண்கிணிகள் <br/>
      ஒலிக்கும் ஓசைப் பாணியாலே <br/>
பாடிப் பாடி வருகின்றாயைப் <br/>
      பற்பநாபன் என்று இருந்தேன் <br/>
ஆடி ஆடி அசைந்து அசைந்திட்டு <br/>
      அதனுக்கு ஏற்ற கூத்தை ஆடி <br/>
ஓடி ஒடிப் போய்விடாதே <br/>
      உத்தமா நீ முலை உணாயே               (10)<br/>
 	 	<br/>
138	வார் அணிந்த கொங்கை ஆய்ச்சி <br/>
      மாதவா உண் என்ற மாற்றம் <br/>
நீர் அணிந்த குவளை வாசம் <br/>
      நிகழ நாறும் வில்லிபுத்தூர்ப் <br/>
பார் அணிந்த தொல் புகழான் <br/>
      பட்டர்பிரான் பாடல் வல்லார் <br/>
சீர் அணிந்த செங்கண்மால் மேல் <br/>
      சென்ற சிந்தை பெறுவர் தாமே              (11)<br/>
-----------<br/>
<br/>
காது குத்தல்<br/>
<br/>
139	போய்ப்பாடு உடைய நின் தந்தையும் தாழ்த்தான் <br/>
      பொரு திறற் கஞ்சன் கடியன் <br/>
காப்பாரும் இல்லை கடல்வண்ணா உன்னை <br/>
      தனியே போய் எங்கும் திரிதி <br/>
பேய்ப்பால் முலை உண்ட பித்தனே கேசவ <br/>
      நம்பீ உன்னைக் காது குத்த <br/>
ஆய்ப் பாலர் பெண்டுகள் எல்லாரும் வந்தார் <br/>
      அடைக்காய் திருத்தி நான் வைத்தேன்              (1)<br/>
 	 	<br/>
140	வண்ணப் பவளம் மருங்கினிற் சாத்தி <br/>
      மலர்ப்பாதக் கிண்கிணி ஆர்ப்ப <br/>
நண்ணித் தொழும் அவர் சிந்தை பிரியாத <br/>
      நாராயணா இங்கே வாராய் <br/>
எண்ணற்கு அரிய பிரானே திரியை <br/>
      எரியாமே காதுக்கு இடுவன் <br/>
கண்ணுக்கு நன்றும் அழகும் உடைய <br/>
      கனகக் கடிப்பும் இவையாம்               (2)<br/>
 	 	<br/>
141	வையம் எல்லாம் பெறும் வார்கடல் வாழும் <br/>
      மகரக்குழை கொண்டுவைத்தேன் <br/>
வெய்யவே காதில் திரியை இடுவன் நீ <br/>
      வேண்டிய தெல்லாம் தருவன் <br/>
உய்ய இவ் ஆயர் குலத்தினில் தோன்றிய <br/>
      ஒண்சுடர் ஆயர்கொழுந்தே <br/>
மையன்மை செய்து இள ஆய்ச்சியர் உள்ளத்து <br/>
      மாதவனே இங்கே வாராய்              (3)<br/>
 	 	<br/>
142	வணம் நன்று உடைய வயிரக் கடிப்பு இட்டு <br/>
      வார்காது தாழப் பெருக்கிக் <br/>
குணம் நன்று உடையர் இக் கோபால பிள்ளைகள் <br/>
      கோவிந்தா நீ சொல்லுக் கொள்ளாய் <br/>
இணை நன்று அழகிய இக் கடிப்பு இட்டால் <br/>
      இனிய பலாப்பழம் தந்து <br/>
சுணம் நன்று அணி முலை உண்ணத் தருவன் நான் <br/>
      சோத்தம் பிரான் இங்கே வாராய்              (4)<br/>
 	 	<br/>
143	சோத்தம் பிரான் என்று இரந்தாலும் கொள்ளாய் <br/>
      சுரிகுழலாரொடு நீ போய்க் <br/>
கோத்துக் குரவை பிணைந்து இங்கு வந்தால் <br/>
      குணங்கொண்டு இடுவனோ? நம்பீ <br/>
பேர்த்தும் பெரியன அப்பம் தருவன் <br/>
      பிரானே திரியிட ஒட்டில் <br/>
வேய்த் தடந்தோளார் விரும்பும் கருங்குழல் <br/>
      விட்டுவே நீ இங்கே வாராய்               (5)<br/>
 	 	<br/>
144	விண்ணெல்லாம் கேட்க அழுதிட்டாய் உன்வாயில் <br/>
      விரும்பி அதனை நான் நோக்கி <br/>
மண்ணெல்லாம் கண்டு என் மனத்துள்ளே அஞ்சி <br/>
      மதுசூதனே என்று இருந்தேன் <br/>
புண் ஏதும் இல்லை உன்காது மறியும் <br/>
      பொறுத்து இறைப் போது இரு நம்பீ <br/>
கண்ணா என் கார்முகிலே கடல்வண்ணா <br/>
      காவலனே முலை உணாயே               (6)<br/>
 	 	<br/>
145	முலை ஏதும் வேண்டேன் என்று ஓடி நின்காதிற் <br/>
      கடிப்பைப் பறித்து எறிந்திட்டு <br/>
மலையை எடுத்து மகிழ்ந்து கல்-மாரி <br/>
      காத்துப் பசுநிரை மேய்த்தாய் <br/>
சிலை ஒன்று இறுத்தாய் திரிவிக்கிரமா <br/>
      திரு ஆயர்பாடிப் பிரானே <br/>
தலை நிலாப் போதே உன்காதைப் பெருக்காதே <br/>
      விட்டிட்டேன் குற்றமே அன்றே?   (7)<br/>
 	 	<br/>
146	என் குற்றமே என்று சொல்லவும் வேண்டா காண் <br/>
      என்னை நான் மண் உண்டேனாக <br/>
அன்புற்று நோக்கி அடித்தும் பிடித்தும் <br/>
      அனைவர்க்கும் காட்டிற்றிலையே? <br/>
வன் புற்று அரவின் பகைக் கொடி வாமன <br/>
      நம்பீ உன்காதுகள் தூரும் <br/>
துன்புற்றன எல்லாம் தீர்ப்பாய் பிரானே <br/>
      திரியிட்டுச் சொல்லுகேன் மெய்யே               (8)<br/>
 	 	<br/>
147	மெய் என்று சொல்லுவார் சொல்லைக் கருதித் <br/>
      தொடுப்புண்டாய் வெண்ணெயை என்று <br/>
கையைப் பிடித்துக் கரை உரலோடு என்னைக் <br/>
      காணவே கட்டிற்றிலையே? <br/>
செய்தன சொல்லிச் சிரித்து அங்கு இருக்கில் <br/>
      சிரீதரா உன்காது தூரும் <br/>
கையிற் திரியை இடுகிடாய் இந்நின்ற <br/>
      காரிகையார் சிரியாமே               (9)<br/>
 	 	<br/>
148	காரிகையார்க்கும் உனக்கும் இழுக்கு உற்று என் <br/>
      காதுகள் வீங்கி எரியில்? <br/>
தாரியா தாகில் தலை நொந்திடும் என்று <br/>
      விட்டிட்டேன் குற்றமே அன்றே? <br/>
சேரியிற் பிள்ளைகள் எல்லாரும் காது <br/>
      பெருக்கித் திரியவும் காண்டி <br/>
ஏர் விடை செற்று இளங்கன்று எறிந்திட்ட <br/>
      இருடிகேசா என்தன் கண்ணே &lt;10&gt;<br/>
 	 	<br/>
149	கண்ணைக் குளிரக் கலந்து எங்கும் நோக்கிக் <br/>
      கடிகமழ் பூங்குழலார்கள் <br/>
எண்ணத்துள் என்றும் இருந்து தித்திக்கும் <br/>
      பெருமானே எங்கள் அமுதே <br/>
உண்ணக் கனிகள் தருவன் கடிப்பு ஒன்றும் <br/>
      நோவாமே காதுக்கு இடுவன் <br/>
பண்ணைக் கிழியச் சகடம் உதைத்திட்ட <br/>
      பற்பநாபா இங்கே வாராய்               (11)<br/>
 	 	<br/>
150	வா என்று சொல்லி என்கையைப் பிடித்து <br/>
      வலியவே காதிற் கடிப்பை <br/>
நோவத் திரிக்கில் உனக்கு இங்கு இழுக்குற்று என்? <br/>
      காதுகள் நொந்திடும் கில்லேன் <br/>
நாவற் பழம் கொண்டுவைத்தேன் இவை காணாய் <br/>
      நம்பீ முன் வஞ்ச மகளைச் <br/>
சாவப் பால் உண்டு சகடு இறப் பாய்ந்திட்ட <br/>
      தாமோதரா இங்கே வாராய்               (12)<br/>
 	 	<br/>
151	வார் காது தாழப் பெருக்கி அமைத்து <br/>
      மகரக்குழை இட வேண்டிச் <br/>
சீரால் அசோதை திருமாலைச் சொன்ன சொல் <br/>
      சிந்தையுள் நின்று திகழப் <br/>
பார் ஆர் தொல் புகழான் புதுவை மன்னன் <br/>
      பன்னிரு நாமத்தால் சொன்ன <br/>
ஆராத அந்தாதிப் பன்னிரண்டும் வல்லார் <br/>
      அச்சுதனுக்கு அடியாரே               (13)<br/>
------------- <br/>
<br/>
நீராட்டம்<br/>
<br/>
152	வெண்ணெய் அளைந்த குணுங்கும் <br/>
      விளையாடு புழுதியும் கொண்டு <br/>
திண்ணென இவ் இரா உன்னைத் <br/>
      தேய்த்துக் கிடக்க நான் ஒட்டேன் <br/>
எண்ணெய் புளிப்பழம் கொண்டு இங்கு <br/>
      எத்தனை போதும் இருந்தேன் <br/>
நண்ணல் அரிய பிரானே <br/>
      நாரணா நீராட வாராய்               (1)<br/>
 	 	<br/>
153	கன்றுகள் ஓடச் செவியிற் <br/>
      கட்டெறும்பு பிடித்து இட்டால் <br/>
தென்றிக் கெடும் ஆகில் வெண்ணெய் <br/>
      திரட்டி விழுங்குமா காண்பன் <br/>
நின்ற மராமரம் சாய்த்தாய் <br/>
      நீ பிறந்த திருவோணம் <br/>
இன்று நீ நீராட வேண்டும் <br/>
      எம்பிரான் ஓடாதே வாராய்               (2)<br/>
 	 	<br/>
154	பேய்ச்சி முலை உண்ணக் கண்டு <br/>
      பின்னையும் நில்லாது என்நெஞ்சம் <br/>
ஆய்ச்சியர் எல்லாரும் கூடி <br/>
      அழைக்கவும் நான் முலை தந்தேன் <br/>
காய்ச்சின நீரொடு நெல்லி <br/>
      கடாரத்திற் பூரித்து வைத்தேன் <br/>
வாய்த்த புகழ் மணிவண்ணா <br/>
      மஞ்சனம் ஆட நீ வாராய்               (3)<br/>
 	 	<br/>
155	கஞ்சன் புணர்ப்பினில் வந்த <br/>
      கடிய சகடம் உதைத்து <br/>
வஞ்சகப் பேய்மகள் துஞ்ச <br/>
      வாய் முலை வைத்த பிரானே <br/>
மஞ்சளும் செங்கழுநீரின் <br/>
      வாசிகையும் நறுஞ்சாந்தும் <br/>
அஞ்சனமும் கொண்டு வைத்தேன் <br/>
      அழகனே நீராட வாராய்               (4)<br/>
 	 	<br/>
156	அப்பம் கலந்த சிற்றுண்டி <br/>
      அக்காரம் பாலிற் கலந்து <br/>
சொப்பட நான் சுட்டு வைத்தேன் <br/>
      தின்னல் உறுதியேல் நம்பி <br/>
செப்பு இள மென்முலையார்கள் <br/>
      சிறுபுறம் பேசிச் சிரிப்பர் <br/>
சொப்பட நீராட வேண்டும் <br/>
      சோத்தம் பிரான் இங்கே வாராய்              (5)<br/>
 	 	<br/>
157	எண்ணெய்க் குடத்தை உருட்டி <br/>
      இளம்பிள்ளை கிள்ளி எழுப்பிக் <br/>
கண்ணைப் புரட்டி விழித்துக் <br/>
      கழகண்டு செய்யும் பிரானே <br/>
உண்ணக் கனிகள் தருவன் <br/>
      ஒலிகடல் ஓதநீர் போலே <br/>
வண்ணம் அழகிய நம்பீ <br/>
      மஞ்சனம் ஆட நீ வாராய்               (6)<br/>
 	 	<br/>
158	கறந்த நற்பாலும் தயிரும் <br/>
      கடைந்து உறிமேல் வைத்த வெண்ணெய் <br/>
பிறந்ததுவே முதலாகப் <br/>
      பெற்றறியேன் எம்பிரானே <br/>
சிறந்த நற்றாய் அலர் தூற்றும் <br/>
      என்பதனால் பிறர் முன்னே <br/>
மறந்தும் உரையாட மாட்டேன் <br/>
      மஞ்சனம் ஆட நீ வாராய்               (7)<br/>
 	 	<br/>
159	கன்றினை வால் ஓலை கட்டி <br/>
      கனிகள் உதிர எறிந்து <br/>
பின் தொடர்ந்து ஓடி ஓர் பாம்பைப் <br/>
      பிடித்துக்கொண்டு ஆட்டினாய் போலும் <br/>
நின்திறத்தேன் அல்லேன் நம்பீ <br/>
      நீ பிறந்த திரு நன்னாள் <br/>
நன்று நீ நீராட வேண்டும் <br/>
      நாரணா ஓடாதே வாராய்               (8)<br/>
 	 	<br/>
160	பூணித் தொழுவினிற் புக்குப் <br/>
      புழுதி அளைந்த பொன்-மேனி <br/>
காணப் பெரிதும் உகப்பன் <br/>
      ஆகிலும் கண்டார் பழிப்பர் <br/>
நாண் இத்தனையும் இலாதாய் <br/>
      நப்பின்னை காணிற் சிரிக்கும் <br/>
மாணிக்கமே என்மணியே <br/>
      மஞ்சனம் ஆட நீ வாராய்               (9)<br/>
 	 	<br/>
161	கார் மலி மேனி நிறத்துக் கண்ணபிரானை உகந்து <br/>
வார் மலி கொங்கை யசோதை மஞ்சனம் ஆட்டிய ஆற்றைப் <br/>
பார் மலி தொல் புதுவைக் கோன் பட்டர்பிரான் சொன்ன பாடல் <br/>
சீர் மலி செந்தமிழ் வல்லார் தீவினை யாதும் இலரே               (10)<br/>
--------<br/>
<br/>
குழல்வாரக் காக்கையை வா எனல்<br/>
<br/>
162	பின்னை மணாளனை பேரிற் கிடந்தானை <br/>
முன்னை அமரர் முதற் தனி வித்தினை <br/>
என்னையும் எங்கள் குடி முழுது ஆட்கொண்ட <br/>
மன்னனை வந்து குழல்வாராய் அக்காக்காய் <br/>
      மாதவன்தன் குழல்வாராய் அக்காக்காய்               (1)<br/>
 	 	<br/>
163	பேயின் முலை உண்ட பிள்ளை இவன் முன்னம் <br/>
மாயச் சகடும் மருதும் இறுத்தவன் <br/>
காயாமலர் வண்ணன் கண்ணன் கருங்குழல் <br/>
தூய்து ஆக வந்து குழல்வாராய் அக்காக்காய் <br/>
      தூமணி வண்ணன் குழல்வாராய் அக்காக்காய்               (2)<br/>
 	 	<br/>
164	திண்ணக் கலத்திற் திரை உறிமேல் வைத்த <br/>
வெண்ணெய் விழுங்கி விரைய உறங்கிடும் <br/>
அண்ணல் அமரர் பெருமானை ஆயர்தம் <br/>
கண்ணனை வந்து குழல்வாராய் அக்காக்காய் <br/>
      கார்முகில் வண்ணன் குழல்வாராய் அக்காக்காய்              (3)<br/>
 	 	<br/>
165	பள்ளத்தில் மேயும் பறவை உருக் கொண்டு <br/>
கள்ள அசுரன் வருவானைத் தான் கண்டு <br/>
புள் இது என்று பொதுக்கோ வாய் கீண்டிட்ட <br/>
பிள்ளையை வந்து குழல்வாராய் அக்காக்காய் <br/>
      பேய் முலை உண்டான் குழல்வாராய் அக்காக்காய்                     (4)<br/>
 	 	<br/>
166	கற்றினம் மேய்த்துக் கனிக்கு ஒரு கன்றினைப் <br/>
பற்றி எறிந்த பரமன் திருமுடி <br/>
உற்றன பேசி நீ ஓடித் திரியாதே <br/>
அற்றைக்கும் வந்து குழல்வாராய் அக்காக்காய் <br/>
      ஆழியான்தன் குழல்வாராய் அக்காக்காய்              (5)<br/>
 	 	<br/>
167	கிழக்கிற் குடி மன்னர் கேடு இலாதாரை <br/>
அழிப்பான் நினைந்திட்டு அவ் ஆழிஅதனால் <br/>
விழிக்கும் அளவிலே வேர் அறுத்தானைக் <br/>
குழற்கு அணி ஆகக் குழல்வாராய் அக்காக்காய் <br/>
      கோவிந்தன்தன் குழல்வாராய் அக்காக்காய்   (6)<br/>
 	 	<br/>
168	பிண்டத் திரளையும் பேய்க்கு இட்ட நீர்ச் சோறும் <br/>
உண்டற்கு வேண்டி நீ ஓடித் திரியாதே <br/>
அண்டத்து அமரர் பெருமான் அழகு அமர் <br/>
வண்டு ஒத்து இருண்ட குழல்வாராய் அக்காக்காய் <br/>
      மாயவன்தன் குழல்வாராய் அக்காக்காய்              (7)<br/>
 	 	<br/>
169	உந்தி எழுந்த உருவ மலர்தன்னில் <br/>
சந்தச் சதுமுகன்தன்னைப் படைத்தவன் <br/>
கொந்தக் குழலைக் குறந்து புளி அட்டித் <br/>
தந்தத்தின் சீப்பால் குழல்வாராய் அக்காக்காய் <br/>
      தாமோதரன்தன் குழல்வாராய் அக்காக்காய்               (8)<br/>
 	 	<br/>
170	மன்னன்தன் தேவிமார் கண்டு மகிழ்வு எய்த <br/>
முன் இவ் உலகினை முற்றும் அளந்தவன் <br/>
பொன்னின் முடியினைப் பூ அணைமேல் வைத்துப் <br/>
பின்னே இருந்து குழல்வாராய் அக்காக்காய் <br/>
      பேர் ஆயிரத்தான் குழல்வாராய் அக்காக்காய்              (9)<br/>
 	 	<br/>
171	கண்டார் பழியாமே அக்காக்காய் கார்வண்ணன் <br/>
வண்டு ஆர் குழல்வார வா என்ற ஆய்ச்சி சொல் <br/>
விண் தோய் மதில் வில்லிபுத்தூர்க் கோன் பட்டன் சொல் <br/>
கொண்டாடிப் பாடக் குறுகா வினை தாமே               (10)<br/>
----------<br/>
<br/>
கோல் கொண்டுவா எனல்<br/>
<br/>
172	வேலிக் கோல் வெட்டி விளையாடு வில் ஏற்றி <br/>
தாலிக் கொழுந்தைத் தடங்கழுத்திற் பூண்டு <br/>
பீலித் தழையைப் பிணைத்துப் பிறகிட்டு <br/>
காலிப் பின் போவாற்கு ஓர் கோல் கொண்டு வா <br/>
      கடல் நிற வண்ணற்கு ஓர் கோல் கொண்டு வா               (1)<br/>
 	 	<br/>
173	கொங்கும் குடந்தையும் கோட்டியூரும் பேரும் <br/>
எங்கும் திரிந்து விளையாடும் என்மகன் <br/>
சங்கம் பிடிக்கும் தடக்கைக்குத் தக்க நல் <br/>
அங்கம் உடையது ஓர் கோல் கொண்டு வா <br/>
      அரக்கு வழித்தது ஓர் கோல் கொண்டு வா              (2)<br/>
 	 	<br/>
174	கறுத்திட்டு எதிர்நின்ற கஞ்சனைக் கொன்றான் <br/>
பொறுத்திட்டு எதிர்வந்த புள்ளின் வாய் கீண்டான் <br/>
நெறித்த குழல்களை நீங்க முன் ஓடிச் <br/>
சிறுக்கன்று மேய்ப்பாற்கு ஓர் கோல் கொண்டு வா <br/>
      தேவபிரானுக்கு ஓர் கோல் கொண்டு வா              (3)<br/>
 	 	<br/>
175	ஒன்றே உரைப்பான் ஒரு சொல்லே சொல்லுவான் <br/>
துன்று முடியான் துரியோதனன் பக்கல் <br/>
சென்று அங்குப் பாரதம் கையெறிந்தானுக்குக் <br/>
கன்றுகள் மேய்ப்பது ஓர் கோல் கொண்டு வா <br/>
      கடல்-நிற வண்ணற்கு ஓர் கோல் கொண்டு வா               (4)<br/>
 	 	<br/>
176	சீர் ஒன்று தூதாய்த் திரியோதனன் பக்கல் <br/>
ஊர் ஒன்று வேண்டிப் பெறாத உரோடத்தால் <br/>
பார் ஒன்றிப் பாரதம் கைசெய்து பார்த்தற்குத் <br/>
தேர் ஒன்றை ஊர்ந்தாற்கு ஓர் கோல் கொண்டு வா <br/>
      தேவபிரானுக்கு ஓர் கோல் கொண்டு வா               (5)<br/>
 	 	<br/>
177	ஆலத்து இலையான் அரவின் அணை மேலான் <br/>
நீலக் கடலுள் நெடுங்காலம் கண்வளர்ந்தான் <br/>
பாலப் பிராயத்தே பார்த்தற்கு அருள்செய்த <br/>
கோலப் பிரானுக்கு ஓர் கோல் கொண்டு வா <br/>
      குடந்தைக் கிடந்தாற்கு ஓர் கோல் கொண்டு வா               (6)<br/>
 	 	<br/>
178	பொற்றிகழ் சித்திரகூடப் பொருப்பினில் <br/>
உற்ற வடிவில் ஒரு கண்ணும் கொண்ட அக் <br/>
கற்றைக் குழலன் கடியன் விரைந்து உன்னை <br/>
மற்றைக் கண் கொள்ளாமே கோல் கொண்டு வா <br/>
      மணிவண்ண நம்பிக்கு ஓர் கோல் கொண்டு வா               (7)<br/>
 	 	<br/>
179	மின்னிடைச் சீதை பொருட்டா இலங்கையர் <br/>
மன்னன் மணிமுடி பத்தும் உடன் வீழத் <br/>
தன் நிகர் ஒன்று இல்லாச் சிலை கால் வளைத்து இட்ட <br/>
மின்னு முடியற்கு ஓர் கோல் கொண்டு வா <br/>
      வேலை அடைத்தாற்கு ஓர் கோல் கொண்டு வா              (8)<br/>
 	 	<br/>
180	தென் இலங்கை மன்னன் சிரம் தோள் துணிசெய்து <br/>
மின் இலங்கும் பூண் விபீடண நம்பிக்கு <br/>
என் இலங்கும் நாமத்து அளவும் அரசு என்ற <br/>
மின் அலங்காரற்கு ஓர் கோல் கொண்டு வா <br/>
      வேங்கட வாணற்கு ஓர் கோல் கொண்டு வா              (9)<br/>
 	 	<br/>
181	அக்காக்காய் நம்பிக்குக் கோல் கொண்டு வா என்று <br/>
மிக்காள் உரைத்த சொல் வில்லிபுத்தூர்ப் பட்டன் <br/>
ஒக்க உரைத்த தமிழ் பத்தும் வல்லவர் <br/>
மக்களைப் பெற்று மகிழ்வர் இவ் வையத்தே               (10)<br/>
--------<br/>
<br/>
பூச் சூட்டல்<br/>
<br/>
182	ஆனிரை மேய்க்க நீ போதி <br/>
      அருமருந்து ஆவது அறியாய் <br/>
கானகம் எல்லாம் திரிந்து உன் <br/>
      கரிய திருமேனி வாட <br/>
பானையிற் பாலைப் பருகிப் <br/>
      பற்றாதார் எல்லாம் சிரிப்ப <br/>
தேனில் இனிய பிரானே <br/>
      செண்பகப் பூச் சூட்ட வாராய்               (1)<br/>
 	 	<br/>
183	கரு உடை மேகங்கள் கண்டால் <br/>
      உன்னைக் கண்டால் ஒக்கும் கண்கள் <br/>
உரு உடையாய் உலகு ஏழும் <br/>
      உண்டாக வந்து பிறந்தாய் <br/>
திரு உடையாள் மணவாளா <br/>
      திருவரங்கத்தே கிடந்தாய் <br/>
மருவி மணம் கமழ்கின்ற <br/>
      மல்லிகைப் பூச் சூட்ட வாராய்               (2)<br/>
 	 	<br/>
184	மச்சொடு மாளிகை ஏறி <br/>
      மாதர்கள்தம் இடம் புக்கு <br/>
கச்சொடு பட்டைக் கிழித்து <br/>
      காம்பு துகில் அவை கீறி <br/>
நிச்சலும் தீமைகள் செய்வாய் <br/>
      நீள் திருவேங்கடத்து எந்தாய் <br/>
பச்சைத் தமனகத்தோடு <br/>
      பாதிரிப் பூச் சூட்ட வாராய்               (3)<br/>
 	 	<br/>
185	தெருவின்கண் நின்று இள ஆய்ச்சி <br/>
      மார்களைத் தீமை செய்யாதே <br/>
மருவும் தமனகமும் சீர் <br/>
      மாலை மணம் கமழ்கின்ற <br/>
புருவம் கருங்குழல் நெற்றி <br/>
      பொலிந்த முகிற்-கன்று போலே <br/>
உருவம் அழகிய நம்பீ <br/>
      உகந்து இவை சூட்ட நீ வாராய்               (4)<br/>
 	 	<br/>
186	புள்ளினை வாய் பிளந்திட்டாய் <br/>
      பொரு கரியின் கொம்பு ஒசித்தாய் <br/>
கள்ள அரக்கியை மூக்கொடு <br/>
      காவலனைத் தலை கொண்டாய் <br/>
அள்ளி நீ வெண்ணெய் விழுங்க <br/>
      அஞ்சாது அடியேன் அடித்தேன் <br/>
தெள்ளிய நீரில் எழுந்த <br/>
      செங்கழுநீர் சூட்ட வாராய்               (5)<br/>
 	 	<br/>
187	எருதுகளோடு பொருதி <br/>
      ஏதும் உலோபாய் காண் நம்பீ <br/>
கருதிய தீமைகள் செய்து <br/>
      கஞ்சனைக் கால்கொடு பாய்ந்தாய் <br/>
தெருவின்கண் தீமைகள் செய்து <br/>
      சிக்கென மல்லர்களோடு <br/>
பொருது வருகின்ற பொன்னே <br/>
      புன்னைப் பூச் சூட்ட நீ வாராய்               (6)<br/>
 	 	<br/>
188	குடங்கள் எடுத்து ஏற விட்டுக் <br/>
      கூத்தாட வல்ல எம் கோவே <br/>
மடம் கொள் மதிமுகத்தாரை <br/>
      மால்செய வல்ல என் மைந்தா <br/>
இடந்திட்டு இரணியன் நெஞ்சை <br/>
      இரு பிளவு ஆக முன் கீண்டாய் <br/>
குடந்தைக் கிடந்த எம் கோவே <br/>
      குருக்கத்திப் பூச் சூட்ட வாராய்               (7)<br/>
 	 	<br/>
189	சீமாலிகன் அவனோடு <br/>
      தோழமை கொள்ளவும் வல்லாய் <br/>
சாமாறு அவனை நீ எண்ணிச் <br/>
      சக்கரத்தால் தலை கொண்டாய் <br/>
ஆமாறு அறியும் பிரானே <br/>
      அணி அரங்கத்தே கிடந்தாய் <br/>
ஏமாற்றம் என்னைத் தவிர்த்தாய் <br/>
      இருவாட்சிப் பூச் சூட்ட வாராய்               (8)<br/>
 	 	<br/>
190	அண்டத்து அமரர்கள் சூழ <br/>
      அத்தாணியுள் அங்கு இருந்தாய் <br/>
தொண்டர்கள் நெஞ்சில் உறைவாய் <br/>
      தூமலராள் மணவாளா <br/>
உண்டிட்டு உலகினை ஏழும் <br/>
      ஓர் ஆலிலையிற் துயில் கொண்டாய் <br/>
கண்டு நான் உன்னை உகக்கக் <br/>
      கருமுகைப் பூச் சூட்ட வாராய்               (9)<br/>
 	 	<br/>
191	செண்பக மல்லிகையோடு <br/>
      செங்கழுநீர் இருவாட்சி <br/>
எண் பகர் பூவும் கொணர்ந்தேன் <br/>
      இன்று இவை சூட்ட வா என்று <br/>
மண் பகர் கொண்டானை ஆய்ச்சி <br/>
      மகிழ்ந்து உரை செய்த இம் மாலை <br/>
பண் பகர் வில்லிபுத்தூர்க் கோன் <br/>
      பட்டர்பிரான் சொன்ன பத்தே               (10)<br/>
-----------<br/>
<br/>
காப்பிடல்<br/>
<br/>
192	இந்திரனோடு பிரமன் <br/>
      ஈசன் இமையவர் எல்லாம் <br/>
மந்திர மா மலர் கொண்டு <br/>
      மறைந்து உவராய் வந்து நின்றார் <br/>
சந்திரன் மாளிகை சேரும் <br/>
      சதுரர்கள் வெள்ளறை நின்றாய் <br/>
அந்தியம் போது இது ஆகும் <br/>
      அழகனே காப்பிட வாராய்               (1)<br/>
 	 	<br/>
193	கன்றுகள் இல்லம் புகுந்து <br/>
      கதறுகின்ற பசு எல்லாம் <br/>
நின்றொழிந்தேன் உன்னைக் கூவி <br/>
      நேசமேல் ஒன்றும் இலாதாய் <br/>
மன்றில் நில்லேல் அந்திப் போது <br/>
      மதிற் திருவெள்ளறை நின்றாய் <br/>
நன்று கண்டாய் என்தன் சொல்லு <br/>
      நான் உன்னைக் காப்பிட வாராய்            (2)<br/>
 	 	<br/>
194	செப்பு ஓது மென்முலையார்கள் <br/>
      சிறுசோறும் இல்லும் சிதைத்திட்டு <br/>
அப்போது நான் உரப்பப் போய் <br/>
      அடிசிலும் உண்டிலை ஆள்வாய் <br/>
முப் போதும் வானவர் ஏத்தும் <br/>
      முனிவர்கள் வெள்ளறை நின்றாய் <br/>
இப்போது நான் ஒன்றும் செய்யேன் <br/>
      எம்பிரான் காப்பிட வாராய்             (3)<br/>
 	 	<br/>
195	கண்ணில் மணல்கொடு தூவிக் <br/>
      காலினால் பாய்ந்தனை என்று என்று <br/>
எண் அரும் பிள்ளைகள் வந்திட்டு <br/>
      -இவர் ஆர்?- முறைப்படுகின்றார் <br/>
கண்ணனே வெள்ளறை நின்றாய் <br/>
      கண்டாரொடே தீமை செய்வாய் <br/>
வண்ணமே வேலையது ஒப்பாய் <br/>
      வள்ளலே காப்பிட வாராய்             (4)<br/>
 	 	<br/>
196	பல்லாயிரவர் இவ் ஊரில் <br/>
      பிள்ளைகள் தீமைகள் செய்வார் <br/>
எல்லாம் உன்மேல் அன்றிப் போகாது <br/>
      எம்பிரான் நீ இங்கே வாராய் <br/>
நல்லார்கள் வெள்ளறை நின்றாய் <br/>
      ஞானச் சுடரே உன்மேனி <br/>
சொல் ஆர வாழ்த்தி நின்று ஏத்திச் <br/>
      சொப்படக் காப்பிட வாராய்             (5)<br/>
 	 	<br/>
197	கஞ்சன் கறுக்கொண்டு நின்மேல் <br/>
      கரு நிறச் செம் மயிர்ப் பேயை <br/>
வஞ்சிப்பதற்கு விடுத்தான் <br/>
      என்பது ஓர் வார்த்தையும் உண்டு <br/>
மஞ்சு தவழ் மணி மாட <br/>
      மதிற் திருவெள்ளறை நின்றாய் <br/>
அஞ்சுவன் நீ அங்கு நிற்க <br/>
      அழகனே காப்பிட வாராய்     6<br/>
 	 	<br/>
198	கள்ளச் சகடும் மருதும் <br/>
      கலக்கு அழிய உதைசெய்த <br/>
பிள்ளையரசே நீ பேயைப் <br/>
      பிடித்து முலை உண்ட பின்னை <br/>
உள்ளவாறு ஒன்றும் அறியேன் <br/>
      ஒளியுடை வெள்ளறை நின்றாய் <br/>
பள்ளிகொள் போது இது ஆகும் <br/>
      பரமனே காப்பிட வாராய்             (7)<br/>
 	 	<br/>
199	இன்பம் அதனை உயர்த்தாய் <br/>
      இமையவர்க்கு என்றும் அரியாய் <br/>
கும்பக் களிறு அட்ட கோவே <br/>
      கொடுங் கஞ்சன் நெஞ்சினிற் கூற்றே <br/>
செம்பொன் மதில் வெள்ளறையாய் <br/>
      செல்வத்தினால் வளர் பிள்ளாய் <br/>
கம்பக் கபாலி காண் அங்கு <br/>
      கடிது ஓடிக் காப்பிட வாராய்             (8)<br/>
 	 	<br/>
200	இருக்கொடு நீர் சங்கிற் கொண்டிட்டு <br/>
      எழில் மறையோர் வந்து நின்றார் <br/>
தருக்கேல் நம்பி சந்தி நின்று <br/>
      தாய் சொல்லுக் கொள்ளாய் சில நாள் <br/>
திருக்காப்பு நான் உன்னைச் சாத்த <br/>
      தேசு உடை வெள்ளறை நின்றாய் <br/>
உருக் காட்டும் அந்தி விளக்கு இன்று <br/>
      ஒளி கொள்ள ஏற்றுகேன் வாராய்            (9)<br/>
 	 	<br/>
201	போது அமர் செல்வக்கொழுந்து புணர் திருவெள்ளறையானை <br/>
மாதர்க்கு உயர்ந்த அசோதை மகன்தன்னைக் காப்பிட்ட மாற்றம் <br/>
வேதப் பயன் கொள்ள வல்ல விட்டுசித்தன் சொன்ன மாலை <br/>
பாதப் பயன் கொள்ள வல்ல பத்தர் உள்ளார் வினை போமே             (10)<br/>
--------------<br/>
<br/>
பாலக் கிரீடை<br/>
<br/>
202	வெண்ணெய் விழுங்கி வெறுங் கலத்தை <br/>
      வெற்பிடை இட்டு அதன் ஓசை கேட்கும் <br/>
கண்ணபிரான் கற்ற கல்வி தன்னைக் <br/>
      காக்ககில்லோம் உன்மகனைக் காவாய் <br/>
புண்ணிற் புளிப் பெய்தால் ஒக்கும் தீமை <br/>
      புரை புரையால் இவை செய்ய வல்ல <br/>
அண்ணற் கண்ணான் ஓர் மகனைப் பெற்ற <br/>
      அசோதை நங்காய் உன்மகனைக் கூவாய்             (1)<br/>
 	 	<br/>
203	வருக வருக வருக இங்கே <br/>
      வாமன நம்பீ வருக இங்கே <br/>
கரிய குழல் செய்ய வாய் முகத்து எம் <br/>
      காகுத்த நம்பீ வருக இங்கே <br/>
அரியன் இவன் எனக்கு இன்று நங்காய் <br/>
      அஞ்சனவண்ணா அசலகத்தார் <br/>
பரிபவம் பேசத் தரிக்ககில்லேன் <br/>
      பாவியேனுக்கு இங்கே போதராயே             (2)<br/>
 	 	<br/>
204	திரு உடைப் பிள்ளைதான் தீயவாறு <br/>
      தேக்கம் ஒன்றும் இலன் தேசு உடையன் <br/>
உருக வைத்த குடத்தோடு வெண்ணெய் <br/>
      உறிஞ்சி உடைத்திட்டுப் போந்து நின்றான் <br/>
அருகு இருந்தார் தம்மை அநியாயம் <br/>
      செய்வதுதான் வழக்கோ? அசோதாய் <br/>
வருக என்று உன்மகன் தன்னைக் கூவாய் <br/>
      வாழ ஒட்டான் மதுசூதனனே             (3)<br/>
 	 	<br/>
205	கொண்டல்வண்ணா இங்கே போதராயே <br/>
      கோயிற் பிள்ளாய் இங்கே போதராயே <br/>
தெண் திரை சூழ் திருப்பேர்க் கிடந்த <br/>
      திருநாரணா இங்கே போதராயே <br/>
உண்டு வந்தேன் அம்மம் என்று சொல்லி <br/>
      ஓடி அகம் புக ஆய்ச்சிதானும் <br/>
கண்டு எதிரே சென்று எடுத்துக்கொள்ளக் <br/>
      கண்ணபிரான் கற்ற கல்வி தானே             (4)<br/>
 	 	<br/>
206	பாலைக் கறந்து அடுப்பு ஏற வைத்துப் <br/>
      பல்வளையாள் என்மகள் இருப்ப <br/>
மேலை அகத்தே நெருப்பு வேண்டிச் <br/>
      சென்று இறைப்பொழுது அங்கே பேசி நின்றேன் <br/>
சாளக்கிராமம் உடைய நம்பி <br/>
      சாய்த்துப் பருகிட்டுப் போந்து நின்றான் <br/>
ஆலைக் கரும்பின் மொழி அனைய <br/>
      அசோதை நங்காய் உன்மகனைக் கூவாய்             (5)<br/>
 	 	<br/>
207	போதர் கண்டாய் இங்கே போதர் கண்டாய் <br/>
      போதரேன் என்னாதே போதர் கண்டாய் <br/>
ஏதேனும் சொல்லி அசலகத்தார் <br/>
      ஏதேனும் பேச நான் கேட்கமாட்டேன் <br/>
கோதுகலம் உடைக்குட்டனேயோ <br/>
      குன்று எடுத்தாய் குடம் ஆடு கூத்தா <br/>
வேதப் பொருளே என் வேங்கடவா <br/>
      வித்தகனே இங்கே போதராயே 6<br/>
 	 	<br/>
208	செந்நெல் அரிசி சிறு பருப்புச் <br/>
      செய்த அக்காரம் நறுநெய் பாலால் <br/>
பன்னிரண்டு திருவோணம் அட்டேன் <br/>
      பண்டும் இப் பிள்ளை பரிசு அறிவன் <br/>
இன்னம் உகப்பன் நான் என்று சொல்லி <br/>
      எல்லாம் விழுங்கிட்டுப் போந்து நின்றான் <br/>
உன்மகன் தன்னை அசோதை நங்காய் <br/>
      கூவிக் கொள்ளாய் இவையும் சிலவே             (7)<br/>
 	 	<br/>
209	கேசவனே இங்கே போதராயே <br/>
      கில்லேன் என்னாது இங்கே போதராயே <br/>
நேசம் இலாதார் அகத்து இருந்து <br/>
      நீ விளையாடாதே போதராயே <br/>
தூசனம் சொல்லும் தொழுத்தைமாரும் <br/>
      தொண்டரும் நின்ற இடத்தில் நின்று <br/>
தாய்சொல்லுக் கொள்வது தன்மம் கண்டாய் <br/>
      தாமோதரா இங்கே போதராயே (8)<br/>
 	 	<br/>
210	கன்னல் இலட்டுவத்தோடு சீடை <br/>
      காரெள்ளின் உண்டை கலத்தில் இட்டு <br/>
என் அகம் என்று நான் வைத்துப் போந்தேன் <br/>
      இவன் புக்கு அவற்றைப் பெறுத்திப் போந்தான் <br/>
பின்னும் அகம் புக்கு உறியை நோக்கிப் <br/>
      பிறங்குஒளி வெண்ணெயும் சோதிக்கின்றான் <br/>
உன்மகன் தன்னை அசோதை நங்காய் <br/>
      கூவிக் கொள்ளாய் இவையும் சிலவே             (9)<br/>
 	 	<br/>
211	சொல்லில் அரசிப் படுதி நங்காய் <br/>
      சூழல் உடையன் உன்பிள்ளை தானே <br/>
இல்லம் புகுந்து என்மகளைக் கூவிக் <br/>
      கையில் வளையைக் கழற்றிக்கொண்டு <br/>
கொல்லையில் நின்றும் கொணர்ந்து விற்ற <br/>
      அங்கு ஒருத்திக்கு அவ் வளை கொடுத்து <br/>
நல்லன நாவற் பழங்கள் கொண்டு <br/>
      நான் அல்லேன் என்று சிரிக்கின்றானே             (10)<br/>
 	 	<br/>
212	வண்டு களித்து இரைக்கும் பொழில் சூழ் வருபுனற் காவிரித் தென்னரங்கன் <br/>
பண்டு அவன் செய்த கிரீடை எல்லாம் பட்டர்பிரான் விட்டுசித்தன் பாடல் <br/>
கொண்டு இவை பாடிக் குனிக்க வல்லார் கோவிந்தன்தன் அடியார்கள் ஆகி <br/>
எண் திசைக்கும் விளக்காகி நிற்பார் இணையடி என்தலை மேலனவே             (11)<br/>
--------<br/>
<br/>
ஆயர்மங்கையர் முறையீடு<br/>
<br/>
213	ஆற்றில் இருந்து விளையாடுவோங்களைச் <br/>
சேற்றால் எறிந்து வளை துகிற் கைக்கொண்டு <br/>
காற்றிற் கடியனாய் ஓடி அகம் புக்கு <br/>
மாற்றமும் தாரானால் இன்று முற்றும் <br/>
      வளைத் திறம் பேசானால் இன்று முற்றும் (1)<br/>
 	 	<br/>
214	குண்டலம் தாழ குழல் தாழ நாண் தாழ <br/>
எண் திசையோரும் இறைஞ்சித் தொழுது ஏத்த <br/>
வண்டு அமர் பூங்குழலார் துகிற் கைக்கொண்டு <br/>
விண் தோய் மரத்தானால் இன்று முற்றும் <br/>
      வேண்டவும் தாரானால் இன்று முற்றும் (2)<br/>
 	 	<br/>
215	தடம் படு தாமரைப் பொய்கை கலக்கி <br/>
விடம் படு நாகத்தை வால் பற்றி ஈர்த்து <br/>
படம் படு பைந்தலை மேல் எழப் பாய்ந்திட்டு <br/>
உடம்பை அசைத்தானால் இன்று முற்றும் <br/>
      உச்சியில் நின்றானால் இன்று முற்றும் (3)<br/>
 	 	<br/>
216	தேனுகன் ஆவி செகுத்துப் பனங்கனி <br/>
தான் எறிந்திட்ட தடம் பெருந்தோளினால் <br/>
வானவர் கோன் விட வந்த மழை தடுத்து <br/>
ஆனிரை காத்தானால் இன்று முற்றும் <br/>
      அவை உய்யக் கொண்டானால் இன்று முற்றும் (4)<br/>
 	 	<br/>
217	ஆய்ச்சியர் சேரி அளை தயிர் பால் உண்டு <br/>
பேர்த்து அவர் கண்டு பிடிக்கப் பிடியுண்டு <br/>
வேய்த் தடந்தோளினார் வெண்ணெய் கோள் மாட்டாது அங்கு <br/>
ஆப்புண்டு இருந்தானால் இன்று முற்றும் <br/>
      அடியுண்டு அழுதானால் இன்று முற்றும் (5)<br/>
 	 	<br/>
218	தள்ளித் தளர் நடை யிட்டு இளம் பிள்ளையாய் <br/>
உள்ளத்தின் உள்ளே அவளை உற நோக்கிக <br/>
கள்ளத்தினால் வந்த பேய்ச்சி முலை உயிர் <br/>
துள்ளச் சுவைத்தானால் இன்று முற்றும் <br/>
      துவக்கு அற உண்டானால் இன்று முற்றும் (6)<br/>
 	 	<br/>
219	மாவலி வேள்வியில் மாண் உருவாய்ச் சென்று  <br/>
மூவடி தா என்று இரந்த இம் மண்ணினை <br/>
ஒரடி இட்டு இரண்டாம் அடிதன்னிலே <br/>
தாவடி இட்டானால் இன்று முற்றும் <br/>
      தரணி அளந்தானால் இன்று முற்றும்            (7)<br/>
 	 	<br/>
220	தாழை தண்-ஆம்பற் தடம் பெரும் பொய்கைவாய் <br/>
வாழும் முதலை வலைப்பட்டு வாதிப்பு உண் <br/>
வேழம் துயர் கெட விண்ணோர் பெருமானாய் <br/>
ஆழி பணி கொண்டானால் இன்று முற்றும் <br/>
      அதற்கு அருள் செய்தானால் இன்று முற்றும் (8)<br/>
 	 	<br/>
221	வானத்து எழுந்த மழை முகில் போல் எங்கும் <br/>
கானத்து மேய்ந்து களித்து விளையாடி <br/>
ஏனத்து உருவாய் இடந்த இம் மண்ணினைத் <br/>
தானத்தே வைத்தானால் இன்று முற்றும் <br/>
      தரணி இடந்தானால் இன்று முற்றும் (9)<br/>
 	 	<br/>
222	அங் கமலக் கண்ணன்தன்னை அசோதைக்கு <br/>
மங்கை நல்லார்கள் தாம் வந்து முறைப்பட்ட <br/>
அங்கு அவர் சொல்லைப் புதுவைக்கோன் பட்டன் சொல் <br/>
      இங்கு இவை வல்லவர்க்கு ஏதம் ஒன்று இல்லையே             (10)<br/>
-----------<br/>
<br/>
<br/>
 
<br/>
அம்மம் தர மறுத்தல்<br/>
<br/>
223	தன்நேர் ஆயிரம் பிள்ளைகளோடு <br/>
      தளர்நடைஇட்டு வருவான் <br/>
பொன் ஏய் நெய்யொடு பால் அமுது உண்டு ஒரு <br/>
      புள்ளுவன் பொய்யே தவழும் <br/>
மின்நேர் நுண்ணிடை வஞ்சமகள் கொங்கை <br/>
      துஞ்ச வாய்வைத்த பிரானே <br/>
அன்னே உன்னை அறிந்துகொண்டேன் உனக்கு <br/>
      அஞ்சுவன் அம்மம் தரவே              (1)<br/>
 	 	<br/>
224	பொன்போல் மஞ்சனம் ஆட்டி அமுது ஊட்டிப் <br/>
      போனேன் வருமளவு இப்பால் <br/>
வன் பாரச் சகடம் இறச் சாடி <br/>
      வடக்கில் அகம் புக்கு இருந்து <br/>
மின்போல் நுண்ணிடையாள் ஒரு கன்னியை <br/>
      வேற்றுருவம் செய்து வைத்த <br/>
அன்பா உன்னை அறிந்துகொண்டேன் <br/>
      உனக்கு அஞ்சுவன் அம்மம் தரவே             (2)<br/>
 	 	<br/>
225	கும்மாயத்தொடு வெண்ணெய் விழுங்கிக் <br/>
      குடத் தயிர் சாய்த்துப் பருகி <br/>
பொய்ம் மாய மருது ஆன அசுரரைப் <br/>
      பொன்றுவித்து இன்று நீ வந்தாய் <br/>
இம் மாயம் வல்ல பிள்ளை- நம்பீ உன்னை <br/>
      என்மகனே என்பர் நின்றார் <br/>
அம்மா உன்னை அறிந்துகொண்டேன் உனக்கு <br/>
      அஞ்சுவன் அம்மம் தரவே (3)<br/>
 	 	<br/>
226	மைஆர் கண் மட ஆய்ச்சியர் மக்களை <br/>
      மையன்மை செய்து அவர் பின்போய் <br/>
கொய் ஆர் பூந்துகில் பற்றித் தனி நின்று <br/>
      குற்றம் பல பல செய்தாய் <br/>
பொய்யா உன்னைப் புறம் பல பேசுவ <br/>
      புத்தகத்துக்கு உள கேட்டேன் <br/>
ஐயா உன்னை அறிந்துகொண்டேன் உனக்கு <br/>
      அஞ்சுவன் அம்மம் தரவே             (4)<br/>
 	 	<br/>
227	முப்போதும் கடைந்து ஈண்டிய வெண்ணெயி<br/>
      னோடு தயிரும் விழுங்கி <br/>
கப்பால் ஆயர்கள் காவிற் கொணர்ந்த <br/>
      கலத்தொடு சாய்த்துப் பருகி <br/>
மெய்ப்பால் உண்டு அழு பிள்ளைகள் போல <br/>
      விம்மி விம்மி அழுகின்ற <br/>
அப்பா உன்னை அறிந்துகொண்டேன் உனக்கு <br/>
      அஞ்சுவன் அம்மம் தரவே            (5)<br/>
 	 	<br/>
228	கரும்பார் நீள் வயற் காய்கதிர்ச் செந்நெலைக் <br/>
      கற்றாநிரை மண்டித் தின்ன <br/>
விரும்பாக் கன்று ஒன்று கொண்டு விளங்கனி <br/>
      வீழ எறிந்த பிரானே <br/>
சுரும்பார் மென்குழற் கன்னி ஒருத்திக்குச் <br/>
      சூழ்வலை வைத்துத் திரியும் <br/>
அரம்பா உன்னை அறிந்துகொண்டேன் <br/>
      உனக்கு அஞ்சுவன் அம்மம் தரவே (6)<br/>
 	 	<br/>
229	மருட்டார் மென்குழற் கொண்டு பொழில் புக்கு <br/>
      வாய்வைத்து அவ் ஆயர்தம் பாடி <br/>
சுருட்டார் மென்குழற் கன்னியர் வந்து உன்னைச் <br/>
      சுற்றும் தொழ நின்ற சோதி <br/>
பொருள்- தாயம் இலேன் எம்பெருமான் உன்னைப் <br/>
      பெற்ற குற்றம் அல்லால் மற்று இங்கு <br/>
அரட்டா உன்னை அறிந்து கொண்டேன் உனக்கு <br/>
      அஞ்சுவன் அம்மம் தரவே             (7)<br/>
 	 	<br/>
230	வாளா ஆகிலும் காணகில்லார் பிறர் <br/>
      மக்களை மையன்மை செய்து <br/>
தோளால் இட்டு அவரோடு திளைத்து நீ <br/>
      சொல்லப் படாதன செய்தாய் <br/>
கேளார் ஆயர் குலத்தவர் இப் பழி <br/>
      கெட்டேன் வாழ்வில்லை நந்தன் <br/>
காளாய் உன்னை அறிந்துகொண்டேன் உனக்கு <br/>
      அஞ்சுவன் அம்மம் தரவே (8)<br/>
 	 	<br/>
231	தாய்மார் மோர் விற்கப் போவர் தமப்பன்மார் <br/>
      கற்றா நிரைப் பின்பு போவர் <br/>
நீ ஆய்ப்பாடி இளங் கன்னிமார்களை <br/>
      நேர்படவே கொண்டு போதி <br/>
காய்வார்க்கு என்றும் உகப்பனவே செய்து <br/>
      கண்டார் கழறத் திரியும் <br/>
ஆயா உன்னை அறிந்துகொண்டேன் உனக்கு <br/>
      அஞ்சுவன் அம்மம் தரவே             (9)<br/>
 	 	<br/>
232	தொத்தார் பூங்குழற் கன்னி ஒருத்தியைச் <br/>
      சோலைத் தடம் கொண்டு புக்கு <br/>
முத்தார் கொங்கை புணர்ந்து இரா நாழிகை <br/>
      மூவேழு சென்றபின் வந்தாய் <br/>
ஒத்தார்க்கு ஒத்தன பேசுவர் உன்னை <br/>
      உரப்பவே நான் ஒன்றும் மாட்டேன் <br/>
அத்தா உன்னை அறிந்துகொண்டேன் உனக்கு <br/>
      அஞ்சுவன் அம்மம் தரவே (10)<br/>
 	 	<br/>
233	காரார் மேனி நிறத்து எம்பிரானைக் <br/>
      கடிகமழ் பூங்குழல் ஆய்ச்சி <br/>
ஆரா இன்னமுது உண்ணத் தருவன் நான் <br/>
      அம்மம் தாரேன் என்ற மாற்றம் <br/>
பாரார் தொல்புகழான் புதுவை மன்னன் <br/>
      பட்டர்பிரான் சொன்ன பாடல் <br/>
ஏரார் இன்னிசை மாலைகள் வல்லார் <br/>
      இருடிகேசன் அடியாரே             (11)<br/>
-------------<br/>
<br/>
கண்ணனைக் கன்றின்பின் போக்கிய அன்னை இரங்குதல்<br/>
<br/>
234	அஞ்சன வண்ணனை ஆயர் கோலக் கொழுந்தினை <br/>
மஞ்சனம் ஆட்டி மனைகள்தோறும் திரியாமே <br/>
கஞ்சனைக் காய்ந்த கழல் அடி நோவக் கன்றின்பின் <br/>
என்செயப் பிள்ளையைப் போக்கினேன்? எல்லே பாவமே (1)<br/>
 	 	<br/>
235	பற்றுமஞ்சள் பூசிப் பாவைமாரொடு பாடியிற் <br/>
சிற்றில் சிதைத்து எங்கும் தீமை செய்து திரியாமே <br/>
கற்றுத் தூளியுடை வேடர் கானிடைக் கன்றின் பின் <br/>
எற்றுக்கு என் பிள்ளையைப் போக்கினேன்? எல்லே பாவமே (2)<br/>
 	 	<br/>
236	நன்மணி மேகலை நங்கைமாரொடு நாள்தொறும் <br/>
பொன்மணி மேனி புழுதியாடித் திரியாமே <br/>
கல்மணி நின்று அதிர் கான்- அதரிடைக் கன்றின்பின் <br/>
என் மணிவண்ணனைப் போக்கினேன் எல்லே பாவமே (3)<br/>
 	 	<br/>
237	வண்ணக் கருங்குழல் மாதர் வந்து அலர் தூற்றிடப் <br/>
பண்ணிப் பல செய்து இப் பாடி எங்கும் திரியாமே <br/>
கண்ணுக்கு இனியானைக் கான் -அதரிடைக் கன்றின்பின் <br/>
எண்ணற்கு அரியானைப் போக்கினேன் எல்லே பாவமே (4)<br/>
 	 	<br/>
238	அவ்வவ் இடம் புக்கு அவ் ஆயர் பெண்டிர்க்கு அணுக்கனாய்க் <br/>
கொவ்வைக் கனிவாய் கொடுத்துக் கூழைமை செய்யாமே <br/>
எவ்வும் சிலை உடை வேடர் கானிடைக் கன்றின் பின் <br/>
தெய்வத் தலைவனைப் போக்கினேன் எல்லே பாவமே             (5)<br/>
 	 	<br/>
239	மிடறு மெழுமெழுத்து ஓட வெண்ணெய் விழுங்கிப் போய்ப் <br/>
படிறு பல செய்து இப் பாடி எங்கும் திரியாமே <br/>
கடிறு பல திரி கான் -அதரிடைக் கன்றின் பின் <br/>
இடற என்பிள்ளையைப் போக்கினேன் எல்லே பாவமே             (6)<br/>
 	 	<br/>
240	வள்ளி நுடங்கு-இடை மாதர் வந்து அலர் தூற்றிடத் <br/>
துள்ளி விளையாடித் தோழரோடு திரியாமே <br/>
கள்ளி உணங்கு வெங்கான் -அதரிடைக் கன்றின் பின் <br/>
புள்ளின் தலைவனைப் போக்கினேன் எல்லே பாவமே (7)<br/>
 	 	<br/>
241	பன்னிரு திங்கள் வயிற்றிற் கொண்ட அப் பாங்கினால் <br/>
என் இளங் கொங்கை அமுதம் ஊட்டி எடுத்து யான் <br/>
பொன்னடி நோவப் புலரியே கானிற் கன்றின் பின் <br/>
என் இளஞ் சிங்கத்தைப் போக்கினேன் எல்லே பாவமே (8)<br/>
 	 	<br/>
242	குடையும் செருப்பும் கொடாதே தாமோதரனை நான் <br/>
உடையும் கடியன ஊன்று வெம் பரற்கள் உடைக் <br/>
கடிய வெங் கானிடைக் கால்- அடி நோவக் கன்றின் பின் <br/>
கொடியென் என்பிள்ளையைப் போக்கினேன்:எல்லே பாவமே (9)<br/>
 	 	<br/>
243	என்றும் எனக்கு இனியானை என் மணிவண்ணனைக் <br/>
கன்றின் பின் போக்கினேன் என்று அசோதை கழறிய <br/>
பொன் திகழ் மாடப் புதுவையர்கோன் பட்டன் சொல் <br/>
இன் தமிழ் மாலைகள் வல்லவர்க்கு இடர் இல்லையே (10)<br/>
------------ <br/>
<br/>
கண்ணன் மீண்டுவருங் கோலம் கண்டு அன்னை மகிழ்தல்<br/>
<br/>
244	சீலைக் குதம்பை ஒருகாது ஒருகாது <br/>
      செந்நிற மேற் தோன்றிப்பூ <br/>
கோலப் பணைக் கச்சும் கூறை- உடையும் <br/>
      குளிர் முத்தின் கோடாலமும் <br/>
காலிப் பின்னே வருகின்ற கடல்வண்ணன் <br/>
      வேடத்தை வந்து காணீர் <br/>
ஞாலத்துப் புத்திரனைப் பெற்றார் நங்கைமீர் <br/>
      நானே மற்று ஆரும் இல்லை (1)<br/>
 	 	<br/>
245	கன்னி நன் மா மதில் சூழ்தரு பூம்பொழிற் <br/>
      காவிரித் தென்னரங்கம் <br/>
மன்னிய சீர் மதுசூதனா கேசவா <br/>
      பாவியேன் வாழ்வு உகந்து <br/>
உன்னை இளங்கன்று மேய்க்கச் சிறுகாலே <br/>
      ஊட்டி ஒருப்படுத்தேன் <br/>
என்னின் மனம் வலியாள் ஒரு பெண் இல்லை <br/>
      என்குட்டனே முத்தம் தா (2)<br/>
 	 	<br/>
246	காடுகள் ஊடு போய்க் கன்றுகள் மேய்த்து <br/>
      மறியோடிக் கார்க்கோடற்பூச் <br/>
சூடி வருகின்ற தாமோதரா கற்றுத் <br/>
      தூளி காண் உன் உடம்பு <br/>
பேடை மயிற் சாயற் பின்னை மணாளா <br/>
      நீராட்டு அமைத்து வைத்தேன் <br/>
ஆடி அமுதுசெய் அப்பனும் உண்டிலன் <br/>
      உன்னோடு உடனே உண்பான் (3)<br/>
 	 	<br/>
247	கடி ஆர் பொழில் அணி வேங்கடவா கரும் <br/>
      போரேறே நீ உகக்கும் <br/>
குடையும் செருப்பும் குழலும் தருவிக்கக் <br/>
      கொள்ளாதே போனாய் மாலே <br/>
கடிய வெங் கானிடைக் கன்றின் பின் போன <br/>
      சிறுக்குட்டச் செங் கமல- <br/>
அடியும் வெதும்பி உன்கண்கள் சிவந்தாய் <br/>
      அசைந்திட்டாய் நீ எம்பிரான் (4)<br/>
 	 	<br/>
248	பற்றார் நடுங்க முன் பாஞ்சசன்னியத்தை <br/>
      வாய்வைத்த போரேறே என் <br/>
சிற்றாயர் சிங்கமே சீதை மணாளா <br/>
      சிறுக்குட்டச் செங்கண் மாலே <br/>
சிற்றாடையும் சிறுப்பத்திரமும் இவை <br/>
      கட்டிலின் மேல் வைத்துப் போய் <br/>
கற்றாயரோடு நீ கன்றுகள் மேய்த்துக் <br/>
      கலந்து உடன் வந்தாய் போலும் (5)<br/>
 	 	<br/>
249	அஞ்சுடர் ஆழி உன் கையகத்து ஏந்தும் <br/>
      அழகா நீ பொய்கை புக்கு <br/>
நஞ்சு உமிழ் நாகத்தினோடு பிணங்கவும் <br/>
      நான் உயிர் வாழ்ந்திருந்தேன் <br/>
என் செய்ய என்னை வயிறு மறுக்கினாய்? <br/>
      ஏதும் ஓர் அச்சம் இல்லை <br/>
கஞ்சன் மனத்துக்கு உகப்பனவே செய்தாய் <br/>
      காயாம்பூ வண்ணம் கொண்டாய்            (6)<br/>
 	 	<br/>
250	பன்றியும் ஆமையும் மீனமும் ஆகிய <br/>
      பாற்கடல் வண்ணா உன்மேல் <br/>
கன்றின் உருவாகி மேய்புலத்தே வந்த <br/>
      கள்ள அசுரர் தம்மைச் <br/>
சென்று பிடித்துச் சிறுக்கைகளாலே <br/>
      விளங்காய் எறிந்தாய் போலும் <br/>
என்றும் என்பிள்ளைக்குத் தீமைகள் செய்வார்கள் <br/>
      அங்ஙனம் ஆவர்களே (7)<br/>
 	 	<br/>
251	கேட்டு அறியாதன கேட்கின்றேன் கேசவா <br/>
      கோவலர் இந்திரற்குக் <br/>
காட்டிய சோறும் கறியும் தயிரும் <br/>
      கலந்து உடன் உண்டாய் போலும் <br/>
ஊட்ட முதல் இலேன் உன்தன்னைக் கொண்டு <br/>
      ஒருபோதும் எனக்கு அரிது <br/>
வாட்டம் இலாப் புகழ் வாசுதேவா உன்னை <br/>
      அஞ்சுவன் இன்று தொட்டும்             (8)<br/>
 	 	<br/>
252	திண் ஆர் வெண்சங்கு உடையாய் திருநாள் திரு <br/>
      வோணம் இன்று எழு நாள்;முன் <br/>
பண்நேர் மொழியாரைக் கூவி முளை அட்டிப் <br/>
      பல்லாண்டு கூறுவித்தேன் <br/>
கண்ணாலம் செய்யக் கறியும் கலத்தது <br/>
      அரிசியும் ஆக்கி வைத்தேன் <br/>
கண்ணா நீ நாளைத்தொட்டுக் கன்றின் பின் போகேல் <br/>
      கோலம் செய்து இங்கே இரு (9)<br/>
 	 	<br/>
253	புற்றரவு அல்குல் அசோதை நல் ஆய்ச்சி தன் <br/>
      புத்திரன் கோவிந்தனைக் <br/>
கற்றினம் மேய்த்து வரக் கண்டு உகந்து அவள் <br/>
      கற்பித்த மாற்றம் எல்லாம் <br/>
செற்றம் இலாதவர் வாழ்தரு தென்புது <br/>
      வை விட்டுசித்தன் சொல் <br/>
கற்று இவை பாட வல்லார் கடல்வண்ணன் <br/>
      கழலிணை காண்பர்களே             (10)<br/>
-------------------<br/>
<br/>
கண்ணன் மீண்டுவருங் கோலம் கண்டு கன்னியர் காமுறல்<br/>
<br/>
254	தழைகளும் தொங்கலும் ததும்பி எங்கும் <br/>
      தண்ணுமை எக்கம் மத்தளி தாழ்பீலி <br/>
குழல்களும் கீதமும் ஆகி எங்கும் <br/>
      கோவிந்தன் வருகின்ற கூட்டம் கண்டு <br/>
மழைகொலோ வருகின்றது என்று சொல்லி <br/>
      மங்கைமார் சாலக வாசல் பற்றி <br/>
நுழைவனர் நிற்பனர் ஆகி எங்கும் <br/>
      உள்ளம் விட்டு ஊண் மறந்து ஒழிந்தனரே (1)<br/>
 	 	<br/>
255	வல்லி நுண் இதழ் அன்ன ஆடை கொண்டு <br/>
      வசை அறத் திருவரை விரித்து உடுத்து <br/>
பல்லி நுண் பற்றாக உடைவாள் சாத்தி <br/>
      பணைக்கச்சு உந்தி பல தழை நடுவே <br/>
முல்லை நல் நறுமலர் வேங்கை மலர் <br/>
      அணிந்து பல் ஆயர் குழாம் நடுவே <br/>
எல்லியம் போதாகப் பிள்ளை வரும் <br/>
      எதிர்நின்று அங்கு இனவளை இழவேன்மினே            (2)<br/>
 	 	<br/>
256	சுரிகையும் தெறி-வில்லும் செண்டு-கோலும் <br/>
      மேலாடையும் தோழன்மார் கொண்டு ஓட <br/>
ஒரு கையால் ஒருவன்தன் தோளை ஊன்றி <br/>
      ஆநிரையினம் மீளக் குறித்த சங்கம் <br/>
வருகையில் வாடிய பிள்ளை கண்ணன் <br/>
      மஞ்சளும் மேனியும் வடிவும் கண்டாள் <br/>
அருகே நின்றாள் என்பெண் நோக்கிக் கண்டாள் <br/>
      அது கண்டு இவ் ஊர் ஒன்று புணர்க்கின்றதே (3)<br/>
 	 	<br/>
257	குன்று எடுத்து ஆநிரை காத்த பிரான் <br/>
      கோவலனாய்க் குழல் ஊதி ஊதிக் <br/>
கன்றுகள் மேய்த்துத் தன் தோழரோடு <br/>
      கலந்து உடன் வருவானைத் தெருவிற் கண்டு <br/>
என்றும் இவனை ஒப்பாரை நங்காய் <br/>
      கண்டறியேன் ஏடி வந்து காணாய் <br/>
ஒன்றும்நில்லா வளை கழன்று துகில் <br/>
      ஏந்து இள முலையும் என் வசம் அலவே             (4)<br/>
 	 	<br/>
258	சுற்றி நின்று ஆயர் தழைகள் இடச் <br/>
      சுருள்பங்கி நேத்திரத்தால் அணிந்து <br/>
பற்றி நின்று ஆயர் கடைத்தலையே <br/>
      பாடவும் ஆடக் கண்டேன் அன்றிப் பின் <br/>
மற்று ஒருவர்க்கு என்னைப் பேசலொட்டேன் <br/>
      மாலிருஞ்சோலை எம் மாயற்கு அல்லால் <br/>
கொற்றவனுக்கு இவள் ஆம் என்று எண்ணிக் <br/>
      கொடுமின்கள் கொடீராகிற் கோழம்பமே             (5)<br/>
 	 	<br/>
259	சிந்துரம் இலங்கத் தன் திருநெற்றிமேல் <br/>
      திருத்திய கோறம்பும் திருக்குழலும் <br/>
அந்தரம் முழவத் தண் தழைக் காவின்கீழ் <br/>
      வரும் ஆயரோடு உடன் வளைகோல் வீச <br/>
அந்தம் ஒன்று இல்லாத ஆயப் பிள்ளை <br/>
      அறிந்து அறிந்து இவ் வீதி போதுமாகில் <br/>
பந்து கொண்டான் என்று வளைத்து வைத்துப் <br/>
      பவளவாய் முறுவலும் காண்போம் தோழீ (6)<br/>
 	 	<br/>
260	சாலப் பல் நிரைப் பின்னே தழைக் காவின்கீழ்த் <br/>
      தன் திருமேனிநின்று ஒளி திகழ <br/>
நீல நல் நறுங்குஞ்சி நேத்திரத்தால் <br/>
      அணிந்து பல் ஆயர் குழாம் நடுவே <br/>
கோலச் செந்தாமரைக் கண் மிளிரக் <br/>
      குழல் ஊதி இசைப் பாடிக் குனித்து ஆயரோடு <br/>
ஆலித்து வருகின்ற ஆயப் பிள்ளை <br/>
      அழகு கண்டு என்மகள் அயர்க்கின்றதே             (7)<br/>
 	 	<br/>
261	சிந்துரப்-பொடி கொண்டு சென்னி அப்பித் <br/>
      திருநாமம் இட்டு அங்கு ஓர் இலையந்தன்னால் <br/>
அந்தரம் இன்றித் தன் நெறி பங்கியை <br/>
      அழகிய நேத்திரத்தால் அணிந்து <br/>
இந்திரன் போல் வரும் ஆயப்பிள்ளை <br/>
      எதிர்நின்று அங்கு இனவளை இழவேல் என்ன <br/>
சந்தியில் நின்று கண்டீர் நங்கை தன் <br/>
      துகிலொடு சரிவளை கழல்கின்றதே             (8)<br/>
 	 	<br/>
262	வலங் காதில் மேல்-தோன்றிப் பூ அணிந்து <br/>
      மல்லிகை வனமாலை மௌவல் மாலை <br/>
சிலிங்காரத்தால் குழல் தாழ விட்டுத் <br/>
      தீங்குழல் வாய்மடுத்து ஊதி ஊதி <br/>
அலங்காரத்தால் வரும் ஆயப் பிள்ளை <br/>
      அழகு கண்டு என்மகள் <br/>
விலங்கி நில்லாது எதிர்நின்று கண்டீர் <br/>
      வெள்வளை கழன்று மெய்ம் மெலிகின்றதே             (9)<br/>
 	 	<br/>
263	விண்ணின்மீது அமரர்கள் விரும்பித் தொழ <br/>
      மிறைத்து ஆயர் பாடியில் வீதியூடே <br/>
கண்ணன் காலிப் பின்னே எழுந்தருளக் <br/>
      கண்டு இளஆய்க் கன்னிமார் காமுற்ற <br/>
வண்ணம் வண்டு அமர் பொழிற் புதுவையர்கோன் <br/>
      விட்டுசித்தன் சொன்ன மாலை பத்தும் <br/>
பண் இன்பம் வரப் பாடும் பத்தர் உள்ளார் <br/>
      பரமான வைகுந்தம் நண்ணுவரே             (10)<br/>
--------------<br/>
<br/>
கோவர்த்தனகிரியைக் குடைகொண்டமை<br/>
<br/>
264	அட்டுக் குவி சோற்றுப் பருப்பதமும் <br/>
      தயிர்- வாவியும் நெய்- அளறும் அடங்கப் <br/>
பொட்டத் துற்றி மாரிப் பகை புணர்த்த <br/>
      பொரு மா கடல்வண்ணன் பொறுத்த மலை <br/>
வட்டத் தடங்கண் மட மான் கன்றினை <br/>
      வலைவாய்ப் பற்றிக் கொண்டு குறமகளிர் <br/>
கொட்டைத் தலைப் பால் கொடுத்து வளர்க்கும் <br/>
      கோவர்த்தனம் என்னும் கொற்றக் குடையே (1)<br/>
 	 	<br/>
265	வழு ஒன்றும் இல்லாச் செய்கை வானவர்கோன் <br/>
      வலிப்பட்டு முனிந்து விடுக்கப்பட்ட <br/>
மழை வந்து எழு நாள் பெய்து மாத் தடுப்ப <br/>
      மதுசூதன் எடுத்து மறித்த மலை <br/>
இழவு தரியாதது ஓர் ஈற்றுப் பிடி <br/>
      இளஞ் சீயம் தொடர்ந்து முடுகுதலும் <br/>
குழவி இடைக் கால் இட்டு எதிர்ந்து பொரும் <br/>
      கோவர்த்தனம் என்னும் கொற்றக் குடையே (2)<br/>
 	 	<br/>
266	அம் மைத் தடங்கண் மட ஆய்ச்சியரும் <br/>
      ஆனாயரும் ஆநிரையும் அலறி <br/>
எம்மைச் சரண் ஏன்றுகொள் என்று இரப்ப <br/>
      இலங்கு ஆழிக் கை எந்தை எடுத்த மலை <br/>
தம்மைச் சரண் என்ற தம் பாவையரைப் <br/>
      புனமேய்கின்ற மானினம் காண்மின் என்று <br/>
கொம்மைப் புயக் குன்றர் சிலை குனிக்கும் <br/>
      கோவர்த்தனம் என்னும் கொற்றக் குடையே (3)<br/>
 	 	<br/>
267	கடு வாய்ச் சின வெங்கண் களிற்றினுக்குக் <br/>
      கவளம் எடுத்துக் கொடுப்பான் அவன் போல் <br/>
அடிவாய் உறக் கையிட்டு எழப் பறித்திட்டு <br/>
      அமரர்பெருமான் கொண்டு நின்ற மலை <br/>
கடல்வாய்ச் சென்று மேகம் கவிழ்ந்து இறங்கிக் <br/>
      கதுவாய்ப் பட நீர்முகந்து ஏறி எங்கும் <br/>
குடவாய்ப் பட நின்று மழை பொழியும் <br/>
      கோவர்த்தனம் என்னும் கொற்றக் குடையே             (4)<br/>
 	 	<br/>
268	வானத்தில் உள்ளீர் வலியீர் உள்ளீரேல் <br/>
      அறையோ வந்து வாங்குமின் என்பவன் போல் <br/>
ஏனத்து உரு ஆகிய ஈசன் எந்தை <br/>
      இடவன் எழ வாங்கி எடுத்த மலை <br/>
கானக் களி-யானை தன் கொம்பு இழந்து <br/>
      கதுவாய் மதம் சோரத் தன் கை எடுத்துக் <br/>
கூனற் பிறை வேண்டி அண்ணாந்து நிற்கும் <br/>
      கோவர்த்தனம் என்னும் கொற்றக் குடையே (5)<br/>
 	 	<br/>
269	செப்பாடு உடைய திருமால் அவன் தன் <br/>
      செந்தாமரைக் கைவிரல் ஐந்தினையும் <br/>
கப்பு ஆக மடுத்து மணி நெடுந்தோள் <br/>
      காம்பு ஆகக் கொடுத்துக் கவித்த மலை <br/>
எப்பாடும் பரந்து இழி தெள் அருவி <br/>
      இலங்கு மணி முத்துவடம் பிறழக் <br/>
குப்பாயம் என நின்று காட்சிதரும் <br/>
      கோவர்த்தனம் என்னும் கொற்றக் குடையே            (6)<br/>
 	 	<br/>
270	படங்கள் பலவும் உடைப் பாம்பு- அரையன் <br/>
      படர் பூமியைத் தாங்கிக் கிடப்பவன் போல் <br/>
தடங்கை விரல் ஐந்தும் மலர வைத்துத் <br/>
      தாமோதரன் தாங்கு தடவரைதான் <br/>
அடங்கச் சென்று இலங்கையை ஈடழித்த <br/>
      அனுமன் புகழ் பாடித் தம் குட்டன்களைக் <br/>
குடங்கைக் கொண்டு மந்திகள் கண்வளர்த்தும் <br/>
      கோவர்த்தனம் என்னும் கொற்றக் குடையே (7)<br/>
 	 	<br/>
271	சல மா முகில் பல் கணப் போர்க்களத்துச் <br/>
      சர- மாரி பொழிந்து எங்கும் பூசலிட்டு <br/>
நலிவான் உறக் கேடகம் கோப்பவன் போல் <br/>
      நாராயணன் முன் முகம் காத்த மலை <br/>
இலை வேய் குரம்பைத் தவ மா முனிவர் <br/>
      இருந்தார் நடுவே சென்று அணார் சொறியக் <br/>
கொலை வாய்ச் சின வேங்கைகள் நின்று உறங்கும் <br/>
      கோவர்த்தனம் என்னும் கொற்றக் குடையே (8)<br/>
 	 	<br/>
272	வன் பேய்முலை உண்டது ஓர் வாய் உடையன் <br/>
      வன் தூண் என நின்றது ஓர் வன் பரத்தை <br/>
தன் பேர் இட்டுக் கொண்டு தரணி தன்னிற் <br/>
      தாமோதரன் தாங்கு தடவரை தான் <br/>
முன்பே வழி காட்ட முசுக் கணங்கள் <br/>
      முதுகிற் பெய்து தம் உடைக் குட்டன்களைக் <br/>
கொம்பு ஏற்றி இருந்து குதி பயிற்றும் <br/>
      கோவர்த்தனம் என்னும் கொற்றக் குடையே             (9)<br/>
 	 	<br/>
273	கொடி ஏறு செந் தாமரைக் கைவிரல்கள் <br/>
      கோலமும் அழிந்தில வாடிற்று இல <br/>
வடிவு ஏறு திருவுகிர் நொந்தும் இல <br/>
      மணிவண்ணன் மலையும் ஓர் சம்பிரதம் <br/>
முடி ஏறிய மா முகிற் பல் கணங்கள் <br/>
      முன் நெற்றி நரைத்தன போல எங்கும் <br/>
குடி ஏறி இருந்து மழை பொழியும் <br/>
      கோவர்த்தனம் என்னும் கொற்றக் குடையே (10)<br/>
 	 	<br/>
274	அரவிற் பள்ளிகொண்டு அரவம் துரந்திட்டு <br/>
      அரவப்-பகை ஊர்தி அவனுடைய  <br/>
குரவிற் கொடி முல்லைகள் நின்று உறங்கும் <br/>
      கோவர்த்தனம் என்னும் கொற்றக் குடைமேல் <br/>
திருவிற் பொலி மறைவாணர் புத்தூர்த் <br/>
      திகழ் பட்டர்பிரான் சொன்ன மாலை பத்தும் <br/>
பரவு மனம் நன்கு உடைப் பத்தர் உள்ளார் <br/>
      பரமான வைகுந்தம் நண்ணுவரே             (11)<br/>
----------<br/>
<br/>
கண்ணன் குழல் ஊதல்<br/>
<br/>
275	நாவலம் பெரிய தீவினில் வாழும் <br/>
      நங்கைமீர்கள் இது ஓர் அற்புதம் கேளீர் <br/>
தூ வலம்புரி உடைய திருமால் <br/>
      தூய வாயிற் குழல்-ஓசை வழியே <br/>
கோவலர் சிறுமியர் இளங் கொங்கை <br/>
      குதுகலிப்ப உடல் உள்-அவிழ்ந்து எங்கும் <br/>
காவலும் கடந்து கயிறுமாலை <br/>
      ஆகி வந்து கவிழ்ந்து நின்றனரே             (1)<br/>
 	 	<br/>
276	இட அணரை இடத் தோளொடு சாய்த்து <br/>
      இருகை கூடப் புருவம் நெரிந்து ஏறக் <br/>
குடவயிறு பட வாய் கடைகூடக் <br/>
      கோவிந்தன் குழல்கொடு ஊதின போது <br/>
மட மயில்களொடு மான்பிணை போலே <br/>
      மங்கைமார்கள் மலர்க் கூந்தல் அவிழ <br/>
உடை நெகிழ ஓர்கையால் துகில் பற்றி <br/>
      ஒல்கி ஓடு அரிக்கண் ஒட நின்றனரே            (2)<br/>
 	 	<br/>
277	வான் இளவரசு வைகுந்தக் <br/>
      குட்டன் வாசுதேவன் மதுரைமன்னன் நந்த- <br/>
கோன் இளவரசு கோவலர் குட்டன் <br/>
      கோவிந்தன் குழல்கொடு ஊதின போது <br/>
வான் இளம்படியர் வந்து வந்து ஈண்டி <br/>
      மனம் உருகி மலர்க்கண்கள் பனிப்பத் <br/>
தேன் அளவு செறி கூந்தல் அவிழச் <br/>
      சென்னி வேர்ப்பச் செவி சேர்த்து நின்றனரே (3)<br/>
 	 	<br/>
278	தேனுகன் பிலம்பன் காளியன் என்னும் <br/>
      தீப்பப் பூடுகள் அடங்க உழக்கிக் <br/>
கானகம் படி உலாவி உலாவிக் <br/>
      கருஞ்சிறுக்கன் குழல் ஊதின போது <br/>
மேனகையொடு திலோத்தமை அரம்பை <br/>
      உருப்பசியர் அவர் வெள்கி மயங்கி <br/>
வானகம் படியில் வாய் திறப்பு இன்றி <br/>
      ஆடல் பாடல் இவை மாறினர் தாமே            (4)<br/>
 	 	<br/>
279	முன் நரசிங்கமது ஆகி அவுணன் <br/>
      முக்கியத்தை முடிப்பான் மூவுலகில் <br/>
மன்னர் அஞ்சும் மதுசூதனன் வாயிற் <br/>
      குழலின் ஓசை செவியைப் பற்றி வாங்க <br/>
நன் நரம்பு உடைய தும்புருவோடு <br/>
      நாரதனும் தம் தம் வீணை மறந்து <br/>
கின்னர மிதுனங்களும் தம் தம் <br/>
      கின்னரம் தொடுகிலோம் என்றனரே             (5)<br/>
 	 	<br/>
280	செம் பெருந் தடங்- கண்ணன் திரள் தோளன் <br/>
      தேவகி சிறுவன் தேவர்கள் சிங்கம் <br/>
நம் பரமன் இந்நாள் குழல் ஊதக் <br/>
      கேட்டவர்கள் இடர் உற்றன கேளீர் <br/>
அம்பரம் திரியும் காந்தப்பர் எல்லாம் <br/>
      அமுத கீத வலையால் சுருக்குண்டு <br/>
நம் பரம் அன்று என்று நாணி மயங்கி <br/>
      நைந்து சோர்ந்து கைம்மறித்து நின்றனரே            (6)<br/>
 	 	<br/>
281	புவியுள் நான் கண்டது ஒர் அற்புதம் கேளீர் <br/>
      பூணி மேய்க்கும் இளங்கோவலர் கூட்டத்து <br/>
அவையுள் நாகத்து- அணையான் குழல் ஊத <br/>
      அமரலோகத்து அளவும் சென்று இசைப்ப <br/>
அவியுணா மறந்து வானவர் எல்லாம் <br/>
      ஆயர்-பாடி நிறையப் புகுந்து ஈண்டிச் <br/>
செவி-உணாவின் சுவை கொண்டு மகிழ்ந்து <br/>
      கோவிந்தனைத் தொடர்ந்து என்றும் விடாரே            (7)<br/>
 	 	<br/>
282	சிறுவிரல்கள் தடவிப் பரிமாறச் <br/>
      செங்கண் கோடச் செய்ய வாய் கொப்பளிப்பக <br/>
குறுவெயர்ப் புருவம் குடிலிப்பக் <br/>
      கோவிந்தன் குழல்கொடு ஊதின போது <br/>
பறவையின் கணங்கள் கூடு துறந்து <br/>
      வந்து சூழ்ந்து படுகாடு கிடப்பக் <br/>
கறவையின் கணங்கள் கால் பரப்பிட்டுக் <br/>
      கவிழ்ந்து இறங்கிச் செவி ஆட்டகில்லாவே (8)<br/>
 	 	<br/>
283	திரண்டு எழு தழை மழைமுகில் வண்ணன் <br/>
      செங்கமல மலர் சூழ் வண்டினம் போலே <br/>
சுருண்டு இருண்ட குழல் தாழ்ந்த முகத்தான் <br/>
      ஊதுகின்ற குழல்-ஓசை வழியே <br/>
மருண்டு மான்-கணங்கள் மேய்கை மறந்து <br/>
      மேய்ந்த புல்லும் கடைவாய் வழி சோர <br/>
இரண்டு பாடும் துலுங்காப் புடைபெயரா <br/>
      எழுது சித்திரங்கள் போல நின்றனவே             (9)<br/>
 	 	<br/>
284	கருங்கண் தோகை மயிற் பீலி அணிந்து <br/>
      கட்டி நன்கு உடுத்த பீதக ஆடை <br/>
அருங்கல உருவின் ஆயர் பெருமான் <br/>
      அவனொருவன் குழல் ஊதின போது <br/>
மரங்கள் நின்று மது தாரைகள் பாயும் <br/>
      மலர்கள் வீழும் வளர் கொம்புகள் தாழும் <br/>
இரங்கும் கூம்பும் திருமால் நின்ற நின்ற <br/>
      பக்கம் நோக்கி அவை செய்யும் குணமே (10)<br/>
 	 	<br/>
285	குழல் இருண்டு சுருண்டு ஏறிய குஞ்சிக் <br/>
      கோவிந்தனுடைய கோமள வாயிற் <br/>
குழல் முழைஞ்சுகளின் ஊடு குமிழ்த்துக் <br/>
      கொழித்து இழிந்த அமுதப் புனல்தன்னைக் <br/>
குழல் முழவம் விளம்பும் புதுவைக்கோன் <br/>
      விட்டுசித்தன் விரித்த தமிழ் வல்லார் <br/>
குழலை வென்ற குளிர் வாயினராகிச் <br/>
      சாதுகோட்டியுள் கொள்ளப் படுவாரே             (11)<br/>
---------------<br/>
<br/>
நற்றாய் இரங்கல்<br/>
<br/>
286	ஐய புழுதி உடம்பு அளைந்து இவள் <br/>
      பேச்சும் அலந்தலையாய்ச் <br/>
செய்ய நூலின் சிற்றாடை செப்பன் <br/>
      உடுக்கவும் வல்லள் அல்லள் <br/>
கையினில் சிறுதூதை யோடு இவள் <br/>
      முற்றில் பிரிந்தும் இலள் <br/>
பை அரவணைப் பள்ளியானொடு <br/>
      கைவைத்து இவள்வருமே             (1)<br/>
 	 	<br/>
287	வாயிற் பல்லும் எழுந்தில மயி<br/>
      ரும் முடி கூடிற்றில <br/>
சாய்வு இலாத குறுந்தலைச் சில <br/>
      பிள்ளைகளோடு இணங்கி <br/>
தீ இணக்கு இணங்கு ஆடி வந்து இவள் <br/>
      தன் அன்ன செம்மை சொல்லி <br/>
மாயன் மா மணிவண்ணன்மேல் இவள் <br/>
      மால் உறுகின்றாளே             (2)<br/>
 	 	<br/>
288	பொங்கு வெண்மணல் கொண்டு சிற்றிலும் <br/>
      முற்றத்து இழைக்கலுறில் <br/>
சங்கு சக்கரம் தண்டு வாள் வில்லும் <br/>
      அல்லது இழைக்கலுறாள் <br/>
கொங்கை இன்னம் குவிந்து எழுந்தில <br/>
      கோவிந்தனோடு இவளைச் <br/>
சங்கை யாகி என் உள்ளம் நாள்தொறும் <br/>
      தட்டுளுப்பு ஆகின்றதே             (3)<br/>
 	 	<br/>
289	ஏழை பேதை ஓர் பாலகன் வந்து என் <br/>
      பெண்மகளை எள்கி <br/>
தோழிமார் பலர் கொண்டுபோய்ச் செய்த <br/>
      சூழ்ச்சியை யார்க்கு உரைக்கேன் <br/>
ஆழியான் என்னும் ஆழ மோழையில் <br/>
      பாய்ச்சி அகப்படுத்தி <br/>
மூழை உப்பு அறியாது என்னும் <br/>
      மூதுரையும் இலளே             (4)<br/>
 	 	<br/>
290	நாடும் ஊரும் அறியவே போய் <br/>
      நல்ல துழாய் அலங்கல் <br/>
சூடி நாரணன் போம் இடம் எல்லாம் <br/>
      சோதித்து உழிதர்கின்றாள் <br/>
கேடு வேண்டுகின்றார் பலர் உளர் <br/>
      கேசவனோடு இவளைப் <br/>
பாடிகாவல் இடுமின் என்று என்று <br/>
      பார் தடுமாறினதே             (5)<br/>
 	 	<br/>
291	பட்டம் கட்டிப் பொற்றோடு பெய்து இவள் <br/>
      பாடகமும் சிலம்பும் <br/>
இட்ட மாக வளர்த்து எடுத்தேனுக்கு <br/>
      என்னோடு இருக்கலுறாள் <br/>
பொட்டப் போய்ப் புறப்பட்டு நின்று இவள் <br/>
      பூவைப் பூவண்ணா என்னும் <br/>
வட்ட வார் குழல் மங்கைமீர் இவள் <br/>
      மால் உறுகின்றாளே             (6)<br/>
 	 	<br/>
292	பேசவும் தரியாத பெண்மையின் <br/>
      பேதையேன் பேதை இவள் <br/>
கூசமின்றி நின்றார்கள் தம் எதிர் <br/>
      கோல் கழிந்தான் மூழையாய் <br/>
கேசவா என்றும் கேடிலீ என்றும் <br/>
      கிஞ்சுக வாய் மொழியாள் <br/>
வாச வார்குழல் மங்கைமீர் இவள் <br/>
      மால் உறுகின்றாளே 7<br/>
 	 	<br/>
293	காறை பூணும் கண்ணாடி காணும் தன் <br/>
      கையில் வளை குலுக்கும் <br/>
கூறை உடுக்கும் அயர்க்கும் தன் <br/>
      கொவ்வைச் செவ்வாய் திருத்தும் <br/>
தேறித் தேறி நின்று ஆயிரம் பேர்த் <br/>
      தேவன் திறம் பிதற்றும் <br/>
மாறில் மா மணிவண்ணன்மேல் இவள் <br/>
      மால் உறுகின்றாளே             (8)<br/>
 	 	<br/>
294	கைத்தலத்து உள்ள மாடு அழியக் <br/>
      கண்ணாலங்கள் செய்து இவளை- <br/>
வைத்து வைத்துக்கொண்டு என்ன வாணிபம்? <br/>
      நம்மை வடுப்படுத்தும்- <br/>
செய்த்தலை எழு நாற்றுப் போல் அவன் <br/>
      செய்வன செய்துகொள்ள <br/>
மைத் தடமுகில் வண்ணன் பக்கல் <br/>
      வளர விடுமின்களே             (9)<br/>
 	 	<br/>
295	பெருப் பெருத்த கண்ணாலங்கள் செய்து <br/>
      பேணி நம் இல்லத்துள்ளே <br/>
இருத்துவான் எண்ணி நாம் இருக்க <br/>
      இவளும் ஒன்று எண்ணுகின்றாள் <br/>
மருத்துவப் பதம் நீங்கினாள் என்னும் <br/>
      வார்த்தை படுவதன்முன் <br/>
ஒருப்படுத்து இடுமின் இவளை <br/>
      உலகளந்தான் இடைக்கே             (10)<br/>
 	 	<br/>
296	ஞாலம் முற்றும் உண்டு ஆலிலைத் துயில் <br/>
      நாராயணனுக்கு இவள் <br/>
மாலதாகி மகிழ்ந்தனள் என்று <br/>
      தாய் உரை செய்ததனை <br/>
கோலம் ஆர் பொழில் சூழ் புதுவையர்கோன் <br/>
      விட்டுசித்தன் சொன்ன <br/>
மாலை பத்தும் வல்லவர்கட்கு <br/>
      இல்லை வரு துயரே             (11)<br/>
--------------------<br/>
<br/>
தலைவன்பின் சென்ற மகளைக்குறித்துத் தாய் பலபடி உன்னி ஏங்குதல்<br/>
<br/>
297	நல்லது ஓர் தாமரைப் பொய்கை <br/>
      நாண்மலர் மேல் பனி சோர <br/>
அல்லியும் தாதும் உதிர்ந்திட்டு <br/>
      அழகழிந்தால் ஒத்ததாலோ <br/>
இல்லம் வெறியோடிற்றாலோ <br/>
      என்மகளை எங்கும் காணேன் <br/>
மல்லரை அட்டவன் பின்போய் <br/>
      மதுரைப் புறம் புக்காள் கொல்லோ? (1)<br/>
 	 	<br/>
298	ஒன்றும் அறிவு ஒன்று இல்லாத <br/>
      உருவறைக் கோபாலர் தங்கள் <br/>
கன்று கால் மாறுமா போலே <br/>
      கன்னி இருந்தாளைக் கொண்டு <br/>
நன்றும் கிறி செய்து போனான் <br/>
      நாராயணன் செய்த தீமை <br/>
என்றும் எமர்கள் குடிக்கு ஓர் <br/>
      ஏச்சுக்கொல்? ஆயிடுங் கொல்லோ? (2)<br/>
 	 	<br/>
299	குமரி மணம் செய்து கொண்டு <br/>
      கோலம் செய்து இல்லத்து இருத்தி <br/>
தமரும் பிறரும் அறியத் <br/>
      தாமோதரற்கு என்று சாற்றி    <br/>
அமரர் பதியுடைத் தேவி <br/>
      அரசாணியை வழிபட்டு <br/>
துமிலம் எழப் பறை கொட்டித் <br/>
      தோரணம் நாட்டிடுங் கொல்லோ?            (3)<br/>
 	 	<br/>
300	ஒரு மகள் தன்னை உடையேன் <br/>
      உலகம் நிறைந்த புகழால் <br/>
திருமகள் போல வளர்த்தேன் <br/>
      செங்கண் மால் தான் கொண்டு போனான் <br/>
பெரு மகளாய்க் குடி வாழ்ந்து <br/>
      பெரும்பிள்ளை பெற்ற அசோதை <br/>
மருமகளைக் கண்டு உகந்து <br/>
      மணாட்டுப் புறம்செய்யுங் கொல்லோ?             (4)<br/>
 	 	<br/>
301	தம் மாமன் நந்தகோபாலன் <br/>
      தழீஇக் கொண்டு என் மகள் தன்னைச் <br/>
செம்மாந்திரே என்று சொல்லி <br/>
      செழுங் கயற் கண்ணும் செவ்வாயும் <br/>
கொம்மை முலையும் இடையும் <br/>
      கொழும்பணைத் தோள்களும் கண்டிட்டு <br/>
இம் மகளைப் பெற்ற தாயர் <br/>
      இனித் தரியார் என்னுங் கொல்லோ?             (5)<br/>
 	 	<br/>
302	வேடர் மறக்குலம் போலே <br/>
      வேண்டிற்றுச் செய்து என்மகளைக் <br/>
கூடிய கூட்டமே யாகக் <br/>
      கொண்டு குடி வாழுங் கொல்லோ? <br/>
நாடும் நகரும் அறிய <br/>
      நல்லது ஓர் கண்ணாலம் செய்து <br/>
சாடு இறப் பாய்ந்த பெருமான் <br/>
      தக்கவா கைப்பற்றுங் கொல்லோ?            (6)<br/>
 	 	<br/>
303	அண்டத்து அமரர் பெருமான் <br/>
      ஆழியான் இன்று என்மகளைப் <br/>
பண்டப் பழிப்புக்கள் சொல்லிப் <br/>
      பரிசு அற ஆண்டிடுங் கொல்லோ? <br/>
கொண்டு குடி- வாழ்க்கை வாழ்ந்து <br/>
      கோவலப் பட்டம் கவித்துப் <br/>
பண்டை மணாட்டிமார் முன்னே <br/>
      பாதுகாவல் வைக்குங் கொல்லோ?            (7)<br/>
 	 	<br/>
304	குடியிற் பிறந்தவர் செய்யும் <br/>
      குணம் ஒன்றும் செய்திலன் அந்தோ <br/>
நடை ஒன்றும் செய்திலன் நங்காய் <br/>
      நந்தகோபன் மகன் கண்ணன் <br/>
இடை இருபாலும் வணங்க <br/>
      இளைத்து இளைத்து என்மகள் ஏங்கிக் <br/>
கடைகயிறே பற்றி வாங்கிக் <br/>
      கை தழும்பு ஏறிடுங் கொல்லோ?             (8)<br/>
 	 	<br/>
305	வெண்ணிறத் தோய் தயிர் தன்னை <br/>
      வெள்வரைப்பின் முன் எழுந்து <br/>
கண் உறங்காதே இருந்து <br/>
      கடையவும் தான்வல்லள் கொல்லோ? <br/>
ஒண்ணிறத் தாமரைச் செங்கண் <br/>
      உலகளந்தான் என்மகளைப் <br/>
பண் அறையாப் பணிகொண்டு <br/>
      பரிசு அற ஆண்டிடுங் கொல்லோ? (9)<br/>
 	 	<br/>
306	மாயவன் பின்வழி சென்று வழியிடை மாற்றங்கள் கேட்டு <br/>
ஆயர்கள் சேரியிலும் புக்கு அங்குத்தை மாற்றமும் எல்லாம் <br/>
தாயவள் சொல்லிய சொல்லைப் தண் புதுவைப் பட்டன் சொன்ன <br/>
தூய தமிழ் பத்தும் வல்லார் தூ மணிவண்ணனுக்கு ஆளரே             (10)<br/>
------------------ <br/>
<br/>
உந்தி பறத்தல்<br/>
<br/>
307	என் நாதன் தேவிக்கு அன்று இன்பப்பூ ஈயாதாள் <br/>
தன் நாதன் காணவே தண்பூ மரத்தினை <br/>
வன் நாதப் புள்ளால் வலியப் பறித்திட்ட <br/>
என் நாதன் வன்மையைப் பாடிப் பற <br/>
      எம்பிரான் வன்மையைப் பாடிப் பற            (1)<br/>
 	 	<br/>
308	என் வில் வலி கண்டு போ என்று எதிர்வந்தான் <br/>
தன் வில்லினோடும் தவத்தை எதிர்வாங்கி <br/>
முன் வில் வலித்து முதுபெண் உயிருண்டான் <br/>
தன் வில்லின் வன்மையைப் பாடிப் பற <br/>
      தாசரதி தன்மையைப் பாடிப் பற (2)<br/>
 	 	<br/>
309	உருப்பிணி நங்கையைத் தேர் ஏற்றிக் கொண்டு <br/>
விருப்புற்று அங்கு ஏக விரைந்து எதிர் வந்து <br/>
செருக்கு உற்றான் வீரம் சிதையத் தலையைச் <br/>
சிரைத்திட்டான் வன்மையைப் பாடிப் பற <br/>
      தேவகி சிங்கத்தைப் பாடிப் பற (3)<br/>
 	 	<br/>
310	மாற்றுத்தாய் சென்று வனம்போகே என்றிட <br/>
ஈற்றுத்தாய் பின்தொடர்ந்து எம்பிரான் என்று அழ <br/>
கூற்றுத் தாய் சொல்லக் கொடிய வனம் போன <br/>
சீற்றம் இலாதானைப் பாடிப் பற <br/>
      சீதை மணாளனைப் பாடிப் பற (4)<br/>
 	 	<br/>
311	பஞ்சவர் தூதனாய்ப் பாரதம் கைசெய்து <br/>
நஞ்சு உமிழ் நாகம் கிடந்த நற் பொய்கை புக்கு <br/>
அஞ்சப் பணத்தின்மேல் பாய்ந்திட்டு அருள்செய்த <br/>
அஞ்சன வண்ணனைப் பாடிப் பற <br/>
      அசோதைதன் சிங்கத்தைப் பாடிப் பற (5)<br/>
 	 	<br/>
312	முடி ஒன்றி மூவுலகங்களும் ஆண்டு உன் <br/>
அடியேற்கு அருள் என்று அவன்பின் தொடர்ந்த <br/>
படியில் குணத்துப் பரத நம்பிக்கு அன்று <br/>
அடிநிலை ஈந்தானைப் பாடிப் பற <br/>
      அயோத்தியர் கோமானைப் பாடிப் பற (6)<br/>
 	 	<br/>
313	காளியன் பொய்கை கலங்கப் பாய்ந்திட்டு அவன் <br/>
நீள்முடி ஐந்திலும் நின்று நடம்செய்து <br/>
மீள அவனுக்கு அருள்செய்த வித்தகன் <br/>
தோள்-வலி வீரமே பாடிப் பற <br/>
      தூ மணிவண்ணனைப் பாடிப் பற (7)<br/>
 	 	<br/>
314	தார்க்கு இளந்தம்பிக்கு அரசு ஈந்து தண்டகம் <br/>
நூற்றவள் சொற்கொண்டு போகி நுடங்கு- இடைச் <br/>
சூர்ப்பணகாவைச் செவியொடு மூக்கு அவள் <br/>
ஆர்க்க அரிந்தானைப் பாடிப் பற <br/>
      அயோத்திக்கு அரசனைப் பாடிப் பற (8)<br/>
 	 	<br/>
315	மாயச் சகடம் உதைத்து மருது இறுத்து <br/>
ஆயர்களோடு போய் ஆநிரை காத்து அணி <br/>
வேயின் குழல் ஊதி வித்தகனாய் நின்ற <br/>
ஆயர்கள் ஏற்றினைப் பாடிப் பற <br/>
      ஆநிரை மேய்த்தானைப் பாடிப் பற            (9)<br/>
 	 	<br/>
316	காரார் கடலை அடைத்திட்டு இலங்கை புக்கு <br/>
ஓராதான் பொன்முடி ஒன்பதோடு ஒன்றையும் <br/>
நேரா அவன்தம்பிக்கே நீள் அரசு ஈந்த <br/>
ஆராவமுதனைப் பாடிப் பற <br/>
      அயோத்தியர் வேந்தனைப் பாடிப் பற (10)<br/>
 	 	<br/>
317	நந்தன் மதலையைக் காகுத்த னைநவின்று <br/>
உந்தி பறந்த ஒளியிழை யார்கள்சொல் <br/>
செந்தமிழ்த் தென்புது வைவிட்டு சித்தன்சொல் <br/>
ஐந்தினோடு ஐந்தும்வல் லார்க்குஅல்லல் இல்லையே (11)<br/>
------------<br/>
<br/>
அனுமன் சீதைக்குக் கூறிய அடையாளம்<br/>
<br/>
318	நெறிந்த கருங்குழல் மடவாய் நின் அடியேன் விண்ணப்பம் <br/>
செறிந்த மணி முடிச் சனகன் சிலை இறுத்து நினைக் கொணர்ந்தது <br/>
அறிந்து அரசு களைகட்ட அருந்தவத்தோன் இடை விலங்கச் <br/>
செறிந்த சிலைகொடு தவத்தைச் சிதைத்ததும் ஓர் அடையாளம்             (1)<br/>
 	 	<br/>
319	அல்லியம்பூ மலர்க்கோதாய் அடிபணிந்தேன் விண்ணப்பம் <br/>
சொல்லுகேன் கேட்டருளாய் துணைமலர்க் கண் மடமானே <br/>
எல்லியம் போது இனிதிருத்தல் இருந்தது ஓர் இட வகையில் <br/>
மல்லிகை மா மாலைகொண்டு அங்கு ஆர்த்ததும் ஓர் அடையாளம் (2)<br/>
 	 	<br/>
320	கலக்கிய மா மனத்தனளாய்க் கைகேசி வரம் வேண்ட <br/>
மலக்கிய மா மனத்தனனாய் மன்னவனும் மறாது ஒழியக் <br/>
குலக்குமரா காடு உறையப் போ என்று விடை கொடுப்ப <br/>
இலக்குமணன் தன்னொடும் அங்கு ஏகியது ஓர் அடையாளம்            (3)<br/>
 	 	<br/>
321	வார் அணிந்த முலை மடவாய் வைதேவீ விண்ணப்பம் <br/>
தேர் அணிந்த அயோத்தியர்கோன் பெருந்தேவீ கேட்டருளாய் <br/>
கூர் அணிந்த வேல் வலவன் குகனோடும் கங்கைதன்னிற் <br/>
சீர் அணிந்த தோழமை கொண்டதும் ஓர் அடையாளம்             (4)<br/>
 	 	<br/>
322	மான் அமரும் மென்நோக்கி வைதேவீ விண்ணப்பம் <br/>
கான் அமரும் கல்-அதர் போய்க் காடு உறைந்த காலத்துத் <br/>
தேன் அமரும் பொழிற் சாரல் சித்திரகூடத்து இருப்பப் <br/>
பால்மொழியாய் பரதநம்பி பணிந்ததும் ஓர் அடையாளம்             (5)<br/>
 	 	<br/>
323	சித்திரகூடத்து இருப்பச் சிறுகாக்கை முலை தீண்ட <br/>
அத்திரமே கொண்டு எறிய அனைத்து உலகும் திரிந்து ஓடி <br/>
வித்தகனே இராமாவோ நின் அபயம் என்று அழைப்ப <br/>
அத்திரமே அதன்கண்ணை அறுத்ததும் ஓர் அடையாளம்             (6)<br/>
 	 	<br/>
324	மின் ஒத்த நுண்- இடையாய் மெய்- அடியேன் விண்ணப்பம் <br/>
பொன் ஒத்த மான் ஒன்று புகுந்து இனிது விளையாட <br/>
நின் அன்பின் வழிநின்று சிலை பிடித்து எம்பிரான் ஏகப் <br/>
பின்னே அங்கு இலக்குமணன் பிரிந்ததும் ஓர் அடையாளம்             (7)<br/>
 	 	<br/>
325	மைத் தகு மா மலர்க்குழலாய் வைதேவீ விண்ணப்பம் <br/>
ஒத்த புகழ் வானரக்கோன் உடன் இருந்து நினைத் தேட <br/>
அத்தகு சீர் அயோத்தியர்கோன் அடையாளம் இவை மொழிந்தான் <br/>
இத் தகையால் அடையாளம் ஈது அவன் கைம் மோதிரமே             (8)<br/>
 	 	<br/>
326	திக்கு நிறை புகழாளன் தீ வேள்விச் சென்ற நாள் <br/>
மிக்க பெரும் சபை நடுவே வில் இறுத்தான் மோதிரம் கண்டு <br/>
ஒக்குமால் அடையாளம் அனுமான் என்று உச்சிமேல் <br/>
வைத்துக்கொண்டு உகந்தனளால் மலர்க்குழலாள் சீதையுமே             (9)<br/>
 	 	<br/>
327	வார் ஆரும் முலை மடவாள் வைதேவி தனைக் கண்டு <br/>
சீர் ஆரும் திறல் அனுமன் தெரிந்து உரைத்த அடையாளம் <br/>
பார் ஆரும் புகழ்ப் புதுவைப் பட்டர்பிரான் பாடல் வல்லார் <br/>
ஏர் ஆரும் வைகுந்தத்து இமையவரோடு இருப்பாரே             (10)<br/>
---------------<br/>
<br/>
திருமாலைக் கண்ட சுவடு உரைத்தல்<br/>
<br/>
328	கதிர் ஆயிரம் இரவி கலந்து எறித்தால் ஒத்த நீள்முடியன் <br/>
எதிர் இல் பெருமை இராமனை இருக்கும் இடம் நாடுதிரேல் <br/>
அதிரும் கழற் பொரு தோள் இரணியன் ஆகம் பிளந்து அரியாய் <br/>
உதிரம் அளைந்த கையோடு இருந்தானை உள்ளவா கண்டார் உளர்            (1)<br/>
 	 	<br/>
329	நாந்தகம் சங்கு தண்டு நாண் ஒலிச் சார்ங்கம் திருச்சக்கரம் <br/>
ஏந்து பெருமை இராமனை இருக்கும் இடம் நாடுதிரேல் <br/>
காந்தள் முகிழ் விரற் சீதைக்கு ஆகிக் கடுஞ்சிலை சென்று இறுக்க <br/>
வேந்தர் தலைவன் சனகராசன்தன் வேள்வியிற் கண்டார் உளர்             (2)<br/>
 	 	<br/>
330	கொலையானைக் கொம்பு பறித்துக் கூடலர் சேனை பொருது அழியச் <br/>
சிலையால் மராமரம் எய்த தேவனைச் சிக்கென நாடுதிரேல் <br/>
தலையால் குரக்கினம் தாங்கிச் சென்று தடவரை கொண்டு அடைப்ப <br/>
அலை ஆர் கடற்கரை வீற்றிருந்தானை அங்குத்தைக் கண்டார் உளர்             (3)<br/>
 	 	<br/>
331	தோயம் பரந்த நடுவு சூழலிற் தொல்லை வடிவு கொண்ட <br/>
மாயக் குழவி யதனை நாடுறில் வம்மின் சுவடு உரைக்கேன் <br/>
ஆயர் மடமகள் பின்னைக்கு ஆகி அடல் விடை ஏழினையும் <br/>
வீயப் பொருது வியர்த்து நின்றானை மெய்ம்மையே கண்டார் உளர்            (4)<br/>
 	 	<br/>
332	நீர் ஏறு செஞ்சடை நீலகண்டனும் நான்முகனும் முறையால் <br/>
சீர் ஏறு வாசகஞ் செய்ய நின்ற திருமாலை நாடுதிரேல் <br/>
வார் ஏறு கொங்கை உருப்பிணியை வலியப் பிடித்துக்கொண்டு <br/>
தேர் ஏற்றிச் சேனை நடுவு போர் செய்யச் சிக்கெனக் கண்டார் உளர்            (5)<br/>
 	 	<br/>
333	பொல்லா வடிவு உடைப் பேய்ச்சி துஞ்சப் புணர்முலை வாய்மடுக்க <br/>
வல்லானை மா மணிவண்ணனை மருவும் இடம் நாடுதிரேல் <br/>
பல்லாயிரம் பெருந் தேவிமாரொடு பௌவம் எறி துவரை <br/>
எல்லாரும் சூழச் சிங்காசனத்தே இருந்தானைக் கண்டார் உளர்             (6)<br/>
 	 	<br/>
334	வெள்ளை விளிசங்கு வெஞ்சுடர்த் திருச்சக்கரம் ஏந்து கையன் <br/>
உள்ள இடம் வினவில் உமக்கு இறை வம்மின் சுவடு உரைக்கேன் <br/>
வெள்ளைப் புரவிக் குரக்கு வெல்கொடித் தேர்மிசை முன்புநின்று <br/>
கள்ளப் படைத்துணை ஆகிப் பாரதம் கைசெய்யக் கண்டார் உளர்             (7)<br/>
 	 	<br/>
335	நாழிகை கூறு இட்டுக் காத்து நின்ற அரசர்கள்தம் முகப்பே <br/>
நாழிகை போகப் படை பொருதவன் தேவகி தன் சிறுவன் <br/>
ஆழிகொண்டு அன்று இரவி மறைப்பச் சயத்திரதன் தலையைப் <br/>
பாழில் உருளப் படை பொருதவன் பக்கமே கண்டார் உளர்             (8)<br/>
 	 	<br/>
336	மண்ணும் மலையும் மறிகடல்களும் மற்றும் யாவும் எல்லாம் <br/>
திண்ணம் விழுங்கி உமிழ்ந்த தேவனைச் சிக்கென நாடுதிரேல் <br/>
எண்ணற்கு அரியது ஓர் ஏனம் ஆகி இருநிலம் புக்கு இடந்து <br/>
வண்ணக் கருங்குழல் மாதரோடு மணந்தானைக் கண்டார் உளர்             (9)<br/>
 	 	<br/>
337	கரிய முகில் புரை மேனி மாயனைக் கண்ட சுவடு உரைத்துப் <br/>
புரவி முகம்செய்து செந்நெல் ஓங்கி விளை கழனிப் புதுவைத் <br/>
திருவிற் பொலி மறைவாணன் பட்டர்பிரான் சொன்ன மாலை பத்தும் <br/>
பரவும் மனம் உடைப் பத்தர் உள்ளார் பரமன் அடி சேர்வர்களே             (10)<br/>
----------------<br/>
<br/>
திருமாலிருஞ்சோலை-1<br/>
<br/>
338	அலம்பா வெருட்டாக் கொன்று திரியும் அரக்கரைக் <br/>
குலம் பாழ் படுத்துக் குலவிளக்காய் நின்ற கோன் மலை <br/>
சிலம்பு ஆர்க்க வந்து தெய்வ- மகளிர்கள் ஆடும் சீர்ச் <br/>
சிலம்பாறு பாயும் தென் திருமாலிருஞ் சோலையே             (1)<br/>
 	 	<br/>
339	வல்லாளன் தோளும் வாள் அரக்கன் முடியும் தங்கை <br/>
பொல்லாத மூக்கும் போக்குவித்தான் பொருந்தும் மலை <br/>
எல்லா இடத்திலும் எங்கும் பரந்து பல்லாண்டு ஒலி <br/>
செல்லா நிற்கும் சீர்த் தென் திருமாலிருஞ் சோலையே             (2)<br/>
 	 	<br/>
340	தக்கார் மிக்கார்களைச் சஞ்சலம் செய்யும் சலவரைத் <br/>
தெக்கு ஆம் நெறியே போக்குவிக்கும் செல்வன் பொன்மலை <br/>
எக் காலமும் சென்று சேவித்திருக்கும் அடியரை <br/>
அக் கான் நெறியை மாற்றும் தண் மாலிருஞ் சோலையே             (3)<br/>
 	 	<br/>
341	ஆனாயர் கூடி அமைத்த விழவை அமரர்தம் <br/>
கோனார்க்கு ஒழியக் கோவர்த்தனத்துச் செய்தான் மலை <br/>
வான் நாட்டினின்று மாமலர்க் கற்பகத் தொத்து இழி <br/>
தேன் ஆறு பாயும் தென் திருமாலிருஞ் சோலையே             (4)<br/>
 	 	<br/>
342	ஒரு வாரணம் பணி கொண்டவன் பொய்கையில் கஞ்சன்தன் <br/>
ஒரு வாரணம் உயிர் உண்டவன் சென்று உறையும் மலை <br/>
கரு வாரணம் தன் பிடி துறந்து ஓடக் கடல்வண்ணன் <br/>
திருவாணை கூறத் திரியும் தண் மாலிருஞ் சோலையே             (5)<br/>
 	 	<br/>
343	ஏவிற்றுச் செய்வான் ஏன்று எதிர்ந்து வந்த மல்லரைச் <br/>
சாவத் தகர்த்த சாந்து அணி தோள் சதுரன் மலை <br/>
ஆவத்-தனம் என்று அமரர்களும் நன் முனிவரும் <br/>
சேவித்திருக்கும் தென் திருமாலிருஞ் சோலையே             (6)<br/>
 	 	<br/>
344	மன்னர் மறுக மைத்துனன்மார்க்கு ஒரு தேரின்மேல் <br/>
முன் அங்கு நின்று மோழை எழுவித்தவன் மலை <br/>
கொல் நவில் கூர்வேற் கோன் நெடுமாறன் தென்கூடற் கோன் <br/>
தென்னன் கொண்டாடும் தென் திருமாலிருஞ் சோலையே             (7)<br/>
 	 	<br/>
345	குறுகாத மன்னரைக் கூடு கலக்கி வெங் கானிடைச் <br/>
சிறுகால் நெறியே போக்குவிக்கும் செல்வன் பொன்மலை <br/>
அறுகால் வரி வண்டுகள் ஆயிர நாமம் சொல்லிச் <br/>
சிறுகாலைப் பாடும் தென் திருமாலிருஞ் சோலையே             (8)<br/>
 	 	<br/>
346	சிந்தப் புடைத்துச் செங்குருதி கொண்டு பூதங்கள் <br/>
அந்திப் பலி கொடுத்து ஆவத்-தனம் செய் அப்பன் மலை <br/>
இந்திர-கோபங்கள் எம்பெருமான் கனி- வாய் ஒப்பான் <br/>
சிந்தும் புறவிற் தென் திருமாலிருஞ் சோலையே             (9)<br/>
 	 	<br/>
347	எட்டுத் திசையும் எண்- இறந்த பெருந் தேவிமார் <br/>
விட்டு விளங்க வீற்றிருந்த விமலன் மலை <br/>
பட்டிப் பிடிகள் பகடு உரிஞ்சிச் சென்று மாலைவாய்த் <br/>
தெட்டித் திளைக்கும் தென் திருமாலிருஞ் சோலையே            (10)<br/>
 	 	<br/>
348	மருதப் பொழில் அணி மாலிருஞ் சோலை மலைதன்னைக் <br/>
கருதி உறைகின்ற கார்க்கடல் வண்ணன் அம்மான்தன்னை <br/>
விரதம் கொண்டு ஏத்தும் வில்லிபுத்தூர் விட்டுசித்தன் சொல் <br/>
கருதி உரைப்பவர் கண்ணன் கழலிணை காண்பரே             (11)<br/>
----------<br/>
<br/>
திருமாலிருஞ்சோலை-2<br/>
<br/>
349	உருப்பிணி நங்கைதன்னை மீட்பான் தொடர்ந்து ஓடிச் சென்ற <br/>
உருப்பனை ஓட்டிக் கொண்டிட்டு உறைத்திட்ட உறைப்பன் மலை <br/>
பொருப்பிடைக் கொன்றை நின்று முறி ஆழியும் காசும் கொண்டு <br/>
விருப்பொடு பொன் வழங்கும் வியன் மாலிருஞ் சோலையதே             (1)<br/>
 	 	<br/>
350	கஞ்சனும் காளியனும் களிறும் மருதும் எருதும் <br/>
வஞ்சனையில் மடிய வளர்ந்த மணிவண்ணன் மலை <br/>
நஞ்சு உமிழ் நாகம் எழுந்து அணவி நளிர் மா மதியைச் <br/>
செஞ்சுடர் நா வளைக்கும் திருமாலிருஞ் சோலையதே             (2)<br/>
 	 	<br/>
351	மன்னு நரகன்தன்னைச் சூழ் போகி வளைத்து எறிந்து <br/>
கன்னி மகளிர்தம்மைக் கவர்ந்த கடல்வண்ணன் மலை <br/>
புன்னை செருந்தியொடு புன வேங்கையும் கோங்கும் நின்று <br/>
பொன்அரி மாலைகள் சூழ் பொழில் மாலிருஞ் சோலையதே            (3)<br/>
 	 	<br/>
352	மாவலி தன்னுடைய மகன் வாணன் மகள் இருந்த <br/>
காவலைக் கட்டழித்த தனிக் காளை கருதும் மலை <br/>
கோவலர் கோவிந்தனைக் குற மாதர்கள் பண் குறிஞ்சிப் <br/>
பா ஒலி பாடி நடம் பயில் மாலிருஞ் சோலையதே             (4)<br/>
 	 	<br/>
353	பல பல நாழம் சொல்லிப் பழித்த சிசுபாலன்தன்னை <br/>
அலைவலைமை தவிர்த்த அழகன் அலங்காரன் மலை <br/>
குல மலை கோல மலை குளிர் மா மலை கொற்ற மலை <br/>
நில மலை நீண்ட மலை திருமாலிருஞ் சோலையதே             (5)<br/>
 	 	<br/>
354	பாண்டவர் தம்முடைய பாஞ்சாலி மறுக்கம் எல்லாம் <br/>
ஆண்டு அங்கு நூற்றுவர்தம் பெண்டிர் மேல் வைத்த அப்பன் மலை <br/>
பாண் தகு வண்டினங்கள் பண்கள் பாடி மதுப் பருகத் <br/>
தோண்டல் உடைய மலை தொல்லை மாலிருஞ் சோலையதே             (6)<br/>
 	 	<br/>
355	கனங்குழையாள் பொருட்டாக் கணை பாரித்து அரக்கர் தங்கள் <br/>
இனம் கழு ஏற்றுவித்த ஏழிற் தோள் எம் இராமன் மலை <br/>
கனம் கொழி தெள் அருவி வந்து சூழ்ந்து அகல் ஞாலம் எல்லாம் <br/>
இனம் குழு ஆடும் மலை எழில் மாலிருஞ் சோலையதே             (7)<br/>
 	 	<br/>
356	எரி சிதறும் சரத்தால் இலங்கையினைத் தன்னுடைய <br/>
வரி சிலை வாயிற் பெய்து வாய்க் கோட்டம் தவிர்த்து உகந்த <br/>
அரையன் அமரும் மலை அமரரொடு கோனும் சென்று <br/>
திரிசுடர் சூழும் மலை திரு மாலிருஞ் சோலையதே             (8)<br/>
 	 	<br/>
357	கோட்டுமண் கொண்டு இடந்து குடங்கையில் மண் கொண்டு அளந்து <br/>
மீட்டும் அது உண்டு உமிழ்ந்து விளையாடும் விமலன் மலை <br/>
ஈட்டிய பல் பொருள்கள் எம்பிரானுக்கு அடியுறை என்று <br/>
ஓட்டரும் தண் சிலம்பாறு உடை மாலிருஞ் சோலையதே             (9)<br/>
 	 	<br/>
358	ஆயிரம் தோள் பரப்பி முடி ஆயிரம் மின் இலக <br/>
ஆயிரம் பைந்தலைய அனந்த சயனன் ஆளும் மலை <br/>
ஆயிரம் ஆறுகளும் சுனைகள் பல ஆயிரமும் <br/>
ஆயிரம் பூம் பொழிலும் உடை மாலிருஞ் சோலையதே             (10)<br/>
 	 	<br/>
359	மாலிருஞ்சோலை என்னும் மலையை உடைய மலையை <br/>
நாலிரு மூர்த்திதன்னை நால் வேதக்-கடல் அமுதை <br/>
மேல் இருங் கற்பகத்தை வேதாந்த விழுப் பொருளின் <br/>
மேல் இருந்த விளக்கை விட்டுசித்தன் விரித்தனனே             (11)<br/>
<br/>
--------------<br/>
<br/>
திருக்கோட்டியூர்<br/>
<br/>
360	நா அகாரியம் சொல் இலாதவர் <br/>
      நாள்தொறும் விருந்து ஓம்புவார் <br/>
தேவ காரியம் செய்து வேதம் <br/>
      பயின்று வாழ் திருக்கோட்டியூர் <br/>
மூவர்காரியமும் திருத்தும் <br/>
      முதல்வனைச் சிந்தியாத அப் <br/>
பாவகாரிகளைப் படைத்தவன் <br/>
      எங்ஙனம் படைத்தான் கொலோ             (1)<br/>
 	 	<br/>
361	குற்றம் இன்றிக் குணம் பெருக்கிக் <br/>
      குருக்களுக்கு அனுகூலராய்ச் <br/>
செற்றம் ஒன்றும் இலாத வண்கையி<br/>
      னார்கள் வாழ் திருக்கோட்டியூர்த் <br/>
துற்றி ஏழ் உலகு உண்ட தூ மணி <br/>
      வண்ணன் தன்னைத் தொழாதவர் <br/>
பெற்ற தாயர் வயிற்றினைப் பெரு <br/>
      நோய்செய்வான் பிறந்தார்களே             (2)<br/>
 	 	<br/>
362	வண்ண நல் மணியும் மரகதமும் <br/>
      அழுத்தி நிழல் எழும் <br/>
திண்ணை சூழ் திருக்கோட்டியூர்த் திரு<br/>
      மாலவன் திருநாமங்கள் <br/>
எண்ணக் கண்ட விரல்களால் இறைப் <br/>
      போதும் எண்ணகிலாது போய் <br/>
உண்ணக் கண்ட தம் ஊத்தை வாய்க்குக் <br/>
      கவளம் உந்துகின்றார்களே             (3)<br/>
 	 	<br/>
363	உரக மெல் அணையான் கையில் உறை <br/>
      சங்கம் போல் மட அன்னங்கள் <br/>
நிரைகணம் பரந்து ஏறும் செங் <br/>
      கமல வயற் திருக்கோட்டியூர் <br/>
நரகநாசனை நாவிற் கொண்டு அழை<br/>
      யாத மானிட சாதியர் <br/>
பருகு நீரும் உடுக்குங் கூறையும் <br/>
      பாவம் செய்தன தாம் கொலோ             (4)<br/>
 	 	<br/>
364	ஆமையின் முதுகத்திடைக் குதி <br/>
      கொண்டு தூ மலர் சாடிப் போய்த் <br/>
தீமை செய்து இளவாளைகள் விளை<br/>
      யாடு நீர்த் திருக்கோட்டியூர் <br/>
நேமி சேர் தடங்கையினானை <br/>
      நினைப்பு இலா வலி நெஞ்சு உடைப் <br/>
பூமி-பாரங்கள் உண்ணும் சோற்றினை <br/>
      வாங்கிப் புல்லைத் திணிமினே             (5)<br/>
 	 	<br/>
365	பூதம் ஐந்தொடு வேள்வி ஐந்து <br/>
      புலன்கள் ஐந்து பொறிகளால் <br/>
ஏதம் ஒன்றும் இலாத வண்கையி<br/>
      னார்கள் வாழ் திருக்கோட்டியூர் <br/>
நாதனை நரசிங்கனை நவின்று <br/>
      ஏத்துவார்கள் உழக்கிய <br/>
பாத தூளி படுதலால் இவ் <br/>
      உலகம் பாக்கியம் செய்ததே             (6)<br/>
 	 	<br/>
366	குருந்தம் ஒன்று ஒசித்தானொடும் சென்று <br/>
      கூடி ஆடி விழாச் செய்து <br/>
திருந்து நான்மறையோர் இராப்பகல் <br/>
      ஏத்தி வாழ் திருக்கோட்டியூர்க் <br/>
கருந் தடமுகில் வண்ணனைக் கடைக் <br/>
      கொண்டு கைதொழும் பத்தர்கள் <br/>
இருந்த ஊரில் இருக்கும் மானிடர் <br/>
      எத்தவங்கள் செய்தார் கொலோ             (7)<br/>
 	 	<br/>
367	நளிர்ந்த சீலன் நயாசலன் அபி<br/>
      மான துங்கனை நாள்தொறும் <br/>
தெளிந்த செல்வனைச் சேவகங் கொண்ட <br/>
      செங்கண் மால் திருக்கோட்டியூர்க் <br/>
குளிர்ந்து உறைகின்ற கோவிந்தன் குணம் <br/>
      பாடுவார் உள்ள நாட்டினுள் <br/>
விளைந்த தானியமும் இராக்கதர் <br/>
      மீது கொள்ளகிலார்களே             (8)<br/>
 	 	<br/>
368	கொம்பின் ஆர் பொழில்வாய்க் குயிலினம் <br/>
      கோவிந்தன் குணம் பாடு சீர்ச் <br/>
செம்பொன் ஆர் மதில் சூழ் செழுங் கழ<br/>
      னி உடைத் திருக்கோட்டியூர் <br/>
நம்பனை நரசிங்கனை நவின்று <br/>
      ஏத்துவார்களைக் கண்டக்கால் <br/>
எம்பிரான் தன சின்னங்கள் இவர் <br/>
      இவர் என்று ஆசைகள் தீர்வனே             (9)<br/>
 	 	<br/>
369	காசின் வாய்க் கரம் விற்கிலும் கர<br/>
      வாது மாற்று இலி சோறு இட்டுத் <br/>
தேச வார்த்தை படைக்கும் வண்கையி<br/>
      னார்கள் வாழ் திருக்கோட்டியூர்க் <br/>
கேசவா புருடோத்தமா கிளர் <br/>
      சோதியாய் குறளா என்று <br/>
பேசுவார் அடியார்கள் எம்தம்மை <br/>
      விற்கவும் பெறுவார்களே             (10)<br/>
 	 	<br/>
370	சீத நீர் புடை சூழ் செழுங் கழனி உடைத் திருக்கோட்டியூர் <br/>
ஆதியான் அடியாரையும் அடிமையின்றித் திரிவாரையும் <br/>
கோதில் பட்டர்பிரான் குளிர் புதுவைமன் விட்டுசித்தன் சொல் <br/>
ஏதம் இன்றி உரைப்பவர் இருடீகேசனுக்கு ஆளரே             (11)<br/>
-----------------<br/>
<br/>
பத்தராய் இறப்பார் பெறும் பேறு<br/>
<br/>
371	ஆசைவாய்ச் சென்ற சிந்தையர் ஆகி <br/>
      அன்னை அத்தன் என் புத்திரர் பூமி <br/>
வாச வார் குழலாள் என்று மயங்கி <br/>
      மாளும் எல்லைக்கண் வாய் திறவாதே <br/>
கேசவா புருடோத்தமா என்றும் <br/>
      கேழல் ஆகிய கேடிலீ என்றும் <br/>
பேசுவார் அவர் எய்தும் பெருமை <br/>
      பேசுவான் புகில் நம் பரம் அன்றே             (1)<br/>
 	 	<br/>
372	சீயினால் செறிந்து ஏறிய புண்மேல் <br/>
      செற்றல் ஏறிக் குழம்பு இருந்து எங்கும் <br/>
ஈயினால் அரிப்பு உண்டு மயங்கி <br/>
      எல்லைவாய்ச் சென்று சேர்வதன் முன்னம் <br/>
வாயினால் நமோ நாரணா என்று <br/>
      மத்தகத்திடைக் கைகளைக் கூப்பிப் <br/>
போயினால் பின்னை இத் திசைக்கு என்றும் <br/>
      பிணை கொடுக்கிலும் போக ஒட்டாரே            (2)<br/>
 	 	<br/>
373	சோர்வினால் பொருள் வைத்தது உண்டாகில் <br/>
      சொல்லு சொல் என்று சுற்றும் இருந்து <br/>
ஆர் வினவிலும் வாய் திறவாதே <br/>
      அந்த காலம் அடைவதன் முன்னம் <br/>
மார்வம் என்பது ஓர் கோயில் அமைத்து <br/>
      மாதவன் என்னும் தெய்வத்தை நாட்டி <br/>
ஆர்வம் என்பது ஓர் பூ இட வல்லார்க்கு <br/>
      அரவ தண்டத்தில் உய்யலும் ஆமே             (3)<br/>
 	 	<br/>
374	மேல் எழுந்தது ஓர் வாயுக் கிளர்ந்து <br/>
      மேல் மிடற்றினை உள் எழ வாங்கிக் <br/>
காலும் கையும் விதிர் விதிர்த்து ஏறிக் <br/>
      கண் உறக்கமது ஆவதன் முன்னம் <br/>
மூலம் ஆகிய ஒற்றை எழுத்தை <br/>
      மூன்று மாத்திரை உள் எழ வாங்கி <br/>
வேலை வண்ணனை மேவுதிர் ஆகில் <br/>
      விண்ணகத்தினில் மேவலும் ஆமே             (4)<br/>
 	 	<br/>
375	மடி வழி வந்து நீர் புலன்சோர <br/>
      வாயில் அட்டிய கஞ்சியும் மீண்டே <br/>
கடைவழி வாரக் கண்டம் அடைப்பக் <br/>
      கண் உறக்கமது ஆவதன் முன்னம் <br/>
தொடை வழி உம்மை நாய்கள் கவரா <br/>
      சூலத்தால் உம்மைப் பாய்வதும் செய்யார் <br/>
இடைவழியில் நீர் கூறையும் இழவீர் <br/>
      இருடீகேசன் என்று ஏத்த வல்லீரே             (5)<br/>
 	 	<br/>
376	அங்கம் விட்டு அவை ஐந்தும் அகற்றி <br/>
      ஆவி மூக்கினிற் சோதித்த பின்னைச் <br/>
சங்கம் விட்டு அவர் கையை மறித்துப் <br/>
      பையவே தலை சாய்ப்பதன் முன்னம் <br/>
வங்கம் விட்டு உலவும் கடற் பள்ளி <br/>
      மாயனை மதுசூதனை மார்பில் <br/>
தங்க விட்டுவைத்து ஆவது ஓர் கருமம் <br/>
      சாதிப்பார்க்கு என்றும் சாதிக்கலாமே             (6)<br/>
 	 	<br/>
377	தென்னவன் தமர் செப்பம் இலாதார் <br/>
      சே அதக்குவார் போலப் புகுந்து <br/>
பின்னும் வன் கயிற்றால் பிணித்து எற்றிப் <br/>
      பின் முன் ஆக இழுப்பதன் முன்னம் <br/>
இன்னவன் இனையான் என்று சொல்லி <br/>
      எண்ணி உள்ளத்து இருள் அற நோக்கி <br/>
மன்னவன் மதுசூதனன் என்பார் <br/>
      வானகத்து மன்றாடிகள் தாமே             (7)<br/>
 	 	<br/>
378	கூடிக் கூடி உற்றார்கள் இருந்து <br/>
      குற்றம் நிற்க நற்றங்கள் பறைந்து <br/>
பாடிப் பாடி ஓர் பாடையில் இட்டு <br/>
      நரிப் படைக்கு ஒரு பாகுடம் போலே <br/>
கோடி மூடி எடுப்பதன் முன்னம் <br/>
      கௌத்துவம் உடைக் கோவிந்தனோடு <br/>
கூடி ஆடிய உள்ளத்தர் ஆனால் <br/>
      குறிப்பிடம் கடந்து உய்யலும் ஆமே             (8)<br/>
 	 	<br/>
379	வாய் ஒரு பக்கம் வாங்கி வலிப்ப <br/>
      வார்ந்த நீர்க் குழிக் கண்கள் மிழற்றத் <br/>
தாய் ஒரு பக்கம் தந்தை ஒரு பக்கம் <br/>
      தாரமும் ஒரு பக்கம் அலற்ற <br/>
தீ ஒரு பக்கம் சேர்வதன் முன்னம் <br/>
      செங்கண் மாலொடும் சிக்கெனச் சுற்றம் <br/>
ஆய் ஒரு பக்கம் நிற்க வல்லார்க்கு <br/>
      அரவ தண்டத்தில் உய்யலும் ஆமே             (9)<br/>
 	 	<br/>
380	செத்துப் போவதோர் போது நினைந்து <br/>
      செய்யும் செய்கைகள் தேவபிரான்மேல் <br/>
பத்தராய் இறந்தார் பெறும் பேற்றைப் <br/>
      பாழித் தோள் விட்டுசித்தன் புத்தூர்க்கோன் <br/>
சித்தம் நன்கு ஒருங்கித் திருமாலைச் <br/>
      செய்த மாலை இவை பத்தும் வல்லார் <br/>
சித்தம் நன்கு ஒருங்கித் திருமால் மேல் <br/>
      சென்ற சிந்தை பெறுவர்கள் தாமே             (10)<br/>
--------------<br/>
<br/>
 
<br/>
திருமாலின் நாமம் இடுதல்<br/>
<br/>
381	காசும் கறை உடைக் கூறைக்கும் அங்கு ஓர் கற்றைக்கும் <br/>
ஆசையினால் அங்கு அவத்தப் பேர் இடும் ஆதர்காள் <br/>
கேசவன் பேர் இட்டு நீங்கள் தேனித்து இருமினோ <br/>
நாயகன் நாரணன் தம் அன்னை நரகம் புகாள்             (1)<br/>
 	 	<br/>
382	அங்கு ஒரு கூறை அரைக்கு உடுப்பதன் ஆசையால் <br/>
மங்கிய மானிட சாதியின் பேர் இடும் ஆதர்காள் <br/>
செங்கண் நெடுமால் சிரீதரா என்று அழைத்தக்கால் <br/>
நங்கைகாள் நாரணன் தம் அன்னை நரகம் புகாள்             (2)<br/>
 	 	<br/>
383	உச்சியில் எண்ணெயும் சுட்டியும் வளையும் உகந்து <br/>
எச்சம் பொலிந்தீர்காள் என் செய்வான் பிறர் பேர் இட்டீர்? <br/>
பிச்சை புக்கு ஆகிலும் எம்பிரான் திருநாமமே <br/>
நச்சுமின் நாரணன் தம் அன்னை நரகம் புகாள்             (3)<br/>
 	 	<br/>
384	மானிட சாதியில் தோன்றிற்று ஓர் மானிட சாதியை <br/>
மானிட சாதியின் பேர் இட்டால் மறுமைக்கு இல்லை <br/>
வான் உடை மாதவா கோவிந்தா என்று அழைத்தக்கால் <br/>
நான் உடை நாரணன் தம் அன்னை நரகம் புகாள்             (4)<br/>
 	 	<br/>
385	மலம் உடை ஊத்தையில் தோன்றிற்று ஓர் மல ஊத்தையை <br/>
மலம் உடை ஊத்தையின் பேர் இட்டால் மறுமைக்கு இல்லை <br/>
குலம் உடைக் கோவிந்தா கோவிந்தா என்று அழைத்தக்கால் <br/>
நலம் உடை நாரணன் தம் அன்னை நரகம் புகாள்             (5)<br/>
 	 	<br/>
386	நாடும் நகரும் அறிய மானிடப் பேர் இட்டுக் <br/>
கூடி அழுங்கிக் குழியில் வீழ்ந்து வழுக்காதே <br/>
சாடு இறப் பாய்ந்த தலைவா தாமோதரா என்று <br/>
நாடுமின் நாரணன் தம் அன்னை நரகம் புகாள்             (6)<br/>
 	 	<br/>
387	மண்ணிற் பிறந்து மண் ஆகும் மானிடப் பேர் இட்டு அங்கு <br/>
எண்ணம் ஒன்று இன்றி இருக்கும் ஏழை மனிசர்காள் <br/>
கண்ணுக்கு இனிய கருமுகில் வண்ணன் நாமமே <br/>
நண்ணுமின் நாரணன் தம் அன்னை நரகம் புகாள்             (7)<br/>
 	 	<br/>
388	நம்பி பிம்பி என்று நாட்டு மானிடப் பேர் இட்டால் <br/>
நம்பும் பிம்பும் எல்லாம் நாலு நாளில் அழுங்கிப் போம் <br/>
செம்பெருந் தாமரைக் கண்ணன் பேர் இட்டு அழைத்தக்கால் <br/>
நம்பிகாள் நாரணன் தம் அன்னை நரகம் புகாள்             (8)<br/>
 	 	<br/>
389	ஊத்தைக் குழியில் அமுதம் பாய்வது போல் உங்கள் <br/>
மூத்திரப் பிள்ளையை என் முகில் வண்ணன் பேர் இட்டு <br/>
கோத்துக் குழைத்துக் குணாலம் ஆடித் திரிமினோ <br/>
நாத் தகு நாரணன் தம் அன்னை நரகம் புகாள்             (9)<br/>
 	 	<br/>
390	சீர் அணி மால் திருநாமமே இடத் தேற்றிய <br/>
வீர் அணி தொல்புகழ் விட்டுசித்தன் விரித்த சொல் <br/>
ஓர் அணி ஒண் தமிழ் ஒன்பதோடு ஒன்றும் வல்லவர் <br/>
பேர் அணி வைகுந்தத்து என்றும் பேணி இருப்பரே             (10)<br/>
------------<br/>
<br/>
கண்டம் என்னும் திருப்பதி<br/>
<br/>
391	தங்கையை மூக்கும் தமையனைத் தலையும் <br/>
      தடிந்த எம் தாசரதி போய் <br/>
எங்கும் தன் புகழா இருந்து அரசாண்ட <br/>
      எம் புருடோத்தமன் இருக்கை <br/>
கங்கை கங்கை என்ற வாசகத்தாலே <br/>
      கடு வினை களைந்திடுகிற்கும் <br/>
கங்கையின் கரைமேல் கைதொழ நின்ற <br/>
      கண்டம் என்னும் கடிநகரே             (1)<br/>
 	 	<br/>
392	சலம் பொதி உடம்பின் தழல் உமிழ் பேழ்வாய்ச் <br/>
      சந்திரன் வெங்கதிர் அஞ்ச <br/>
மலர்ந்து எழுந்து அணவும் மணிவண்ண உருவின் <br/>
      மால் புருடோத்தமன் வாழ்வு <br/>
நலம் திகழ் சடையான் முடிக்கொன்றை மலரும் <br/>
      நாரணன் பாதத் துழாயும் <br/>
கலந்து இழி புனலால் புகர் படு கங்கைக் <br/>
      கண்டம் என்னும் கடிநகரே             (2)<br/>
 	 	<br/>
393	அதிர் முகம் உடைய வலம்புரி குமிழ்த்தி <br/>
      அழல் உமிழ் ஆழிகொண்டு எறிந்து அங்கு <br/>
எதிர் முக அசுரர் தலைகளை இடறும் <br/>
      எம் புருடோத்தமன் இருக்கை <br/>
சதுமுகன் கையிற் சதுப்புயன் தாளிற் <br/>
      சங்கரன் சடையினிற் தங்கிக் <br/>
கதிர் முகம் மணிகொண்டு இழி புனற் கங்கைக் <br/>
      கண்டம் என்னும் கடிநகரே             (3)<br/>
 	 	<br/>
394	இமையவர் இறுமாந்து இருந்து அரசாள <br/>
      ஏற்று வந்து எதிர் பொரு சேனை <br/>
நமபுரம் நணுக நாந்தகம் விசிறும் <br/>
      நம் புருடோத்தமன் நகர்தான் <br/>
இமவந்தம் தொடங்கி இருங்கடல் அளவும் <br/>
      இரு கரை உலகு இரைத்து ஆடக் <br/>
கமை உடைப் பெருமைக் கங்கையின் கரைமேல் <br/>
      கண்டம் என்னும் கடிநகரே             (4)<br/>
 	 	<br/>
395	உழுவது ஓர் படையும் உலக்கையும் வில்லும் <br/>
      ஒண் சுடர் ஆழியும் சங்கும் <br/>
மழுவொடு வாளும் படைக்கலம் உடைய <br/>
      மால் புருடோத்தமன் வாழ்வு <br/>
எழுமையும் கூடி ஈண்டிய பாவம் இறைப் <br/>
      பொழுது அளவினில் எல்லாம் <br/>
கழுவிடும் பெருமைக் கங்கையின் கரைமேல் <br/>
      கண்டம் என்னும் கடிநகரே             (5)<br/>
 	 	<br/>
396	தலைபெய்து குமுறிச் சலம் பொதி மேகம் <br/>
      சலசல பொழிந்திடக் கண்டு <br/>
மலைப் பெரும் குடையால் மறைத்தவன் மதுரை <br/>
      மால் புருடோத்தமன் வாழ்வு <br/>
அலைப்பு உடைத் திரைவாய் அருந்தவ முனிவர் <br/>
      அவபிரதம் குடைந்து ஆடக் <br/>
கலப்பைகள் கொழிக்கும் கங்கையின் கரைமேல் <br/>
      கண்டம் என்னும் கடிநகரே             (6)<br/>
 	 	<br/>
397	விற் பிடித்து இறுத்து வேழத்தை முறுக்கி <br/>
      மேல் இருந்தவன் தலை சாடி <br/>
மற் பொருது எழப் பாய்ந்து அரையனை உதைத்த <br/>
      மால் புருடோத்தமன் வாழ்வு <br/>
அற்புதம் உடைய ஐராவத மதமும் <br/>
      அவர் இளம்படியர் ஒண் சாந்தும் <br/>
கற்பக மலரும் கலந்து இழி கங்கைக் <br/>
      கண்டம் என்னும் கடிநகரே             (7)<br/>
 	 	<br/>
398	திரை பொரு கடல் சூழ் திண்மதிற் துவரை <br/>
      வேந்து தன் மைத்துனன்மார்க்காய் <br/>
அரசினை அவிய அரசினை அருளும் <br/>
      அரி புருடோத்தமன் அமர்வு <br/>
நிரை நிரையாக நெடியன யூபம் <br/>
      நிரந்தரம் ஒழுக்குவிட்டு இரண்டு <br/>
கரை புரை வேள்விப் புகை கமழ் கங்கைக் <br/>
      கண்டம் என்னும் கடிநகரே             (8)<br/>
 	 	<br/>
399	வட திசை மதுரை சாளக்கிராமம் <br/>
      வைகுந்தம் துவரை அயோத்தி <br/>
இடம் உடை வதரி இடவகை உடைய <br/>
      எம் புருடோத்தமன் இருக்கை <br/>
தடவரை அதிரத் தரணி விண்டு இடியத் <br/>
      தலைப்பற்றிக் கரை மரம் சாடிக் <br/>
கடலினைக் கலங்கக் கடுத்து இழி கங்கைக் <br/>
      கண்டம் என்னும் கடிநகரே             (9)<br/>
 	 	<br/>
400	மூன்று எழுத்து அதனை மூன்று எழுத்து அதனால் <br/>
      மூன்று எழுத்து ஆக்கி மூன்று எழுத்தை <br/>
ஏன்று கொண்டு இருப்பார்க்கு இரக்கம் நன்கு உடைய <br/>
      எம் புருடோத்தமன் இருக்கை <br/>
மூன்று அடி நிமிர்த்து மூன்றினிற் தோன்றி <br/>
      மூன்றினில் மூன்று உரு ஆனான் <br/>
கான் தடம்பொழில் சூழ் கங்கையின் கரைமேல் <br/>
      கண்டம் என்னும் கடிநகரே             (10)<br/>
 	 	<br/>
401	பொங்கு ஒலி கங்கைக் கரை மலி கண்டத்து <br/>
      உறை புருடோத்தமன் அடிமேல் <br/>
வெங்கலி நலியா வில்லிபுத்தூர்க் கோன் <br/>
      விட்டுசித்தன் விருப்பு உற்றுத் <br/>
தங்கிய அன்பால் செய் தமிழ்- மாலை <br/>
      தங்கிய நா உடையார்க்குக் <br/>
கங்கையிற் திருமால் கழலிணைக் கீழே <br/>
      குளித்திருந்த கணக்கு ஆமே             (11)<br/>
------------------<br/>
<br/>
திருவரங்கம் (1)<br/>
<br/>
402	மா தவத்தோன் புத்திரன் போய் <br/>
      மறிகடல்வாய் மாண்டானை <br/>
ஓதுவித்த தக்கணையா <br/>
      உருவுருவே கொடுத்தான் ஊர் <br/>
தோதவத்தித் தூய் மறையோர் <br/>
      துறைபடியத் துளும்பி எங்கும் <br/>
போதில் வைத்த தேன் சொரியும் <br/>
      புனல் அரங்கம் என்பதுவே            (1)<br/>
 	 	<br/>
403	பிறப்பு அகத்தே மாண்டு ஒழிந்த <br/>
      பிள்ளைகளை நால்வரையும் <br/>
இறைப் பொழுதில் கொணர்ந்து கொடுத்து <br/>
      ஒருப்படுத்த உறைப்பன் ஊர் <br/>
மறைப் பெருந் தீ வளர்த்திருப்பார் <br/>
      வருவிருந்தை அளித்திருப்பார் <br/>
சிறப்பு உடைய மறையவர் வாழ் <br/>
      திருவரங்கம் என்பதுவே             (2)<br/>
 	 	<br/>
404	மருமகன் தன் சந்ததியை <br/>
      உயிர்மீட்டு மைத்துனன்மார் <br/>
உருமகத்தே வீழாமே <br/>
      குருமுகமாய்க் காத்தான் ஊர் <br/>
திருமுகமாய்ச் செங்கமலம் <br/>
      திருநிறமாய்க் கருங்குவளை <br/>
பொரு முகமாய் நின்று அலரும் <br/>
      புனல் அரங்கம் என்பதுவே            (3)<br/>
 	 	<br/>
405	கூன் தொழுத்தை சிதகு உரைப்பக் <br/>
      கொடியவள் வாய்க் கடியசொற்கேட்டு <br/>
ஈன்று எடுத்த தாயரையும் <br/>
      இராச்சியமும் ஆங்கு ஒழிய <br/>
கான் தொடுத்த நெறி போகிக் <br/>
      கண்டகரைக் களைந்தான் ஊர் <br/>
தேன்தொடுத்த மலர்ச் சோலைத் <br/>
      திருவரங்கம் என்பதுவே             (4)<br/>
 	 	<br/>
406	பெருவரங்கள் அவைபற்றிப் <br/>
      பிழக்கு உடைய இராவணனை <br/>
உரு அரங்கப் பொருது அழித்து இவ் <br/>
      உலகினைக் கண்பெறுத்தான் ஊர் <br/>
குரவு அரும்பக் கோங்கு அலரக் <br/>
      குயில் கூவும் குளிர் பொழில் சூழ் <br/>
திருவரங்கம் என்பதுவே <br/>
      என் திருமால் சேர்விடமே             (5)<br/>
 	 	<br/>
407	கீழ் உலகில் அசுரர்களைக் <br/>
      கிழங்கிருந்து கிளராமே <br/>
ஆழி விடுத்து அவருடைய <br/>
      கரு அழித்த அழிப்பன் ஊர் <br/>
தாழை- மடல் ஊடு உரிஞ்சித் <br/>
      தவள வண்ணப் பொடி அணிந்து <br/>
யாழின் இசை வண்டினங்கள் <br/>
      ஆளம் வைக்கும் அரங்கமே             (6)<br/>
 	 	<br/>
408	கொழுப்பு உடைய செழுங்குருதி <br/>
      கொழித்து இழிந்து குமிழ்த்து எறியப் <br/>
பிழக்கு உடைய அசுரர்களைப் <br/>
      பிணம் படுத்த பெருமான் ஊர் <br/>
தழுப்பு அரிய சந்தனங்கள் <br/>
      தடவரைவாய் ஈர்த்துக்கொண்டு <br/>
தெழிப்பு உடைய காவிரி வந்து <br/>
      அடிதொழும் சீர் அரங்கமே             (7)<br/>
 	 	<br/>
409	வல் எயிற்றுக் கேழலுமாய் <br/>
      வாள்எயிற்றுச் சீயமுமாய் <br/>
எல்லை இல்லாத் தரணியையும் <br/>
      அவுணனையும் இடந்தான் ஊர் <br/>
எல்லியம் போது இருஞ்சிறை வண்டு <br/>
      எம்பெருமான் குணம் பாடி <br/>
மல்லிகை வெண்சங்கு ஊதும் <br/>
      மதில் அரங்கம் என்பதுவே             (8)<br/>
 	 	<br/>
410	குன்று ஆடு கொழு முகில் போல் <br/>
      குவளைகள் போல் குரைகடல் போல் <br/>
நின்று ஆடு கணமயில் போல் <br/>
      நிறம் உடைய நெடுமால் ஊர் <br/>
குன்று ஊடு பொழில் நுழைந்து <br/>
      கொடி இடையார் முலை அணவி <br/>
மன்று ஊடு தென்றல் உலாம் <br/>
      மதில் அரங்கம் என்பதுவே             (9)<br/>
 	 	<br/>
411	பரு வரங்கள் அவைபற்றிப் படை ஆலித்து எழுந்தானைச் <br/>
செரு அரங்கப் பொருது அழித்த திருவாளன் திருப்பதிமேல்<br/>
திருவரங்கத் தமிழ்-மாலை விட்டுசித்தன் விரித்தன கொண்டு <br/>
இருவர் அங்கம் எரித்தானை ஏத்த வல்லார் அடியோமே             (10)<br/>
--------------<br/>
<br/>
திருவரங்கம் (2)<br/>
<br/>
412	மரவடியைத் தம்பிக்கு வான்பணையம் வைத்துப்போய் <br/>
      வானோர் வாழச் <br/>
செரு உடைய திசைக்கருமம் திருத்திவந்து உலகாண்ட <br/>
      திருமால் கோயில் <br/>
திருவடிதன் திருஉருவும் திருமங்கை மலர்க்கண்ணும் <br/>
      காட்டி நின்று <br/>
உரு உடைய மலர்நீலம் காற்று ஆட்ட ஒலிசலிக்கும் <br/>
      ஒளி அரங்கமே             (1)<br/>
 	 	<br/>
413	தன் அடியார் திறத்தகத்துத் தாமரையாள் ஆகிலும் <br/>
      சிதகு உரைக்குமேல் <br/>
என் அடியார் அது செய்யார் செய்தாரேல் நன்று செய்தார் <br/>
      என்பர் போலும் <br/>
மன் உடைய விபீடணற்கா மதில் இலங்கைத் திசைநோக்கி <br/>
      மலர்க்கண் வைத்த <br/>
என்னுடைய திருவரங்கற்கு அன்றியும் மற்று ஒருவர்க்கு <br/>
      ஆள் ஆவரே?             (2)<br/>
 	 	<br/>
414	கருள் உடைய பொழில் மருதும் கதக் களிறும் பிலம்பனையும் <br/>
      கடிய மாவும் <br/>
உருள் உடைய சகடரையும் மல்லரையும் உடைய விட்டு <br/>
      ஓசை கேட்டான் <br/>
இருள் அகற்றும் எறி கதிரோன் மண்டலத்தூடு ஏற்றி வைத்து <br/>
      ஏணி வாங்கி <br/>
அருள் கொடுத்திட்டு அடியவரை ஆட்கொள்வான் அமரும் ஊர் <br/>
      அணி அரங்கமே (3)<br/>
 	 	<br/>
415	பதினாறாம் ஆயிரவர் தேவிமார் பணிசெய்யத் <br/>
      துவரை என்னும் <br/>
மதில் நாயகராகி வீற்றிருந்த மணவாளர் <br/>
      மன்னு கோயில் <br/>
புது நாள்மலர்க் கமலம் எம்பெருமான் பொன் வயிற்றிற் <br/>
      பூவே போல்வான் <br/>
பொது-நாயகம் பாவித்து இறுமாந்து பொன் சாய்க்கும் <br/>
      புனல் அரங்கமே             (4)<br/>
 	 	<br/>
416	ஆமையாய்க் கங்கையாய் ஆழ் கடலாய் அவனியாய் <br/>
      அரு வரைகளாய் <br/>
நான்முகனாய் நான்மறையாய் வேள்வியாய்த் தக்கணையாய்த் <br/>
      தானும் ஆனான் <br/>
சேமம் உடை நாரதனார் சென்று சென்று துதித்து இறைஞ்சக் <br/>
      கிடந்தான் கோயில் <br/>
பூ மருவிப் புள் இனங்கள் புள் அரையன் புகழ் குழறும் <br/>
      புனல் அரங்கமே             (5)<br/>
 	 	<br/>
417	மைத்துனன்மார் காதலியை மயிர் முடிப்பித்து அவர்களையே <br/>
      மன்னர் ஆக்கி <br/>
உத்தரைதன் சிறுவனையும் உயக்கொண்ட உயிராளன் <br/>
      உறையும் கோயில் <br/>
பத்தர்களும் பகவர்களும் பழமொழிவாய் முனிவர்களும் <br/>
      பரந்த நாடும் <br/>
சித்தர்களும் தொழுது இறைஞ்சத் திசை-விளக்காய் நிற்கின்ற <br/>
      திருவரங்கமே             (6)<br/>
 	 	<br/>
418	குறள் பிரமசாரியாய் மாவலியைக் குறும்பு அதக்கி <br/>
      அரசுவாங்கி <br/>
இறைப்பொழுதில் பாதாளம் கலவிருக்கை கொடுத்து உகந்த <br/>
      எம்மான் கோயில் <br/>
எறிப்பு உடைய மணிவரைமேல் இளஞாயிறு எழுந்தாற்போல் <br/>
      அரவு-அணையின் <br/>
சிறப்பு உடைய பணங்கள்மிசைச் செழுமணிகள் விட்டு <br/>
      எறிக்கும் திருவரங்கமே             (7)<br/>
 	 	<br/>
419	உரம் பற்றி இரணியனை உகிர்-நுதியால் ஒள்ளிய மார்வு <br/>
      உறைக்க ஊன்றிச் <br/>
சிரம் பற்றி முடி இடியக் கண் பிதுங்க வாய் அலறத் <br/>
      தெழித்தான் கோயில் <br/>
உரம் பெற்ற மலர்க்கமலம் உலகு அளந்த சேவடி போல் <br/>
      உயர்ந்து காட்ட <br/>
வரம்பு உற்ற கதிர்ச்செந்நெல் தாள்சாய்த்துத் தலைவணக்கும் <br/>
      தண் அரங்கமே            (8)<br/>
 	 	<br/>
420	தேவு உடைய மீனமாய் ஆமையாய் ஏனமரி <br/>
      குறளும் ஆகி <br/>
மூ-உருவில் இராமனாய்க் கண்ணனாய்க் கற்கியாய் <br/>
      முடிப்பான் கோயில் <br/>
சேவலொடு பெடை அன்னம் செங்கமல மலர் ஏறி <br/>
      ஊசல் ஆடிப் <br/>
பூ-அணைமேல் துதைந்து எழு செம்பொடி ஆடி விளையாடும் <br/>
      புனல் அரங்கமே            (9)<br/>
 	 	<br/>
421	செரு ஆளும் புள்ளாளன் மண்ணாளன் செருச்செயும் <br/>
      நாந்தம் என்னும் <br/>
ஒரு வாளன் மறையாளன் ஓடாத படையாளன் <br/>
      விழுக்கை யாளன் <br/>
இரவு ஆளன் பகலாளன் எனையாளன் ஏழு உலகப் <br/>
      பெரும் பேராளன் <br/>
திருவாளன் இனிதாகத் திருக்கண்கள் வளர்கின்ற <br/>
      திருவரங்கமே             (10)<br/>
 	 	<br/>
422	கைந்நாகத்து இடர் கடிந்த கனல் ஆழிப் படை உடையான் <br/>
      கருதும் கோயில் <br/>
தென்நாடும் வடநாடும் தொழநின்ற திருவரங்கத் <br/>
      திருப்பதியின் மேல் <br/>
மெய்ந்நாவன் மெய் அடியான் விட்டுசித்தன் விரித்த தமிழ் <br/>
      உரைக்க வல்லார் <br/>
எஞ்ஞான்றும் எம்பெருமான் இணையடிக்கீழ் இணை பிரியாது <br/>
      இருப்பர் தாமே            (11)<br/>
----------------<br/>
<br/>
எமபயம் நீக்கென அரங்கத்தரவணையானை வேண்டுதல்<br/>
<br/>
423	துப்புடையாரை அடைவது எல்லாம் <br/>
      சோர்விடத்துத் துணை ஆவர் என்றே <br/>
ஒப்பிலேன் ஆகிலும் நின் அடைந்தேன் <br/>
      ஆனைக்கு நீ அருள் செய்தமையால் <br/>
எய்ப்பு என்னை வந்து நலியும்போது அங்கு <br/>
      ஏதும் நான் உன்னை நினைக்கமாட்டேன் <br/>
அப்போதைக்கு இப்போதே சொல்லி வைத்தேன் <br/>
      அரங்கத்து அரவணைப் பள்ளியானே            (1)<br/>
 	 	<br/>
424	சாம் இடத்து என்னைக் குறிக்கொள் கண்டாய் <br/>
      சங்கொடு சக்கரம் ஏந்தினானே <br/>
நா மடித்து என்னை அனேக தண்டம் <br/>
      செய்வதா நிற்பர் நமன்தமர்கள் <br/>
போம் இடத்து உன்திறத்து எத்தனையும் <br/>
      புகாவண்ணம் நிற்பதோர் மாயை வல்லை <br/>
ஆம் இடத்தே உன்னைச் சொல்லி வைத்தேன் <br/>
      அரங்கத்து அரவணைப் பள்ளியானே            (2)<br/>
 	 	<br/>
425	எல்லையில் வாசல் குறுகச் சென்றால் <br/>
      எற்றி நமன்-தமர் பற்றும்போது <br/>
நில்லுமின் என்னும் உபாயம் இல்லை <br/>
      நேமியும் சங்கமும் ஏந்தினானே <br/>
சொல்லலாம் போதே உன் நாமம் எல்லாம் <br/>
      சொல்லினேன் என்னைக் குறிக்கொண்டு என்றும் <br/>
அல்லற் படாவண்ணம் காக்க வேண்டும் <br/>
      அரங்கத்து அரவணைப் பள்ளியானே             (3)<br/>
 	 	<br/>
426	ஒற்றை விடையனும் நான்முகனும் <br/>
      உன்னை அறியாப் பெருமையோனே <br/>
முற்ற உலகு எல்லாம் நீயே ஆகி <br/>
      மூன்று எழுத்து ஆய முதல்வனே!ஓ <br/>
அற்றது வாழ்நாள் இவற்கு என்று எண்ணி <br/>
      அஞ்ச நமன்தமர் பற்றல் உற்ற <br/>
அற்றைக்கு நீ என்னைக் காக்கவேண்டும் <br/>
      அரங்கத்து அரவணைப் பள்ளியானே            (4)<br/>
 	 	<br/>
427	பை அரவின் அணைப் பாற்கடலுள் <br/>
      பள்ளி கொள்கின்ற பரம முர்த்தி <br/>
உய்ய உலகு படைக்க வேண்டி <br/>
      உந்தியிற் தோற்றினாய் நான்முகனை <br/>
வைய மனிசரைப் பொய் என்று எண்ணிக் <br/>
      காலனையும் உடனே படைத்தாய் <br/>
ஐய இனி என்னைக் காக்கவேண்டும் <br/>
      அரங்கத்து அரவணைப் பள்ளியானே             (5)<br/>
 	 	<br/>
428	தண்ணனவு இல்லை நமன்தமர்கள் <br/>
      சாலக் கொடுமைகள் செய்யாநிற்பர் <br/>
மண்ணொடு நீரும் எரியும் காலும் <br/>
      மற்றும் ஆகாசமும் ஆகி நின்றாய் <br/>
எண்ணலாம் போதே உன் நாமம் எல்லாம் <br/>
      எண்ணினேன் என்னைக் குறிக்கொண்டு என்றும் <br/>
அண்ணலே நீ என்னைக் காக்கவேண்டும் <br/>
      அரங்கத்து அரவணைப் பள்ளியானே             (6)<br/>
 	 	<br/>
429	செஞ்சொல் மறைப்பொருள் ஆகி நின்ற <br/>
      தேவர்கள் நாயகனே எம்மானே <br/>
எஞ்சலில் என்னுடை இன் அமுதே <br/>
      ஏழ் உலகும் உடையாய் என் அப்பா <br/>
வஞ்ச உருவின் நமன்தமர்கள் <br/>
      வலிந்து நலிந்து என்னைப் பற்றும்போது <br/>
அஞ்சலை என்று என்னைக் காக்கவேண்டும் <br/>
      அரங்கத்து அரவணைப் பள்ளியானே            (7)<br/>
 	 	<br/>
430	நான் ஏதும் உன் மாயம் ஒன்று அறியேன் <br/>
      நமன்தமர் பற்றி நலிந்திட்டு இந்த <br/>
ஊனே புகே என்று மோதும்போது அங்கு <br/>
      உன்னை நான் ஒன்றும் நினைக்கமாட்டேன் <br/>
வான் ஏய வானவர் தங்கள் ஈசா <br/>
      மதுரைப் பிறந்த மா மாயனே என் <br/>
ஆனாய் நீ என்னைக் காக்கவேண்டும் <br/>
      அரங்கத்து அரவணைப் பள்ளியானே             (8)<br/>
 	 	<br/>
431	குன்று எடுத்து ஆநிரை காத்த ஆயா <br/>
      கோநிரை மேய்த்தவனே எம்மானே <br/>
அன்று முதல் இன்று அறுதியாக ஆதி அஞ் சோதி மறந்து அறியேன் <br/>
நன்றும் கொடிய நமன்தமர்கள் <br/>
      நலிந்து வலிந்து என்னைப் பற்றும்போது <br/>
அன்று அங்கு நீ என்னைக் காக்கவேண்டும் <br/>
      அரங்கத்து அரவணைப் பள்ளியானே            (9)<br/>
 	 	<br/>
432	மாயவனை மதுசூதனனை <br/>
      மாதவனை மறையோர்கள் ஏத்தும் <br/>
ஆயர்கள் ஏற்றினை அச்சுதனை <br/>
      அரங்கத்து அரவணைப் பள்ளியானை <br/>
வேயர் புகழ் வில்லிபுத்தூர் மன் <br/>
      விட்டுசித்தன் சொன்ன மாலை பத்தும் <br/>
தூய மனத்தினர் ஆகி வல்லார் <br/>
      தூ மணிவண்ணனுக்கு ஆளர் தாமே             (10)<br/>
----------------<br/>
<br/>
தன் தகவின்மையை அறிவித்தல்<br/>
<br/>
433	வாக்குத் தூய்மை இலாமையினாலே <br/>
      மாதவா உன்னை வாய்க்கொள்ள மாட்டேன் <br/>
நாக்கு நின்னை அல்லால் அறியாது <br/>
      நான் அது அஞ்சுவன் என்வசம் அன்று <br/>
மூர்க்குப் பேசுகின்றான் இவன் என்று <br/>
      முனிவாயேலும் என் நாவினுக்கு ஆற்றேன் <br/>
காக்கை வாயிலும் கட்டுரை கொள்வர் <br/>
      காரணா கருளக் கொடியானே             (1)<br/>
 	 	<br/>
434	சழக்கு நாக்கொடு புன்கவி சொன்னேன் <br/>
      சங்கு சக்கரம் ஏந்து கையானே <br/>
பிழைப்பர் ஆகிலும் தம் அடியார் சொல் <br/>
      பொறுப்பது பெரியோர் கடன் அன்றே <br/>
விழிக்கும் கண்ணிலேன் நின் கண் மற்றல்லால் <br/>
      வேறு ஒருவரோடு என் மனம் பற்றாது <br/>
உழைக்கு ஓர் புள்ளி மிகை அன்று கண்டாய் <br/>
      ஊழி ஏழ் உலகு உண்டு உமிழ்ந்தானே             (2)<br/>
 	 	<br/>
435	நன்மை தீமைகள் ஒன்றும் அறியேன் <br/>
      நாரணா என்னும் இத்தனை அல்லால் <br/>
புன்மையால் உன்னைப் புள்ளுவம் பேசிப் <br/>
      புகழ்வான் அன்று கண்டாய் திருமாலே <br/>
உன்னுமாறு உன்னை ஒன்றும் அறியேன் <br/>
      ஓவாதே நமோ நாரணா என்பன் <br/>
வன்மை ஆவது உன் கோயிலில் வாழும் <br/>
      வைட்டணவன் என்னும் வன்மை கண்டாயே            (3)<br/>
 	 	<br/>
436	நெடுமையால் உலகேழும் அளந்தாய்<br/>
      நின்மலா நெடியாய் அடியேனைக் <br/>
குடிமை கொள்வதற்கு ஐயுற வேண்டா <br/>
      கூறை சோறு இவை வேண்டுவதில்லை <br/>
அடிமை என்னும் அக் கோயின்மையாலே <br/>
      அங்கங்கே அவை போதரும் கண்டாய் <br/>
கொடுமைக் கஞ்சனைக் கொன்று நின் தாதை <br/>
      கோத்த வன் தளை கோள் விடுத்தானே            (4)<br/>
 	 	<br/>
437	தோட்டம் இல்லவள் ஆத் தொழு ஓடை <br/>
      துடவையும் கிணறும் இவை எல்லாம் <br/>
வாட்டம் இன்றி உன் பொன்னடிக் கீழே <br/>
      வளைப்பு-அகம் வகுத்துக்கொண்டு இருந்தேன் <br/>
நாட்டு மானிடத்தோடு எனக்கு அரிது <br/>
      நச்சுவார் பலர் கேழல் ஒன்று ஆகிக் <br/>
கோட்டு மண் கொண்ட கொள்கையினானே <br/>
      குஞ்சரம் விழக் கொம்பு ஒசித்தானே             (5)<br/>
 	 	<br/>
438	கண்ணா நான்முகனைப் படைத்தானே <br/>
      காரணா கரியாய் அடியேன் நான் <br/>
உண்ணா நாள் பசி ஆவது ஒன்று இல்லை <br/>
      ஓவாதே நமோ நாரணா என்று <br/>
எண்ணா நாளும் இருக்கு எசுச் சாம <br/>
      வேத நாள்மலர் கொண்டு உன பாதம் <br/>
நண்ணா நாள் அவை தத்துறுமாகில் <br/>
      அன்று எனக்கு அவை பட்டினி நாளே            (6)<br/>
 	 	<br/>
439	வெள்ளை வெள்ளத்தின் மேல் ஒரு பாம்பை <br/>
      மெத்தையாக விரித்து அதன் மேலே <br/>
கள்ள நித்திரை கொள்கின்ற மார்க்கம் <br/>
      காணலாங்கொல் என்று ஆசையினாலே <br/>
உள்ளம் சோர உகந்து எதிர் விம்மி <br/>
      உரோம கூபங்களாய்க் கண்ண நீர்கள் <br/>
துள்ளம் சோரத் துயில் அணை கொள்ளேன் <br/>
      சொல்லாய் யான் உன்னைத் தத்துறுமாறே             (7)<br/>
 	 	<br/>
440	வண்ண மால் வரையே குடையாக <br/>
      மாரி காத்தவனே மதுசூதா <br/>
கண்ணனே கரி கோள் விடுத்தானே <br/>
      காரணா களிறு அட்ட பிரானே <br/>
எண்ணுவார் இடரைக் களைவானே <br/>
      ஏத்தரும் பெருங் கீர்த்தியினானே <br/>
நண்ணி நான் உன்னை நாள்தொறும் ஏத்தும் <br/>
      நன்மையே அருள்செய் எம்பிரானே            (8)<br/>
 	 	<br/>
441	நம்பனே நவின்று ஏத்த வல்லார்கள் <br/>
      நாதனே நரசிங்கமது ஆனாய் <br/>
உம்பர்கோன் உலகு ஏழும் அளந்தாய் <br/>
      ஊழி ஆயினாய் ஆழி முன் ஏந்திக் <br/>
கம்ப மா கரி கோள் விடுத்தானே <br/>
      காரணா கடலைக் கடைந்தானே <br/>
எம்பிரான் என்னை ஆள் உடைத் தேனே <br/>
      ஏழையேன் இடரைக் களையாயே            (9)<br/>
 	 	<br/>
442	காமர் தாதை கருதலர் சிங்கம் <br/>
      காண இனிய கருங்குழற் குட்டன் <br/>
வாமனன் என் மரகத வண்ணன் <br/>
      மாதவன் மதுசூதனன் தன்னைச் <br/>
சேம நன்கு அமரும் புதுவையர் கோன் <br/>
      விட்டுசித்தன் வியன் தமிழ் பத்தும் <br/>
நாமம் என்று நவின்று உரைப்பார்கள் <br/>
      நண்ணுவார் ஒல்லை நாரணன் உலகே            (10)<br/>
--------------------<br/>
<br/>
பண்டன்று பட்டினம் காப்பே<br/>
<br/>
443	நெய்க் குடத்தைப் பற்றி ஏறும் <br/>
      எறும்புகள் போல் நிரந்து எங்கும் <br/>
கைக் கொண்டு நிற்கின்ற நோய்காள் <br/>
      காலம் பெற உய்யப் போமின் <br/>
மெய்க் கொண்டு வந்து புகுந்து <br/>
      வேதப் பிரானார் கிடந்தார் <br/>
பைக் கொண்ட பாம்பு- அணையோடும் <br/>
      பண்டு அன்று பட்டினம் காப்பே            (1)<br/>
 	 	<br/>
444	சித்திரகுத்தன் எழுத்தால் <br/>
      தென்புலக் கோன் பொறி ஒற்றி <br/>
வைத்த இலச்சினை மாற்றித் <br/>
      தூதுவர் ஓடி ஒளித்தார் <br/>
முத்துத் திரைக் கடற் சேர்ப்பன் <br/>
      மூதறிவாளர் முதல்வன் <br/>
பத்தர்க்கு அமுதன் அடியேன் <br/>
      பண்டு அன்று பட்டினம் காப்பே            (2)<br/>
 	 	<br/>
445	வயிற்றிற் தொழுவைப் பிரித்து <br/>
      வன்புலச் சேவை அதக்கிக் <br/>
கயிற்றும் அக்கு ஆணி கழித்துக் <br/>
      காலிடைப் பாசம் கழற்றி <br/>
எயிற்றிடை மண்கொண்ட எந்தை <br/>
      இராப்பகல் ஓதுவித்து என்னைப் <br/>
பயிற்றிப் பணிசெய்யக் கொண்டான் <br/>
      பண்டு அன்று பட்டினம் காப்பே            (3)<br/>
 	 	<br/>
446	மங்கிய வல்வினை நோய்காள் <br/>
      உமக்கும் ஓர் வல்வினை கண்டீர் <br/>
இங்குப் புகேன்மின் புகேன்மின் <br/>
      எளிது அன்று கண்டீர் புகேன்மின் <br/>
சிங்கப் பிரான் அவன் எம்மான் <br/>
      சேரும் திருக்கோயில் கண்டீர் <br/>
பங்கப்படாது உய்யப் போமின் <br/>
      பண்டு அன்று பட்டினம் காப்பே             (4)<br/>
 	 	<br/>
447	மாணிக் குறள் உரு ஆய <br/>
      மாயனை என் மனத்துள்ளே <br/>
பேணிக் கொணர்ந்து புகுத <br/>
      வைத்துக் கொண்டேன் பிறிது இன்றி <br/>
மாணிக்கப் பண்டாரம் கண்டீர் <br/>
      வலி வன் குறும்பர்கள் உள்ளீர் <br/>
பாணிக்க வேண்டா நடமின் <br/>
      பண்டு அன்று பட்டினம் காப்பே             (5)<br/>
 	 	<br/>
448	உற்ற உறுபிணி நோய்காள் <br/>
      உமக்கு ஒன்று சொல்லுகேன் கேண்மின் <br/>
பெற்றங்கள் மேய்க்கும் பிரானார் <br/>
      பேணும் திருக்கோயில் கண்டீர் <br/>
அற்றம் உரைக்கின்றேன் இன்னம் <br/>
      ஆழ்வினைகாள் உமக்கு இங்கு ஓர் <br/>
பற்றில்லை கண்டீர் நடமின் <br/>
      பண்டு அன்று பட்டினம் காப்பே             (6)<br/>
 	 	<br/>
449	கொங்கைச் சிறு வரை என்னும் <br/>
      பொதும்பினில் வீழ்ந்து வழுக்கி <br/>
அங்கு ஓர் முழையினில் புக்கிட்டு <br/>
      அழுந்திக் கிடந்து உழல்வேனை <br/>
வங்கக் கடல் வண்ணன் அம்மான் <br/>
      வல்வினை ஆயின மாற்றிப் <br/>
பங்கப் படாவண்ணம் செய்தான் <br/>
      பண்டு அன்று பட்டினம் காப்பே             (7)<br/>
 	 	<br/>
450	ஏதங்கள் ஆயின எல்லாம் <br/>
      இறங்கல் இடுவித்து என்னுள்ளே <br/>
பீதக வாடைப் பிரனார் <br/>
      பிரம குருவாகி வந்து <br/>
போதில் கமல வன் நெஞ்சம் <br/>
      புகுந்து என் சென்னித் திடரிற் <br/>
பாத இலச்சினை வைத்தார் <br/>
      பண்டு அன்று பட்டினம் காப்பே             (8)<br/>
 	 	<br/>
451	உறகல் உறகல் உறகல் <br/>
      ஒண்சுடர் ஆழியே சங்கே <br/>
அற எறி நாந்தக வாளே <br/>
      அழகிய சார்ங்கமே தண்டே <br/>
இறவு படாமல் இருந்த <br/>
      எண்மர் உலோகபாலீர்காள் <br/>
பறவை அரையா உறகல் <br/>
      பள்ளியறை குறிக்கொண்மின்            (9)<br/>
 	 	<br/>
452	அரவத்து அமளியினோடும் <br/>
      அழகிய பாற்கடலோடும் <br/>
அரவிந்தப் பாவையும் தானும் <br/>
      அகம்படி வந்து புகுந்து <br/>
பரவைத் திரை பல மோதப் <br/>
      பள்ளி கொள்கின்ற பிரானைப் <br/>
பரவுகின்றான் விட்டுசித்தன் <br/>
      பட்டினம் காவற் பொருட்டே             (10)<br/>
-----------<br/>
<br/>
திருமாலிருஞ்சோலைப் பெருமானைப் போகவிடேன் எனல்<br/>
<br/>
453	துக்கச் சுழலையைச் சூழ்ந்து கிடந்த <br/>
      வலையை அறப் பறித்துப் <br/>
புக்கினிற் புக்கு உன்னைக் கண்டு கொண்டேன் இனிப் <br/>
      போக விடுவதுண்டே? <br/>
மக்கள் அறுவரைக் கல்லிடை மோத <br/>
      இழந்தவள் தன்வயிற்றிற் <br/>
சிக்கென வந்து பிறந்து நின்றாய்!திரு <br/>
      மாலிருஞ் சோலை எந்தாய்             (1)<br/>
 	 	<br/>
454	வளைத்து வைத்தேன் இனிப் போகலொட்டேன் உன் தன் <br/>
      இந்திர-ஞாலங்களால் <br/>
ஒளித்திடில் நின் திருவாணை கண்டாய் நீ <br/>
      ஒருவர்க்கும் மெய்யன் அல்லை <br/>
அளித்து எங்கும் நாடும் நகரமும் தம்முடைத் <br/>
      தீவினை தீர்க்கல் உற்றுத் <br/>
தெளித்து வலஞ்செய்யும் தீர்த்தம் உடைத் திரு <br/>
      மாலிருஞ் சோலை எந்தாய்             (2)<br/>
 	 	<br/>
455	உனக்குப் பணி செய்திருக்கும் தவம் உடை <br/>
      யேன் இனிப் போய் ஒருவன் <br/>
தனக்குப் பணிந்து கடைத்தலை நிற்கை நின் <br/>
      சாயை அழிவு கண்டாய் <br/>
புனத்தினைக் கிள்ளிப் புது அவி காட்டி உன் <br/>
      பொன்னடி வாழ்க என்று <br/>
இனத்துக் குறவர் புதியது உண்ணும் எழில் <br/>
      மாலிருஞ் சோலை எந்தாய்             (3)<br/>
 	 	<br/>
456	காதம் பலவும் திரிந்து உழன்றேற்கு அங்கு ஓர் <br/>
      நிழல் இல்லை நீர் இல்லை உன் <br/>
பாத நிழல் அல்லால் மற்றோர் உயிர்ப்பிடம் <br/>
      நான் எங்கும் காண்கின்றிலேன் <br/>
தூது சென்றாய் குரு பாண்டவர்க்காய் அங்கு ஓர் <br/>
      பொய்ச்சுற்றம் பேசிச் சென்று <br/>
பேதம் செய்து எங்கும் பிணம்படுத்தாய் திரு <br/>
      மாலிருஞ் சோலை எந்தாய்             (4)<br/>
 	 	<br/>
457	காலும் எழா கண்ண நீரும் நில்லா உடல் <br/>
      சோர்ந்து நடுங்கிக் குரல் <br/>
மேலும் எழா மயிர்க் கூச்சும் அறா என <br/>
      தோள்களும் வீழ்வு ஒழியா <br/>
மால் உகளாநிற்கும் என் மனனே உன்னை <br/>
      வாழத் தலைப்பெய்திட்டேன் <br/>
சேல் உகளாநிற்கும் நீள் சுனை சூழ் திரு <br/>
      மாலிருஞ் சோலை எந்தாய்             (5)<br/>
 	 	<br/>
458	எருத்துக் கொடி உடையானும் பிரமனும் <br/>
      இந்திரனும் மற்றும் <br/>
ஒருத்தரும் இப் பிறவி என்னும் நோய்க்கு <br/>
      மருந்து அறிவாரும் இல்லை <br/>
மருத்துவனாய் நின்ற மா மணிவண்ணா <br/>
      மறு பிறவி தவிரத் <br/>
திருத்தி உன் கோயிற் கடைப் புகப் பெய் திரு <br/>
      மாலிருஞ் சோலை எந்தாய் (6)<br/>
 	 	<br/>
459	அக்கரை என்னும் அனத்தக் கடலுள் <br/>
      அழுந்தி உன் பேர் அருளால் <br/>
இக்கரை ஏறி இளைத்திருந்தேனை அஞ்<br/>
      சேல் என்று கை கவியாய் <br/>
சக்கரமும் தடக்கைகளும் கண்களும் <br/>
      பீதக ஆடையொடும் <br/>
செக்கர் நிறத்துச் சிவப்புடையாய் திரு <br/>
      மாலிருஞ் சோலை எந்தாய்             (7)<br/>
 	 	<br/>
460	எத்தனை காலமும் எத்தனை ஊழியும் <br/>
      இன்றொடு நாளை என்றே <br/>
இத்தனை காலமும் போய்க் கிறிப்பட்டேன் <br/>
      இனி உன்னைப் போகலொட்டேன் <br/>
மைத்துனன்மார்களை வாழ்வித்து மாற்றலர் <br/>
      நூற்றுவரைக் கெடுத்தாய் <br/>
சித்தம் நின்பாலது அறிதி அன்றே திரு <br/>
      மாலிருஞ் சோலை எந்தாய்             (8)<br/>
 	 	<br/>
461	அன்று வயிற்றிற் கிடந்திருந்தே அடி<br/>
      மை செய்யல் உற்றிருப்பன் <br/>
இன்று வந்து இங்கு உன்னைக் கண்டுகொண்டேன் இனிப் <br/>
      போக விடுவதுண்டே? <br/>
சென்று அங்கு வாணனை ஆயிரம் தோளும் <br/>
      திருச் சக்கரம் அதனால் <br/>
தென்றித் திசை திசை வீழச் செற்றாய் திரு<br/>
      மாலிருஞ் சோலை எந்தாய்             (9)<br/>
 	 	<br/>
462	சென்று உலகம் குடைந்தாடும் சுனைத் திரு<br/>
      மாலிருஞ் சோலை தன்னுள் <br/>
நின்ற பிரான் அடிமேல் அடிமைத் திறம் <br/>
      நேர்பட விண்ணப்பஞ் செய் <br/>
பொன் திகழ் மாடம் பொலிந்து தோன்றும் புது<br/>
      வைக்கோன் விட்டுசித்தன் <br/>
ஒன்றினோடு ஒன்பதும் பாட வல்லார் உல<br/>
      கம் அளந்தான் தமரே    (10)<br/>
--------<br/>
<br/>
அடிமைப்பட்டுத் தாம் பெற்ற நன்மைகளை நினைத்துக் களித்தல்<br/>
<br/>
463	சென்னி ஓங்கு தண் திருவேங்<br/>
      கடம் உடையாய் உலகு <br/>
தன்னை வாழ நின்ற நம்பீ <br/>
      தாமோதரா சதிரா <br/>
என்னையும் என் உடைமையையும் உன் <br/>
      சக்கரப் பொறி ஒற்றிக்கொண்டு <br/>
நின் அருளே புரிந்திருந்தேன் <br/>
      இனி என் திருக்குறிப்பே?               (1)<br/>
 	 	<br/>
464	பறவை ஏறு பரமபுருடா <br/>
      நீ என்னைக் கைக்கொண்டபின் <br/>
பிறவி என்னும் கடலும் வற்றிப் <br/>
      பெரும்பதம் ஆகின்றதால் <br/>
இறவு செய்யும் பாவக் காடு <br/>
      தீக்கொளீஇ வேகின்றதால் <br/>
அறிவை என்னும் அமுத-ஆறு <br/>
      தலைப்பற்றி வாய்க்கொண்டதே (2)<br/>
 	 	<br/>
465	எம்மனா என் குலதெய்வமே <br/>
      என்னுடைய நாயகனே <br/>
நின்னுளேனாய்ப் பெற்ற நன்மை இவ் <br/>
      உலகினில் ஆர் பெறுவார்? <br/>
நம்மன் போலே வீழ்த்து அமுக்கும் <br/>
      நாட்டில் உள்ள பாவம் எல்லாம் <br/>
சும்மெனாதே கைவிட்டு ஓடித் <br/>
      தூறுகள் பாய்ந்தனவே             (3)<br/>
 	 	<br/>
466	கடல் கடைந்து அமுதம் கொண்டு <br/>
      கலசத்தை நிறைத்தாற்போல் <br/>
உடல் உருகி வாய் திறந்து <br/>
      மடுத்து உன்னை நிறைத்துக்கொண்டேன் <br/>
கொடுமை செய்யும் கூற்றமும் என் <br/>
      கோல்-ஆடி குறுகப் பெறா <br/>
தட வரைத் தோள் சக்கரபாணீ <br/>
      சார்ங்க விற் சேவகனே             (4)<br/>
 	 	<br/>
467	பொன்னைக் கொண்டு உரைகல் மீதே <br/>
      நிறம் எழ உரைத்தாற் போல் <br/>
உன்னைக் கொண்டு என் நாவகம்பால் <br/>
      மாற்றின்றி உரைத்துக்கொண்டேன் <br/>
உன்னைக் கொண்டு என்னுள் வைத்தேன் <br/>
      என்னையும் உன்னில் இட்டேன் <br/>
என் அப்பா என் இருடீகேசா <br/>
      என் உயிர்க் காவலனே             (5)<br/>
 	 	<br/>
468	உன்னுடைய விக்கிரமம் <br/>
      ஒன்று ஒழியாமல் எல்லாம் <br/>
என்னுடைய நெஞ்சகம்பால் <br/>
      சுவர்வழி எழுதிக்கொண்டேன் <br/>
மன் அடங்க மழு வலங்கைக் <br/>
      கொண்ட இராம நம்பீ <br/>
என்னிடை வந்து எம்பெருமான் <br/>
      இனி எங்குப் போகின்றதே?            (6) 6<br/>
 	 	<br/>
469	பருப்பதத்துக் கயல் பொறித்த <br/>
      பாண்டியர் குலபதி போல் <br/>
திருப் பொலிந்த சேவடி என் <br/>
      சென்னியின் மேல் பொறித்தாய் <br/>
மருப்பு ஒசித்தாய் மல் அடர்த்தாய் <br/>
      என்று என்று உன் வாசகமே <br/>
உருப் பொலிந்த நாவினேனை <br/>
      உனக்கு உரித்து ஆக்கினையே             (7)<br/>
 	 	<br/>
470	அனந்தன்பாலும் கருடன்பாலும் <br/>
      ஐது நொய்தாக வைத்து என் <br/>
மனந்தனுள்ளே வந்து வைகி <br/>
      வாழச் செய்தாய் எம்பிரான் <br/>
நினைந்து என்னுள்ளே நின்று நெக்குக் <br/>
      கண்கள் அசும்பு ஒழுக <br/>
நினைந்திருந்தே சிரமம் தீர்ந்தேன் <br/>
      நேமி நெடியவனே             (8)<br/>
 	 	<br/>
471	பனிக் கடலில் பள்ளி- கோளைப் <br/>
      பழகவிட்டு ஓடிவந்து என் <br/>
மனக் கடலில் வாழ வல்ல <br/>
      மாய மணாள நம்பீ <br/>
தனிக் கடலே தனிச் சுடரே <br/>
      தனி உலகே என்று என்று <br/>
உனக்கு இடமாய் இருக்க என்னை <br/>
      உனக்கு உரித்து ஆக்கினையே             (9)<br/>
 	 	<br/>
472	தட வரைவாய் மிளிர்ந்து மின்னும் <br/>
      தவள நெடுங்கொடி போல் <br/>
சுடர்- ஒளியாய் நெஞ்சின் உள்ளே <br/>
      தோன்றும் என் சோதி நம்பீ <br/>
வட தடமும் வைகுந்தமும் <br/>
      மதிற் துவராபதியும் <br/>
இட வகைகள் இகழ்ந்திட்டு என்பால் <br/>
      இடவகை கொண்டனையே             (10)<br/>
 	 	<br/>
473	வேயர் தங்கள் குலத்து உதித்த <br/>
      விட்டுசித்தன் மனத்தே <br/>
கோயில்கொண்ட கோவலனைக் <br/>
      கொழுங்குளிர் முகில்வண்ணனை <br/>
ஆயர்-ஏற்றை அமரர் கோவை <br/>
      அந்தணர்தம் அமுதத்தினைச் <br/>
சாயை போலப் பாட வல்லார் <br/>
      தாமும் அணுக்கர்களே             (11)<br/>
-----------<br/>
2.  ஆண்டாள்  -  திருப்பாவை (474 -503)<br/>
<br/>
474	மார்கழித் திங்கள் மதி நிறைந்த நன்னாளால் <br/>
  நீராடப் போதுவீர் போதுமினோ நேரிழையீர் <br/>
சீர் மல்கும் ஆய்ப்பாடிச் செல்வச் சிறுமீர்காள் <br/>
  கூர் வேற் கொடுந்தொழிலன் நந்தகோபன் குமரன் <br/>
ஏர் ஆர்ந்த கண்ணி யசோதை இளஞ்சிங்கம் <br/>
      கார் மேனிச் செங்கண் கதிர்மதியம் போல் முகத்தான் <br/>
நாராயணனே நமக்கே பறை தருவான் <br/>
  பாரோர் புகழப் படிந்து-ஏலோர் எம்பாவாய்             (1)<br/>
<br/>
475	வையத்து வாழ்வீர்காள் நாமும் நம் பாவைக்குச் <br/>
      செய்யும் கிரிசைகள் கேளீரோ பாற்கடலுள் <br/>
பையிற் துயின்ற பரமன் அடி பாடி <br/>
  நெய் உண்ணோம் பால் உண்ணோம் நாட்காலே நீராடி <br/>
மையிட்டு எழுதோம் மலர் இட்டு நாம் முடியோம் <br/>
  செய்யாதன செய்யோம் தீக்குறளை சென்று ஓதோம் <br/>
ஐயமும் பிச்சையும் ஆம்தனையும் கைகாட்டி <br/>
      உய்யுமாறு எண்ணி உகந்து-ஏலோர் எம்பாவாய்             (2)<br/>
 	<br/>
476	ஓங்கி உலகு அளந்த உத்தமன் பேர் பாடி <br/>
      நாங்கள் நம் பாவைக்குச் சாற்றி நீர் ஆடினால் <br/>
தீங்கு இன்றி நாடு எல்லாம் திங்கள் மும்மாரி பெய்து <br/>
      ஒங்கு பெருஞ் செந்நெலூடு கயல் உகளப் <br/>
பூங்குவளைப் போதில் பொறிவண்டு கண்படுப்பத் <br/>
      தேங்காதே புக்கு இருந்து சீர்த்த முலை பற்றி <br/>
வாங்கக் குடம் நிறைக்கும் வள்ளற் பெரும் பசுக்கள் <br/>
      நீங்காத செல்வம் நிறைந்து- ஏலோர் எம்பாவாய்             (3)<br/>
<br/>
477	ஆழி மழைக் கண்ணா ஒன்று நீ கை கரவேல் <br/>
  ஆழியுள் புக்கு முகந்துகொடு ஆர்த்து ஏறி <br/>
ஊழி முதல்வன் உருவம்போல் மெய் கறுத்து <br/>
  பாழியந் தோள் உடைப் பற்பநாபன் கையில் <br/>
ஆழிபோல் மின்னி வலம்புரிபோல் நின்று அதிர்ந்து <br/>
  தாழாதே சார்ங்கம் உதைத்த சரமழைபோல் <br/>
வாழ உலகினில் பெய்திடாய் நாங்களும் <br/>
      மார்கழி நீர் ஆட மகிழ்ந்து-ஏலோர் எம்பாவாய்             (4<br/>
	 	<br/>
478	மாயனை மன்னு வடமதுரை மைந்தனைத் <br/>
      தூய பெருநீர் யமுனைத் துறைவனை <br/>
ஆயர் குலத்தினில் தோன்றும் அணி-விளக்கைத் <br/>
      தாயைக் குடல் விளக்கம் செய்த தாமோதரனை <br/>
தூயோமாய் வந்து நாம் தூமலர் தூவித் தொழுது <br/>
  வாயினால் பாடி மனத்தினால் சிந்திக்க <br/>
போய பிழையும் புகுதருவான் நின்றனவும் <br/>
      தீயினில் தூசு ஆகும் செப்பு-ஏலோர் எம்பாவாய்             (5)<br/>
 	 	<br/>
479	புள்ளும் சிலம்பின காண் புள்-அரையன் கோயிலில் <br/>
      வெள்ளை விளி சங்கின் பேர்-அரவம் கேட்டிலையோ? <br/>
பிள்ளாய் எழுந்திராய் பேய்முலை நஞ்சு உண்டு <br/>
      கள்ளச் சகடம் கலக்கு அழியக் கால் ஓச்சி <br/>
வெள்ளத்து அரவிற் துயில் அமர்ந்த வித்தினை <br/>
      உள்ளத்துக் கொண்டு முனிவர்களும் யோகிகளும் <br/>
மெள்ள எழுந்து அரி என்ற பேர்-அரவம் <br/>
      உள்ளம் புகுந்து குளிர்ந்து-ஏலோர் எம்பாவாய்             (6)<br/>
 	 	<br/>
480	கீசு கீசு என்று எங்கும் ஆனைச்சாத்தன் கலந்து <br/>
      பேசின பேச்சு- அரவம் கேட்டிலையோ? பேய்ப் பெண்ணே <br/>
காசும் பிறப்பும் கலகலப்பக் கைபேர்த்து <br/>
      வாச நறுங் குழல் ஆய்ச்சியர் மத்தினால் <br/>
ஓசை படுத்த தயிர்-அரவம் கேட்டிலையோ? <br/>
      நாயகப் பெண்பிள்ளாய் நாராயணன்மூர்த்தி <br/>
கேசவனைப் பாடவும் நீ கேட்டே கிடத்தியோ? <br/>
      தேசம் உடையாய் திற-ஏலோர் எம்பாவாய்             (7)<br/>
 	 	<br/>
481	கீழ்வானம் வெள்ளென்று எருமை சிறு வீடு <br/>
      மேய்வான் பரந்தன காண் மிக்கு உள்ள பிள்ளைகளும் <br/>
போவான் போகின்றாரைப் போகாமல் காத்து உன்னைக் <br/>
      கூவுவான் வந்து நின்றோம் கோதுகலம் உடைய <br/>
பாவாய் எழுந்திராய் பாடிப் பறை கொண்டு <br/>
      மா வாய் பிளந்தானை மல்லரை மாட்டிய <br/>
தேவாதி தேவனைச் சென்று நாம் சேவித்தால் <br/>
  ஆவா என்று ஆராய்ந்து அருள்- ஏலோர் எம்பாவாய்             (8)<br/>
 	 	<br/>
482	தூமணி மாடத்துச் சுற்றும் விளக்கு எரியத் <br/>
      தூமம் கமழத் துயில்-அணைமேல் கண்வளரும் <br/>
மாமான் மகளே மணிக் கதவம் தாள் திறவாய் <br/>
      மாமீர் அவளை எழுப்பீரோ? உன் மகள் தான் <br/>
ஊமையோ? அன்றிச் செவிடோ? அனந்தலோ? <br/>
      ஏமப் பெருந்துயில் மந்திரப் பட்டாளோ? <br/>
மா மாயன் மாதவன் வைகுந்தன் என்று என்று <br/>
      நாமம் பலவும் நவின்று ஏலோர் எம்பாவாய்             (9)<br/>
 	 	<br/>
483	நோற்றுச் சுவர்க்கம் புகுகின்ற அம்மனாய் <br/>
  மாற்றமும் தாராரோ வாசல் திறவாதார்? <br/>
நாற்றத் துழாய் முடி நாராயணன் நம்மால் <br/>
      போற்றப் பறை தரும் புண்ணியனால் பண்டு ஒருநாள் <br/>
கூற்றத்தின் வாய்வீழ்ந்த கும்பகரணனும் <br/>
      தோற்றும் உனக்கே பெருந்துயில்தான் தந்தானோ? <br/>
ஆற்ற அனந்தல் உடையாய் அருங்கலமே <br/>
      தேற்றமாய் வந்து திற-ஏலோர் எம்பாவாய்             (10)<br/>
 	 	<br/>
484	கற்றுக் கறவைக் கணங்கள் பல கறந்து <br/>
      செற்றார் திறல் அழியச் சென்று செருச் செய்யும் <br/>
குற்றம் ஒன்று இல்லாத கோவலர்தம் பொற்கொடியே <br/>
  புற்றரவு-அல்குற் புனமயிலே போதராய் <br/>
சுற்றத்துத் தோழிமார் எல்லாரும் வந்து நின் <br/>
      முற்றம் புகுந்து முகில்வண்ணன் பேர் பாடச் <br/>
சிற்றாதே பேசாதே செல்வப் பெண்டாட்டி நீ <br/>
      எற்றுக்கு உறங்கும் பொருள்?-ஏலோர் எம்பாவாய்             (11)<br/>
 	 	<br/>
485	கனைத்து இளங் கற்று- எருமை கன்றுக்கு இரங்கி <br/>
      நினைத்து முலை வழியே நின்று பால் சோர <br/>
நனைத்து இல்லம் சேறு ஆக்கும் நற் செல்வன் தங்காய் <br/>
  பனித் தலை வீழ நின் வாசற் கடை பற்றி <br/>
சினத்தினால் தென் இலங்கைக் கோமானைச் செற்ற <br/>
      மனத்துக்கு இனியானைப் பாடவும் நீ வாய் திறவாய் <br/>
இனித் தான் எழுந்திராய் ஈது என்ன பேர் உறக்கம் <br/>
  அனைத்து இல்லத்தாரும் அறிந்து-ஏலோர் எம்பாவாய்             (12)<br/>
 	 	<br/>
486	புள்ளின் வாய் கீண்டானைப் பொல்லா அரக்கனைக் <br/>
      கிள்ளிக் களைந்தானைக் கீர்த்திமைபாடிப் போய் <br/>
பிள்ளைகள் எல்லாரும் பாவைக்-களம் புக்கார் <br/>
  வெள்ளி எழுந்து வியாழம் உறங்கிற்று <br/>
புள்ளும் சிலம்பின காண் போது-அரிக் கண்ணினாய் <br/>
  குள்ளக் குளிரக் குடைந்து நீராடாதே <br/>
பள்ளிக் கிடத்தியோ? பாவாய் நீ நன்னாளால் <br/>
      கள்ளம் தவிர்ந்து கலந்து-ஏலோர் எம்பாவாய்             (13)<br/>
 	 	<br/>
487	உங்கள் புழைக்கடைத் தோட்டத்து வாவியுள் <br/>
      செங்கழுநீர் வாய் நெகிழ்ந்து ஆம்பல் வாய் கூம்பின காண் <br/>
செங்கற்பொடிக் கூறை வெண்பற் தவத்தவர் <br/>
      தங்கள் திருக்கோயிற் சங்கிடுவான் போதந்தார் <br/>
எங்களை முன்னம் எழுப்புவான் வாய் பேசும் <br/>
      நங்காய் எழுந்திராய் நாணாதாய் நாவுடையாய் <br/>
சங்கொடு சக்கரம் ஏந்தும் தடக்கையன் <br/>
      பங்கயக் கண்ணானைப் பாடு-ஏலோர் எம்பாவாய்             (14)<br/>
 	 	<br/>
488	எல்லே இளங்கிளியே இன்னம் உறங்குதியோ <br/>
  சில் என்று அழையேன்மின் நங்கைமீர் போதர்கின்றேன் <br/>
வல்லை உன் கட்டுரைகள் பண்டே உன் வாய் அறிதும் <br/>
  வல்லீர்கள் நீங்களே நானே தான் ஆயிடுக <br/>
ஒல்லை நீ போதாய் உனக்கு என்ன வேறு உடையை? <br/>
      எல்லாரும் போந்தாரோ? போந்தார் போந்து எண்ணிக்கொள் <br/>
வல் ஆனை கொன்றானை மாற்றாரை மாற்று அழிக்க <br/>
      வல்லானை மாயனைப் பாடு-ஏலோர் எம்பாவாய்             (15)<br/>
 	 	<br/>
489	நாயகனாய் நின்ற நந்தகோபனுடைய <br/>
      கோயில் காப்பானே கொடித் தோன்றும் தோரண <br/>
வாயில் காப்பானே மணிக்கதவம் தாள் திறவாய் <br/>
  ஆயர் சிறுமியரோமுக்கு அறை பறை <br/>
மாயன் மணிவண்ணன் நென்னலே வாய்நேர்ந்தான் <br/>
      தூயோமாய் வந்தோம் துயிலெழப் பாடுவான் <br/>
வாயால் முன்னமுன்னம் மாற்றாதே அம்மா நீ <br/>
      நேய நிலைக் கதவம் நீக்கு-ஏலோர் எம்பாவாய்             (16)<br/>
 	 	<br/>
490	அம்பரமே தண்ணீரே சோறே அறஞ் செய்யும் <br/>
      எம்பெருமான் நந்தகோபாலா எழுந்திராய் <br/>
கொம்பனார்க்கு எல்லாம் கொழுந்தே குல விளக்கே <br/>
  எம்பெருமாட்டி யசோதாய் அறிவுறாய் <br/>
அம்பரம் ஊடு அறுத்து ஓங்கி உலகு அளந்த <br/>
      உம்பர் கோமானே உறங்காது எழுந்திராய் <br/>
செம்பொற் கழலடிச் செல்வா பலதேவா <br/>
  உம்பியும் நீயும் உகந்து-ஏலோர் எம்பாவாய்             (17)<br/>
 	 	<br/>
491	உந்து மத களிற்றன் ஓடாத தோள்-வலியன் <br/>
      நந்த கோபாலன் மருமகளே நப்பின்னாய் <br/>
கந்தம் கமழும் குழலீ கடை திறவாய் <br/>
      வந்து எங்கும் கோழி அழைத்தன காண் மாதவிப் <br/>
பந்தர்மேல் பல்கால் குயில்-இனங்கள் கூவின காண் <br/>
  பந்தார் விரலி உன் மைத்துனன் பேர் பாடச் <br/>
செந்தாமரைக் கையால் சீர் ஆர் வளை ஒலிப்ப <br/>
      வந்து திறவாய் மகிழ்ந்து-ஏலோர் எம்பாவாய்             (18)<br/>
 	 	<br/>
492	குத்து விளக்கு எரியக் கோட்டுக்காற் கட்டில்மேல் <br/>
      மெத்தென்ற பஞ்ச-சயனத்தின் மேல் ஏறிக் <br/>
கொத்து அலர் பூங்குழல் நப்பின்னை கொங்கைமேல் <br/>
      வைத்துக் கிடந்த மலர் மார்பா வாய்திறவாய் <br/>
மைத் தடங்கண்ணினாய் நீ உன் மணாளனை <br/>
      எத்தனை போதும் துயில் எழ ஒட்டாய் காண் <br/>
எத்தனை யேலும் பிரிவு ஆற்றகில்லாயால் <br/>
      தத்துவம் அன்று தகவு-ஏலோர் எம்பாவாய்             (19)<br/>
 	 	<br/>
493	முப்பத்து மூவர் அமரர்க்கு முன் சென்று <br/>
      கப்பம் தவிர்க்கும் கலியே துயில் எழாய் <br/>
செப்பம் உடையாய் திறல் உடையாய் செற்றார்க்கு <br/>
      வெப்பம் கொடுக்கும் விமலா துயில் எழாய் <br/>
செப்பு அன்ன மென் முலைச் செவ்வாய்ச் சிறு மருங்குல் <br/>
      நப்பின்னை நங்காய் திருவே துயில் எழாய் <br/>
உக்கமும் தட்டொளியும் தந்து உன் மணாளனை <br/>
      இப்போதே எம்மை நீர் ஆட்டுஏலோர் எம்பாவாய்             (20)<br/>
 	 	<br/>
494	ஏற்ற கலங்கள் எதிர் பொங்கி மீது அளிப்ப <br/>
      மாற்றாதே பால் சொரியும் வள்ளற் பெரும் பசுக்கள் <br/>
ஆற்றப் படைத்தான் மகனே அறிவுறாய் <br/>
      ஊற்றம் உடையாய் பெரியாய் உலகினில் <br/>
தோற்றமாய் நின்ற சுடரே துயில் எழாய் <br/>
      மாற்றார் உனக்கு வலி தொலைந்து உன் வாசற்கண் <br/>
ஆற்றாது வந்து உன் அடிபணியுமா போலே <br/>
      போற்றி யாம் வந்தோம் புகழ்ந்து-ஏலோர் எம்பாவாய்            (21)<br/>
 	 	<br/>
495	அங்கண் மா ஞாலத்து அரசர் அபிமான <br/>
      பங்கமாய் வந்து நின் பள்ளிக்கட்டிற் கீழே <br/>
சங்கம் இருப்பார் போல் வந்து தலைப்பெய்தோம் <br/>
  கிங்கிணிவாய்ச் செய்த தாமரைப் பூப் போலே <br/>
செங்கண் சிறுச் சிறிதே எம்மேல் விழியாவோ? <br/>
      திங்களும் ஆதித்தியனும் எழுந்தாற்போல் <br/>
அங்கண் இரண்டும் கொண்டு எங்கள்மேல் நோக்குதியேல் <br/>
      எங்கள்மேல் சாபம் இழிந்து-ஏலோர் எம்பாவாய்             (22)<br/>
 	 	<br/>
496	மாரி மலை முழைஞ்சில் மன்னிக் கிடந்து உறங்கும் <br/>
      சீரிய சிங்கம் அறிவுற்றுத் தீ விழித்து <br/>
வேரி மயிர் பொங்க எப்பாடும் பேர்ந்து உதறி <br/>
      மூரி நிமிர்ந்து முழங்கிப் புறப்பட்டுப் <br/>
போதருமா போலே நீ பூவைப்பூ வண்ணா உன் <br/>
      கோயில் நின்று இங்ஙனே போந்தருளி கோப்பு உடைய <br/>
சீரிய சிங்காசனத்து இருந்து யாம் வந்த <br/>
      காரியம் ஆராய்ந்து அருள்-ஏலோர் எம்பாவாய்             (23)<br/>
 	 	<br/>
497	அன்று இவ் உலகம் அளந்தாய் அடி போற்றி <br/>
      சென்று அங்குத் தென்னிலங்கை செற்றாய் திறல் போற்றி <br/>
பொன்றச் சகடம் உதைத்தாய் புகழ் போற்றி <br/>
      கன்று குணிலா எறிந்தாய் கழல் போற்றி <br/>
குன்று குடையா எடுத்தாய் குணம் போற்றி <br/>
      வென்று பகை கெடுக்கும் நின்கையில் வேல் போற்றி <br/>
என்று என்று உன் சேவகமே ஏத்திப் பறை கொள்வான் <br/>
      இன்று யாம் வந்தோம் இரங்கு-ஏலோர் எம்பாவாய்             (24)<br/>
 	 	<br/>
498	ஒருத்தி மகனாய்ப் பிறந்து ஓர் இரவில் <br/>
      ஒருத்தி மகனாய் ஒளித்து வளரத் <br/>
தரிக்கிலான் ஆகித் தான் தீங்கு நினைந்த <br/>
      கருத்தைப் பிழைப்பித்துக் கஞ்சன் வயிற்றில் <br/>
நெருப்பு என்ன நின்ற நெடுமாலே உன்னை <br/>
      அருத்தித்து வந்தோம் பறை தருதி யாகில் <br/>
திருத் தக்க செல்வமும் சேவகமும் யாம் பாடி <br/>
      வருத்தமுந் தீர்ந்து மகிழ்ந்து-ஏலோர் எம்பாவாய்            (25)<br/>
 	 	<br/>
499	மாலே மணிவண்ணா மார்கழி நீர் ஆடுவான் <br/>
      மேலையார் செய்வனகள் வேண்டுவன கேட்டியேல் <br/>
ஞாலத்தை எல்லாம் நடுங்க முரல்வன <br/>
      பால் அன்ன வண்ணத்து உன் பாஞ்சசன்னியமே <br/>
போல்வன சங்கங்கள் போய்ப்பாடு உடையனவே <br/>
      சாலப் பெரும் பறையே பல்லாண்டு இசைப்பாரே <br/>
கோல விளக்கே கொடியே விதானமே <br/>
      ஆலின் இலையாய் அருள்-ஏலோர் எம்பாவாய்             (26)<br/>
 	 	<br/>
500	கூடாரை வெல்லும் சீர்க் கோவிந்தா உன்தன்னைப் <br/>
      பாடிப் பறைகொண்டு யாம் பெறு சம்மானம் <br/>
நாடு புகழும் பரிசினால் நன்றாகச் <br/>
      சூடகமே தோள்வளையே தோடே செவிப் பூவே <br/>
பாடகமே என்று அனைய பல் கலனும் யாம் அணிவோம் <br/>
  ஆடை உடுப்போம் அதன் பின்னே பாற் சோறு <br/>
மூட நெய் பெய்து முழங்கை வழிவாரக் <br/>
      கூடியிருந்து குளிர்ந்து-ஏலோர் எம்பாவாய்             (27)<br/>
 	 	<br/>
501	கறவைகள் பின் சென்று கானம் சேர்ந்து உண்போம் <br/>
      அறிவு ஒன்றும் இல்லாத ஆய்க் குலத்து உன்தன்னைப் <br/>
பிறவி பெறுந்தனைப் புண்ணியம் யாம் உடையோம் <br/>
  குறைவு ஒன்றும் இல்லாத கோவிந்தா உன்தன்னோடு <br/>
உறவேல் நமக்கு இங்கு ஒழிக்க ஒழியாது <br/>
  அறியாத பிள்ளைகளோம் அன்பினால் உன்தன்னைச் <br/>
சிறுபேர் அழைத்தனவும் சீறியருளாதே <br/>
      இறைவா நீ தாராய் பறை- ஏலோர் எம்பாவாய்             (28)<br/>
 	 	<br/>
502	சிற்றஞ் சிறுகாலே வந்து உன்னைச் சேவித்து உன் <br/>
      பொற்றாமரை அடியே போற்றும் பொருள் கேளாய் <br/>
பெற்றம் மேய்த்து உண்ணும் குலத்திற் பிறந்து நீ <br/>
      குற்றேவல் எங்களைக் கொள்ளாமல் போகாது <br/>
இற்றைப் பறைகொள்வான் அன்று காண் கோவிந்தா <br/>
  எற்றைக்கும் ஏழ் ஏழ் பிறவிக்கும் உன்தன்னோடு <br/>
உற்றோமே ஆவோம் உனக்கே நாம் ஆட்செய்வோம் <br/>
  மற்றை நம் காமங்கள் மாற்று-ஏலோர் எம்பாவாய்             (29)<br/>
 	 	<br/>
503	வங்கக் கடல் கடைந்த மாதவனைக் கேசவனைத் <br/>
      திங்கள்-திருமுகத்துச் சேயிழையார் சென்று இறைஞ்சி <br/>
அங்குப் பறைகொண்ட-ஆற்றை அணி புதுவைப் <br/>
      பைங்கமலத் தண் தெரியல் பட்டர்பிரான் கோதை சொன்ன <br/>
சங்கத் தமிழ்மாலை முப்பதும் தப்பாமே <br/>
      இங்கு இப் பரிசு உரைப்பார் ஈரிரண்டு மால் வரைத் தோள் <br/>
செங்கண்-திருமுகத்துச் செல்வத் திருமாலால் <br/>
      எங்கும் திருவருள் பெற்று இன்புறுவர் எம்பாவாய்             (30)<br/>
-----------------  <br/>
<br/>
<br/>
 
<br/>
3.  ஆண்டாள் அருளிச்செய்த  நாச்சியார் திருமொழி (504-646)<br/>
<br/>
தைத்திங்களில் காமனை வழிபடல்<br/>
<br/>
504	தை ஒரு திங்களும் தரை விளக்கித் <br/>
      தண் மண்டலம் இட்டு மாசி முன்னாள் <br/>
ஐய நுண் மணல் கொண்டு தெரு அணிந்து <br/>
      அழகினுக்கு அலங்கரித்து அனங்கதேவா <br/>
உய்யவும் ஆம்கொலோ? என்று சொல்லி <br/>
      உன்னையும் உம்பியையும் தொழுதேன் <br/>
வெய்யது ஓர் தழல் உமிழ் சக்கரக் கை <br/>
      வேங்கடவற்கு என்னை விதிக்கிற்றியே             (1)<br/>
 	 	<br/>
505	வெள்ளை நுண் மணல்கொண்டு தெரு அணிந்து <br/>
      வெள்வரைப்பதன் முன்னம் துறை படிந்து <br/>
முள்ளும் இல்லாச் சுள்ளி எரி மடுத்து <br/>
      முயன்று உன்னை நோற்கின்றேன் காமதேவா <br/>
கள் அவிழ் பூங்கணை தொடுத்துக்கொண்டு <br/>
      கடல்வண்ணன் என்பது ஓர் பேர் எழுதி <br/>
புள்ளினை வாய் பிளந்தான் எனப்து ஓர் <br/>
      இலக்கினிற் புக என்னை எய்கிற்றியே             (2)<br/>
 	 	<br/>
506	மத்த நன் நறுமலர் முருக்க மலர் <br/>
      கொண்டு முப்போதும் உன் அடி வணங்கித் <br/>
தத்துவம் இலி என்று நெஞ்சு எரிந்து <br/>
      வாசகத்து அழித்து உன்னை வைதிடாமே <br/>
கொத்து அலர் பூங்கணை தொடுத்துக்கொண்டு <br/>
      கோவிந்தன் என்பது ஓர் பேர் எழுதி <br/>
வித்தகன் வேங்கட வாணன் என்னும் <br/>
      விளக்கினிற் புக என்னை விதிக்கிற்றியே             (3)<br/>
 	 	<br/>
507	சுவரில் புராண நின் பேர் எழுதிச் <br/>
      சுறவ நற் கொடிக்களும் துரங்கங்களும் <br/>
கவரிப் பிணாக்களும் கருப்பு வில்லும் <br/>
      காட்டித் தந்தேன் கண்டாய் காமதேவா <br/>
அவரைப் பிராயம் தொடங்கி என்றும் <br/>
      ஆதரித்து எழுந்த என் தட முலைகள் <br/>
துவரைப் பிரானுக்கே சங்கற்பித்துத் <br/>
      தொழுது வைத்தேன் ஒல்லை விதிக்கிற்றியே             (4)<br/>
 	 	<br/>
508	வானிடை வாழும் அவ் வானவர்க்கு <br/>
      மறையவர் வேள்வியில் வகுத்த அவி <br/>
கானிடைத் திரிவது ஓர் நரி புகுந்து <br/>
      கடப்பதும் மோப்பதும் செய்வது ஒப்ப <br/>
ஊனிடை ஆழி சங்கு உத்தமர்க்கு என்று <br/>
      உன்னித்து எழுந்த என் தட முலைகள் <br/>
மானிடவர்க்கு என்று பேச்சுப் படில் <br/>
      வாழகில்லேன் கண்டாய் மன்மதனே             (5)<br/>
 	 	<br/>
509	உருவு உடையார் இளையார்கள் நல்லார் <br/>
      ஓத்து வல்லார்களைக் கொண்டு வைகல் <br/>
தெருவிடை எதிர்கொண்டு பங்குனி நாள் <br/>
      திருந்தவே நோற்கின்றேன் காமதேவா <br/>
கருவுடை முகில் வண்ணன் காயாவண்ணன் <br/>
      கருவிளை போல் வண்ணன் கமல வண்ணத் <br/>
திரு உடை முகத்தினிற் திருக் கண்களால் <br/>
      திருந்தவே நோக்கு எனக்கு அருளு கண்டாய்             (6)<br/>
 	 	<br/>
510	காய் உடை நெல்லொடு கரும்பு அமைத்து <br/>
      கட்டி அரிசி அவல் அமைத்து <br/>
வாய் உடை மறையவர் மந்திரத்தால் <br/>
      மன்மதனே உன்னை வணங்குகின்றேன் <br/>
தேயம் முன் அளந்தவன் திரிவிக்கிரமன் <br/>
      திருக்கைகளால் என்னைத் தீண்டும் வண்ணம் <br/>
சாய் உடை வயிறும் என் தட முலையும் <br/>
      தரணியில்-தலைப்புகழ் தரக்கிற்றியே             (7)<br/>
 	 	<br/>
511	மாசு உடை உடம்பொடு தலை உலறி <br/>
      வாய்ப்புறம் வெளுத்து ஒருபோதும் உண்டு <br/>
தேசு உடைத் திறல் உடைக் காமதேவா <br/>
      நோற்கின்ற நோன்பினைக் குறிக்கொள் கண்டாய் <br/>
பேசுவது ஒன்று உண்டு இங்கு எம்பெருமான் <br/>
      பெண்மையைத் தலை உடைத்து ஆக்கும் வண்ணம் <br/>
கேசவ நம்பியைக் கால் பிடிப்பாள் <br/>
      என்னும் இப் பேறு எனக்கு அருளு கண்டாய்             (8)<br/>
 	 	<br/>
512	தொழுது முப்போதும் உன் அடி வணங்கித் <br/>
      தூமலர் தூய்த் தொழுது ஏத்துகின்றேன் <br/>
பழுது இன்றிப் பாற்கடல் வண்ணனுக்கே <br/>
      பணிசெய்து வாழப் பெறாவிடில் நான் <br/>
அழுது அழுது அலமந்து அம்மா வழங்க <br/>
      ஆற்றவும் அது உனக்கு உறைக்கும் கண்டாய் <br/>
உழுவதோர் எருத்தினை நுகங்கொடு பாய்ந்து <br/>
      ஊட்டம் இன்றித் துரந்தால் ஒக்குமே             (9)<br/>
 	 	<br/>
513	கருப்பு வில் மலர்க் கணைக் காமவேளைக் <br/>
      கழலிணை பணிந்து அங்கு ஓர் கரி அலற <br/>
மருப்பினை ஒசித்துப் புள் வாய்பிளந்த <br/>
      மணிவண்ணற்கு என்னை வகுத்திடு என்று <br/>
பொருப்பு அன்ன மாடம் பொலிந்து தோன்றும் <br/>
      புதுவையர்கோன் விட்டுசித்தன் கோதை <br/>
விருப்பு உடை இன்தமிழ் மாலை வல்லார் <br/>
      விண்ணவர் கோன் அடி நண்ணுவரே             (10)<br/>
--------- <br/>
<br/>
சிற்றில் சிதையேல் எனல்<br/>
<br/>
514	நாமம் ஆயிரம் ஏத்த நின்ற <br/>
      நாராயணா நரனே உன்னை <br/>
மாமி தன் மகன் ஆகப் பெற்றால் <br/>
      எமக்கு வாதை தவிருமே <br/>
காமன் போதரு காலம் என்று பங்<br/>
      குனி நாள் கடை பாரித்தோம் <br/>
தீமை செய்யும் சிரீதரா எங்கள் <br/>
      சிற்றில் வந்து சிதையேலே             (1)<br/>
 	 	<br/>
515	இன்று முற்றும் முதுகு நோவ <br/>
      இருந்து இழைத்த இச் சிற்றிலை <br/>
நன்றும் கண் உற நோக்கி நாம் கொளும் <br/>
      ஆர்வந்தன்னைத் தணிகிடாய் <br/>
அன்று பாலகன் ஆகி ஆலிலை <br/>
      மேல் துயின்ற எம் ஆதியாய் <br/>
என்றும் உன் தனக்கு எங்கள்மேல் இரக்<br/>
      கம் எழாதது எம் பாவமே             (2)<br/>
 	 	<br/>
516	குண்டு நீர் உறை கோளரீ மத<br/>
      யானை கோள் விடுத்தாய் உன்னைக் <br/>
கண்டு மால் உறுவோங்களைக் கடைக் <br/>
      கண்களால் இட்டு வாதியேல் <br/>
வண்டல் நுண் மணல் தெள்ளி யாம் வளைக் <br/>
      கைகளால் சிரமப் பட்டோம் <br/>
தெண் திரைக்கடற் பள்ளியாய் எங்கள் <br/>
      சிற்றில் வந்து சிதையேலே             (3)<br/>
 	 	<br/>
517	பெய்யு மா முகில்போல் வண்ணா உன்தன் <br/>
      பேச்சும் செய்கையும் எங்களை <br/>
மையல் ஏற்றி மயக்க உன் முகம் <br/>
      மாய மந்திரம் தான் கொலோ? <br/>
நொய்யர் பிள்ளைகள் என்பதற்கு உன்னை <br/>
      நோவ நாங்கள் உரைக்கிலோம் <br/>
செய்ய தாமரைக் கண்ணினாய் எங்கள் <br/>
      சிற்றில் வந்து சிதையேலே             (4)<br/>
 	 	<br/>
518	வெள்ளை நுண் மணல் கொண்டு சிற்றில் <br/>
      விசித்திரப் பட வீதி வாய்த் <br/>
தெள்ளி நாங்கள் இழைத்த கோலம் <br/>
      அழித்தி யாகிலும் உன் தன் மேல் <br/>
உள்ளம் ஓடி உருகலல்லால் <br/>
      உரோடம் ஒன்றும் இலோம் கண்டாய் <br/>
கள்ள மாதவா கேசவா உன் <br/>
      முகத்தன கண்கள் அல்லவே             (5)<br/>
 	 	<br/>
519	முற்று இலாத பிள்ளைகளோம் முலை <br/>
      போந்திலாதோமை நாள்தொறும் <br/>
சிற்றில் மேல் இட்டுக் கொண்டு நீ சிறிது <br/>
      உண்டு திண்ணென நாம் அது <br/>
கற்றிலோம் கடலை அடைத்து அரக்<br/>
      கர் குலங்களை முற்றவும் <br/>
செற்று இலங்கையைப் பூசல் ஆக்கிய <br/>
      சேவகா எம்மை வாதியேல்             (6)<br/>
 	 	<br/>
520	பேதம் நன்கு அறிவார்களோடு இவை <br/>
      பேசினால் பெரிது இன் சுவை <br/>
யாதும் ஒன்று அறியாத பிள்ளைக<br/>
      ளோமை நீ நலிந்து என் பயன்? <br/>
ஓத மா கடல்வண்ணா உன் மண<br/>
      வாட்டிமாரொடு சூளறும் <br/>
சேது-பந்தம் திருத்தினாய் எங்கள் <br/>
      சிற்றில் வந்து சிதையேலே             (7)<br/>
 	 	<br/>
521	வட்ட வாய்ச் சிறுதூதையோடு <br/>
      சிறுசுளகும் மணலும் கொண்டு <br/>
இட்டமா விளையாடுவோங்களைச் <br/>
      சிற்றில் ஈடழித்து என் பயன்? <br/>
தொட்டு உதைத்து நலியேல் கண்டாய் <br/>
      சுடர்ச் சக்கரம் கையில் ஏந்தினாய் <br/>
கட்டியும் கைத்தால் இன்னாமை <br/>
      அறிதியே கடல்வண்ணனே             (8)<br/>
 	 	<br/>
522	முற்றத்து ஊடு புகுந்து நின் முகம் காட்டிப் புன்முறுவல் செய்து <br/>
சிற்றிலோடு எங்கள் சிந்தையும் சிதைக்<br/>
      கக் கடவையோ? கோவிந்தா <br/>
முற்ற மண்ணிடம் தாவி விண் உற <br/>
      நீண்டு அளந்து கொண்டாய் எம்மைப் <br/>
பற்றி மெய்ப்பிணக்கு இட்டக்கால் இந்தப் <br/>
      பக்கம் நின்றவர் என் சொல்லார்?            (9)<br/>
 	 	<br/>
523	சீதை வாயமுதம் உண்டாய் எங்கள் <br/>
      சிற்றில் நீ சிதையேல் என்று <br/>
வீதிவாய் விளையாடும் ஆயர் <br/>
      சிறுமியர் மழலைச் சொல்லை <br/>
வேத வாய்த் தொழிலார்கள் வாழ் வில்லி<br/>
      புத்தூர் மன் விட்டு சித்தன்தன் <br/>
கோதை வாய்த் தமிழ் வல்லவர் குறைவு <br/>
      இன்றி வைகுந்தம் சேர்வரே             (10)<br/>
------------<br/>
<br/>
துகிலைப் பணித்தருள் எனல்<br/>
<br/>
524	கோழி அழைப்பதன் முன்னம் <br/>
      குடைந்து நீராடுவான் போந்தோம் <br/>
ஆழியஞ் செல்வன் எழுந்தான் <br/>
      அரவு-அணைமேல் பள்ளி கொண்டாய் <br/>
ஏழைமை ஆற்றவும் பட்டோம் <br/>
      இனி என்றும் பொய்கைக்கு வாரோம் <br/>
தோழியும் நானும் தொழுதோம் <br/>
      துகிலைப் பணித்தருளாயே             (1)<br/>
 	 	<br/>
525	இது என் புகுந்தது இங்கு? அந்தோ <br/>
      இப் பொய்கைக்கு எவ்வாறு வந்தாய்? <br/>
மதுவின் துழாய் முடி மாலே <br/>
      மாயனே எங்கள் அமுதே <br/>
விதி இன்மையால் அது மாட்டோம் <br/>
      வித்தகப் பிள்ளாய் விரையேல் <br/>
குதிகொண்டு அரவில் நடித்தாய் <br/>
      குருந்திடைக் கூறை பணியாய்             (2)<br/>
 	 	<br/>
526	எல்லே ஈது என்ன இளமை? <br/>
      எம் அனைமார் காணில் ஒட்டார் <br/>
பொல்லாங்கு ஈது என்று கருதாய் <br/>
      பூங்குருந்து ஏறி இருத்தி <br/>
வில்லால் இலங்கை அழித்தாய் <br/>
      வேண்டியது எல்லாம் தருவோம் <br/>
பல்லாரும் காணாமே போவோம் <br/>
      பட்டைப் பணித்தருளாயே             (3)<br/>
 	 	<br/>
527	பரக்க விழித்து எங்கும் நோக்கிப் <br/>
      பலர் குடைந்து ஆடும் சுனையில் <br/>
அரக்க நில்லா கண்ண நீர்கள் <br/>
      அலமருகின்றவா பாராய் <br/>
இரக்கமேல் ஒன்றும் இலாதாய் <br/>
      இலங்கை அழித்த பிரானே <br/>
குரக்கு-அரசு ஆவது அறிந்தோம் <br/>
      குருந்திடைக் கூறை பணியாய் 4<br/>
 	 	<br/>
528	காலைக் கதுவிடுகின்ற <br/>
      கயலொடு வாளை விரவி <br/>
வேலைப் பிடித்து என்னைமார்கள் <br/>
      ஓட்டில் என்ன விளையாட்டோ? <br/>
கோலச் சிற்றாடை பலவும் <br/>
      கொண்டு நீ ஏறியிராதே <br/>
கோலம் கரிய பிரானே <br/>
      குருந்திடைக் கூறை பணியாய்             (5)<br/>
 	 	<br/>
529	தடத்து அவிழ் தாமரைப் பொய்கைத் <br/>
      தாள்கள் எம் காலைக் கதுவ <br/>
விடத் தேள் எறிந்தாலே போல <br/>
      வேதனை ஆற்றவும் பட்டோம் <br/>
குடத்தை எடுத்து ஏறவிட்டுக் <br/>
      கூத்தாட வல்ல எம் கோவே <br/>
படிற்றை எல்லாம் தவிர்ந்து எங்கள் <br/>
      பட்டைப் பணித்தருளாயே             (6)<br/>
 	 	<br/>
530	நீரிலே நின்று அயர்க்கின்றோம் <br/>
      நீதி-அல்லாதன செய்தாய் <br/>
ஊரகம் சாலவும் சேய்த்தால் <br/>
      ஊழி எல்லாம் உணர்வானே <br/>
ஆர்வம் உனக்கே உடையோம் <br/>
      அம்மனைமார் காணில் ஒட்டார் <br/>
போர விடாய் எங்கள் பட்டைப் <br/>
      பூங்குருந்து ஏறியிராதே             (7)<br/>
 	 	<br/>
531	மாமிமார் மக்களே அல்லோம் <br/>
      மற்றும் இங்கு எல்லாரும் போந்தார் <br/>
தூமலர்க் கண்கள் வளரத் <br/>
      தொல்லை இராத் துயில்வானே <br/>
சேமமேல் அன்று இது சால <br/>
      சிக்கென நாம் இது சொன்னோம் <br/>
கோமள ஆயர் கொழுந்தே <br/>
      குருந்திடைக் கூறை பணியாய்             (8)<br/>
 	 	<br/>
532	கஞ்சன் வலைவைத்த அன்று <br/>
      காரிருள் எல்லிற் பிழைத்து <br/>
நெஞ்சு துக்கம் செய்யப் போந்தாய் <br/>
      நின்ற இக் கன்னியரோமை <br/>
அஞ்ச உரப்பாள் அசோதை <br/>
      ஆணாட விட்டிட்டு இருக்கும் <br/>
வஞ்சகப் பேய்ச்சிபால் உண்ட <br/>
      மசிமையிலீ கூறை தாராய்             (9)<br/>
 	 	<br/>
533	கன்னியரோடு எங்கள் நம்பி <br/>
      கரிய பிரான் விளையாட்டைப் <br/>
பொன் இயல் மாடங்கள் சூழ்ந்த <br/>
      புதுவையர்கோன் பட்டன் கோதை <br/>
இன்னிசையால் சொன்ன மாலை <br/>
      ஈரைந்தும் வல்லவர் தாம் போய் <br/>
மன்னிய மாதவனோடு <br/>
      வைகுந்தம் புக்கு இருப்பாரே             (10)<br/>
 ------------<br/>
<br/>
கூடல் இழைத்தல்<br/>
<br/>
534	தெள்ளியார் பலர் கைதொழும் தேவனார் <br/>
வள்ளல் மாலிருஞ்சோலை மணாளனார் <br/>
பள்ளி கொள்ளும் இடத்து அடி கொட்டிடக் <br/>
கொள்ளுமாகில் நீ கூடிடு கூடலே             (1)<br/>
 	 	<br/>
535	காட்டில் வேங்கடம் கண்ணபுர நகர் <br/>
வாட்டம் இன்றி மகிழ்ந்து உறை வாமனன் <br/>
ஓட்டரா வந்து என் கைப் பற்றித் தன்னொடும் <br/>
கூட்டு மாகில் நீ கூடிடு கூடலே             (2)<br/>
 	 	<br/>
536	பூ மகன் புகழ் வானவர் போற்றுதற்கு <br/>
ஆமகன் அணி வாணுதல் தேவகி <br/>
மா மகன் மிகு சீர் வசுதேவர்தம் <br/>
கோமகன் வரில் கூடிடு கூடலே             (3)<br/>
 	 	<br/>
537	ஆய்ச்சிமார்களும் ஆயரும் அஞ்சிட <br/>
பூத்த நீள் கடம்பு ஏறிப் புகப் பாய்ந்து <br/>
வாய்த்த காளியன்மேல் நடம் ஆடிய <br/>
கூத்தனார் வரில் கூடிடு கூடலே             (4)<br/>
 	 	<br/>
538	மாட மாளிகை சூழ் மதுரைப் பதி <br/>
நாடி நம் தெருவின் நடுவே வந்திட்டு <br/>
ஓடை மா மத யானை உதைத்தவன் <br/>
கூடுமாகில் நீ கூடிடு கூடலே             (5)<br/>
 	 	<br/>
539	அற்றவன் மருதம் முறிய நடை <br/>
கற்றவன் கஞ்சனை வஞ்சனையிற் <br/>
செற்றவன் திகழும் மதுரைப் பதிக் <br/>
கொற்றவன் வரில் கூடிடு கூடலே             (6)<br/>
 	 	<br/>
540	அன்று இன்னாதன செய் சிசுபாலனும் <br/>
நின்ற நீள் மருதும் எருதும் புள்ளும் <br/>
வென்றி வேல் விறல்-கஞ்சனும் வீழ முன் <br/>
கொன்றவன் வரில் கூடிடு கூடலே             (7)<br/>
 	 	<br/>
541	ஆவல் அன்பு உடையார் தம் மனத்து அன்றி <br/>
மேவலன் விரை சூழ் துவராபதிக் <br/>
காவலன் கன்று மேய்த்து விளையாடும் <br/>
கோவலன் வரில் கூடிடு கூடலே             (8)<br/>
 	 	<br/>
542	கொண்ட கோலக் குறள் உருவாய்ச் சென்று <br/>
பண்டு மாவலிதன் பெரு வேள்வியில் <br/>
அண்டமும் நிலனும் அடி ஒன்றினால் <br/>
கொண்டவன் வரில் கூடிடு கூடலே             (9)<br/>
 	 	<br/>
543	பழகு நான்மறையின் பொருளாய் மதம் <br/>
ஒழுகு வாரணம் உய்ய அளித்த எம் <br/>
அழகனார் அணி ஆய்ச்சியர் சிந்தையுள் <br/>
குழகனார் வரில் கூடிடு கூடலே             (10)<br/>
 	 	<br/>
544	ஊடல் கூடல் உணர்தல் புணர்தலை <br/>
நீடு நின்ற நிறை புகழ் ஆய்ச்சியர் <br/>
கூடலைக் குழற் கோதை முன் கூறிய <br/>
பாடல் பத்தும் வல்லார்க்கு இல்லை பாவமே             (11)<br/>
--------<br/>
<br/>
குயிற் பத்து<br/>
<br/>
545	மன்னு பெரும்புகழ் மாதவன் மா மணி<br/>
      வண்ணன் மணி-முடி மைந்தன் <br/>
தன்னை உகந்தது காரணமாக என் <br/>
      சங்கு இழக்கும் வழக்கு உண்டே? <br/>
புன்னை குருக்கத்தி ஞாழல் செருந்திப் <br/>
      பொதும்பினில் வாழும் குயிலே <br/>
பன்னி எப்போதும் இருந்து விரைந்து என் <br/>
      பவள-வாயன் வரக் கூவாய்            (1)<br/>
 	 	<br/>
546	வெள்ளை விளிசங்கு இடங்கையில் கொண்ட <br/>
      விமலன் எனக்கு உருக் காட்டான் <br/>
உள்ளம் புகுந்து என்னை நைவித்து நாளும் <br/>
      உயிர்ப்பெய்து கூத்தாட்டுக் காணும் <br/>
கள் அவிழ் செண்பகப்பூ மலர் கோதிக் <br/>
      களித்து இசை பாடும் குயிலே <br/>
மெள்ள இருந்து மிழற்றி மிழற்றாது என் <br/>
      வேங்கடவன் வரக் கூவாய்             (2)<br/>
 	 	<br/>
547	மாதலி தேர் முன்பு கோல்கொள்ள மாயன் <br/>
      இராவணன் மேல் சர-மாரி <br/>
தாய் தலை அற்று அற்று வீழத் தொடுத்த <br/>
      தலைவன் வர எங்கும் காணேன் <br/>
போது அலர் காவிற் புதுமணம் நாறப் <br/>
      பொறி வண்டின் காமரம் கேட்டு உன் <br/>
காதலியோடு உடன் வாழ் குயிலே என் <br/>
      கருமாணிக்கம் வரக் கூவாய்             (3)<br/>
 	 	<br/>
548	என்பு உருகி இன வேல் நெடுங் கண்கள் <br/>
      இமை பொருந்தா பல நாளும் <br/>
துன்பக் கடல் புக்கு வைகுந்தன் என்பது ஓர் <br/>
      தோணி பெறாது உழல்கின்றேன் <br/>
அன்பு உடையாரைப் பிரிவு உறு நோயது <br/>
      நீயும் அறிதி குயிலே <br/>
பொன் புரை மேனிக் கருளக் கொடி உடைப் <br/>
      புண்ணியனை வரக் கூவாய்             (4)<br/>
 	 	<br/>
549	மென்னடை அன்னம் பரந்து விளையாடும் <br/>
      வில்லிபுத்தூர் உறைவான் தன் <br/>
பொன்னடி காண்பது ஓர் ஆசையினால் என் <br/>
      பொரு கயற் கண்ணினை துஞ்சா <br/>
இன் அடிசிலொடு பால்-அமுது ஊட்டி <br/>
      எடுத்த என் கோலக் கிளியை <br/>
உன்னொடு தோழமைக் கொள்ளுவன் குயிலே <br/>
      உலகு அளந்தான் வரக் கூவாய்             (5)<br/>
 	 	<br/>
550	எத் திசையும் அமரர் பணிந்து ஏத்தும் <br/>
      இருடீகேசன் வலி செய்ய <br/>
முத்து அன்ன வெண் முறுவல் செய்ய வாயும் <br/>
      முலையும் அழகு அழிந்தேன் நான் <br/>
கொத்து அலர் காவில் மணித்தடம் கண்படை <br/>
      கொள்ளும் இளங் குயிலே என் <br/>
தத்துவனை வரக் கூகிற்றியாகில் <br/>
      தலை அல்லால் கைம்மாறு இலேனே             (6)<br/>
 	 	<br/>
551	பொங்கிய பாற்கடல் பள்ளிகொள்வானைப் <br/>
      புணர்வது ஓர் ஆசையினால் என் <br/>
கொங்கை கிளர்ந்து குமைத்துக் குதுகலித்து <br/>
      ஆவியை ஆகுலம் செய்யும் <br/>
அம் குயிலே உனக்கு என்ன மறைந்து உறைவு? <br/>
      ஆழியும் சங்கும் ஒண் தண்டும் <br/>
தங்கிய கையவனை வரக் கூவில் நீ <br/>
      சாலத் தருமம் பெறுதி             (7)<br/>
 	 	<br/>
552	சார்ங்கம் வளைய வலிக்கும் தடக்கைச் <br/>
      சதுரன் பொருத்தம் உடையன் <br/>
நாங்கள் எம் இல்லிருந்து ஒட்டிய கச்சங்கம் <br/>
      நானும் அவனும் அறிதும் <br/>
தேம் கனி மாம் பொழில் செந்தளிர் கோதும் <br/>
      சிறு குயிலே திருமாலை <br/>
ஆங்கு விரைந்து ஒல்லைக் கூகிற்றியாகில் <br/>
      அவனை நான் செய்வன காணே            (8)<br/>
 	 	<br/>
553	பைங்கிளி வண்ணன் சிரீதரன் என்பது ஓர் <br/>
      பாசத்து அகப்பட்டிருந்தேன் <br/>
பொங்கு ஒளி வண்டு இரைக்கும் பொழில் வாழ் குயி<br/>
      லே குறிக்கொண்டு இது நீ கேள் <br/>
சங்கொடு சக்கரத்தான் வரக் கூவுதல் <br/>
      பொன்வளை கொண்டு தருதல் <br/>
இங்கு உள்ள காவினில் வாழக் கருதில் <br/>
      இரண்டத்து ஒன்றேல் திண்ணம் வேண்டும்             (9)<br/>
 	 	<br/>
554	அன்று உலகம் அளந்தானை உகந்து <br/>
      அடிமைக்கண் அவன் வலி செய்ய <br/>
தென்றலும் திங்களும் ஊடறுத்து என்னை <br/>
      நலியும் முறைமை அறியேன் <br/>
என்றும் இக் காவில் இருந்திருந்து என்னைத் <br/>
      ததைத்தாதே நீயும் குயிலே <br/>
இன்று நாராயணனை வரக் கூவாயேல் <br/>
      இங்குத்தை நின்றும் துரப்பன்             (10)<br/>
 	 	<br/>
555	விண் உற நீண்டு அடி தாவிய மைந்தனை <br/>
      வேற்கண் மடந்தை விரும்பிக் <br/>
கண்ணுற என் கடல்-வண்ணனைக் கூவு <br/>
      கருங்குயிலே என்ற மாற்றம் <br/>
பண் உறு நான்மறையோர் புதுவைமன்னன் <br/>
      பட்டர்பிரான் கோதை சொன்ன <br/>
நண் உறு வாசக மாலை வல்லார் நமோ <br/>
      நாராயணாய என்பாரே             (11)<br/>
------------<br/>
<br/>
திருமணக் கனவை உரைத்தல்<br/>
<br/>
556	வாரணம் ஆயிரம் சூழ வலஞ்செய்து <br/>
நாரணன் நம்பி நடக்கின்றான் என்று எதிர் <br/>
பூரண பொற்குடம் வைத்துப் புறம் எங்கும் <br/>
தோரணம் நாட்டக் கனாக் கண்டேன் தோழீ நான்             (1)<br/>
 	 	<br/>
557	நாளை வதுவை-மணம் என்று நாள் இட்டு <br/>
பாளைக் கமுகு பரிசு உடைப் பந்தற் கீழ் <br/>
கோளரி மாதவன் கோவிந்தன் என்பான் ஓர் <br/>
காளை புகுதக் கனாக் கண்டேன் தோழீ நான்             (2)<br/>
 	 	<br/>
558	இந்திரன் உள்ளிட்ட தேவர்-குழாம் எல்லாம் <br/>
வந்திருந்து என்னை மகட் பேசி மந்திரித்து <br/>
மந்திரக் கோடி உடுத்தி மண-மாலை <br/>
அந்தரி சூட்டக் கனாக் கண்டேன் தோழீ நான்             (3)<br/>
 	 	<br/>
559	நால்-திசைத் தீர்த்தம் கொணர்ந்து நனி நல்கி <br/>
பார்ப்பனச் சிட்டர்கள் பல்லார் எடுத்து ஏத்தி <br/>
பூப் புனை கண்ணிப் புனிதனோடு என்தன்னைக் <br/>
காப்பு-நாண் கட்டக் கனாக் கண்டேன் தோழீ நான்             (4)<br/>
 	 	<br/>
560	கதிர்-ஒளித் தீபம் கலசம் உடன் ஏந்திச் <br/>
சதிர் இள மங்கையர் தாம் வந்து எதிர்கொள்ள <br/>
மதுரையார் மன்னன் அடிநிலை தொட்டு எங்கும் <br/>
அதிரப் புகுதக் கனாக் கண்டேன் தோழீ நான்             (5)<br/>
 	 	<br/>
561	மத்தளம் கொட்ட வரி-சங்கம் நின்று ஊத <br/>
முத்து உடைத் தாமம் நிரை தாழ்ந்த பந்தற் கீழ் <br/>
மைத்துனன் நம்பி மதுசூதன் வந்து என்னைக் <br/>
கைத்தலம் பற்றக் கனாக் கண்டேன் தோழீ நான்             (6)<br/>
 	 	<br/>
562	வாய் நல்லார் நல்ல மறை ஓதி மந்திரத்தால் <br/>
பாசிலை நாணல் படுத்துப் பரிதி வைத்து <br/>
காய் சின மா களிறு அன்னான் என் கைப்பற்றி <br/>
தீ வலஞ் செய்யக் கனாக் கண்டேன் தோழீ நான்             (7)<br/>
 	 	<br/>
563	இம்மைக்கும் ஏழ் ஏழ் பிறவிக்கும் பற்று ஆவான் <br/>
நம்மை உடையவன் நாராயணன் நம்பி <br/>
செம்மை உடைய திருக்கையால் தாள் பற்றி <br/>
அம்மி மிதிக்கக் கனாக் கண்டேன் தோழீ நான்             (8)<br/>
 	 	<br/>
564	வரிசிலை வாள் முகத்து என்னைமார் தாம் வந்திட்டு <br/>
எரிமுகம் பாரித்து என்னை முன்னே நிறுத்தி <br/>
அரிமுகன் அச்சுதன் கைம்மேல் என் கை வைத்துப் <br/>
பொரிமுகந்து அட்டக் கனாக் கண்டேன் தோழீ நான்             (9)<br/>
 	 	<br/>
565	குங்குமம் அப்பிக் குளிர் சாந்தம் மட்டித்து <br/>
மங்கல வீதி வலஞ் செய்து மா மண நீர் <br/>
அங்கு அவனோடும் உடன் சென்று அங்கு ஆனைமேல் <br/>
மஞ்சனம் ஆட்டக் கனாக் கண்டேன் தோழீ நான்             (10)<br/>
 	 	<br/>
566	ஆயனுக்காகத் தான் கண்ட கனாவினை <br/>
வேயர் புகழ் வில்லிபுத்தூர்க்கோன் கோதை சொல் <br/>
தூய தமிழ்மாலை ஈரைந்தும் வல்லவர் <br/>
வாயும் நன் மக்களைப் பெற்று மகிழ்வரே             (11)<br/>
-----------<br/>
<br/>
வலம்புரிக்குக் கிடைத்த பேறு<br/>
<br/>
567	கருப்பூரம் நாறுமோ? கமலப் பூ நாறுமோ? <br/>
திருப் பவளச் செவ்வாய்தான் தித்தித்திருக்குமோ? <br/>
மருப்பு ஒசித்த மாதவன் தன் வாய்ச்சுவையும் நாற்றமும் <br/>
விருப்புற்றுக் கேட்கின்றேன் சொல் ஆழி-வெண்சங்கே             (1)<br/>
 	 	<br/>
568	கடலிற் பிறந்து கருதாது பஞ்சசனன் <br/>
உடலில் வளர்ந்துபோய் ஊழியான் கைத்தலத் <br/>
திடரிற் குடியேறி தீய அசுரர் <br/>
நடலைப் பட முழங்கும் தோற்றத்தாய் நற் சங்கே             (2)<br/>
 	 	<br/>
569	தட வரையின் மீதே சரற்கால சந்திரன் <br/>
இடை உவாவில் வந்து எழுந்தாலே போல் நீயும் <br/>
வட மதுரையார்-மன்னன் வாசுதேவன் கையில் <br/>
குடியேறி வீற்றிருந்தாய் கோலப் பெருஞ் சங்கே             (3)<br/>
 	 	<br/>
570	சந்திர-மண்டலம் போல் தாமோதரன் கையில் <br/>
அந்தரம் ஒன்று இன்றி ஏறி அவன் செவியில் <br/>
மந்திரம் கொள்வாயே போலும் வலம்புரியே <br/>
இந்திரனும் உன்னோடு செல்வத்துக்கு ஏலானே             (4)<br/>
 	 	<br/>
571	உன்னோடு உடனே ஒரு கடலில் வாழ்வாரை <br/>
இன்னார் இனையார் என்று எண்ணுவார் இல்லை காண் <br/>
மன் ஆகி நின்ற மதுசூதன் வாயமுதம் <br/>
பன்னாளும் உண்கின்றாய் பாஞ்சசன்னியமே             (5)<br/>
 	 	<br/>
572	போய்த் தீர்த்தம் ஆடாதே நின்ற புணர் மருதம் <br/>
சாய்த்து ஈர்த்தான் கைத்தலத்தே ஏறிக் குடிகொண்டு <br/>
சேய்த் தீர்த்தமாய் நின்ற செங்கண் மால்தன்னுடைய <br/>
வாய்த் தீர்த்தம் பாய்ந்து ஆட வல்லாய் வலம்புரியே             (6)<br/>
 	 	<br/>
573	செங்கமல நாள்-மலர்மேல் தேன் நுகரும் அன்னம் போல் <br/>
செங்கண் கருமேனி வாசுதேவனுடைய <br/>
அங்கைத் தலம் ஏறி அன்ன-வசஞ் செய்யும் <br/>
சங்கு-அரையா உன் செல்வம் சால அழகியதே             (7)<br/>
 	 	<br/>
574	உண்பது சொல்லில் உலகு அளந்தான் வாயமுதம் <br/>
கண்படை கொள்ளில் கடல்வண்ணன் கைத்தலத்தே <br/>
பெண் படையார் உன் மேல் பெரும் பூசல் சாற்றுகின்றார் <br/>
பண் பல செய்கின்றாய் பாஞ்சசன்னியமே             (8)<br/>
 	 	<br/>
575	பதினாறாம் ஆயிரவர் தேவிமார் பார்த்திருப்ப <br/>
மது வாயிற் கொண்டாற்போல் மாதவன் தன் வாயமுதம் <br/>
பொதுவாக உண்பதனைப் புக்கு நீ உண்டக்கால் <br/>
சிதையாரோ உன்னோடு? செல்வப் பெருஞ்சங்கே             (9)<br/>
 	 	<br/>
576	பாஞ்சசன்னியத்தைப் பற்பநாபனோடும் <br/>
வாய்ந்த பெருஞ் சுற்றம் ஆக்கிய வண்புதுவை <br/>
ஏய்ந்த புகழ்ப் பட்டர்பிரான் கோதை தமிழ் ஈரைந்தும் <br/>
ஆய்ந்து ஏத்த வல்லார் அவரும் அணுக்கரே             (10)<br/>
------------<br/>
<br/>
மேகவிடு தூது<br/>
<br/>
577	விண் நீல மேலாப்பு<br/>
      விரித்தாற்போல் மேகங்காள் <br/>
தெண் நீர் பாய் வேங்கடத்து என் <br/>
      திருமாலும் போந்தானே? <br/>
கண்ணீர்கள் முலைக்குவட்டிற் <br/>
      துளி சோரச் சோர்வேனைப் <br/>
பெண் நீர்மை ஈடழிக்கும் <br/>
      இது தமக்கு ஓர் பெருமையே?              (1)<br/>
 	 	<br/>
578	மா முத்தநிதி சொரியும் <br/>
      மா முகில்காள் வேங்கடத்துச் <br/>
சாமத்தின் நிறங்கொண்ட <br/>
      தாளாளன் வார்த்தை என்னே? <br/>
காமத்தீ உள்புகுந்து <br/>
      கதுவப்பட்டு இடைக் கங்குல் <br/>
ஏமத்து ஓர் தென்றலுக்கு <br/>
      இங்கு இலக்காய் நான் இருப்பேனே?         (2)<br/>
 	 	<br/>
579	ஒளி வண்ணம் வளை சிந்தை <br/>
      உறக்கத்தோடு இவை எல்லாம் <br/>
எளிமையால் இட்டு என்னை <br/>
      ஈடழியப் போயினவால் <br/>
குளிர் அருவி வேங்கடத்து என் <br/>
      கோவிந்தன் குணம் பாடி <br/>
அளியத்த மேகங்காள் <br/>
      ஆவி காத்து இருப்பேனே?             (3)<br/>
 	 	<br/>
580	மின் ஆகத்து எழுகின்ற <br/>
      மேகங்காள் வேங்கடத்துத் <br/>
தன் ஆகத் திருமங்கை <br/>
      தங்கிய சீர் மார்வற்கு <br/>
என் ஆகத்து இளங்கொங்கை <br/>
      விரும்பித் தாம் நாள்தோறும் <br/>
பொன் ஆகம் புல்குதற்கு என் <br/>
      புரிவுடைமை செப்புமினே             (4)<br/>
 	 	<br/>
581	வான் கொண்டு கிளர்ந்து எழுந்த <br/>
      மா முகில்காள் வேங்கடத்துத் <br/>
தேன் கொண்ட மலர் சிதறத் <br/>
      திரண்டு ஏறிப் பொழிவீர்காள் <br/>
ஊன் கொண்ட வள்-உகிரால் <br/>
      இரணியனை உடல் இடந்தான் <br/>
தான் கொண்ட சரி-வளைகள் <br/>
      தருமாகிற் சாற்றுமினே              (5)<br/>
 	 	<br/>
582	சலங் கொண்டு கிளர்ந்து எழுந்த <br/>
      தண் முகில்காள் மாவலியை <br/>
நிலங் கொண்டான் வேங்கடத்தே <br/>
      நிரந்து ஏறிப் பொழிவீர்காள் <br/>
உலங்கு உண்ட விளங்கனி போல் <br/>
      உள் மெலியப் புகுந்து என்னை <br/>
நலங் கொண்ட நாரணற்கு என் <br/>
      நடலை-நோய் செப்புமினே             (6)<br/>
 	 	<br/>
583	சங்க மா கடல் கடைந்தான் <br/>
      தண் முகில்காள் வேங்கடத்துச் <br/>
செங்கண் மால் சேவடிக் கீழ் <br/>
      அடி-வீழ்ச்சி விண்ணப்பம் <br/>
கொங்கை மேல் குங்குமத்தின் <br/>
      குழம்பு அழியப் புகுந்து ஒருநாள் <br/>
தங்குமேல் என் ஆவி <br/>
      தங்கும் என்று உரையீரே             (7)<br/>
 	 	<br/>
584	கார் காலத்து எழுகின்ற<br/>
      கார்முகில்காள் வேங்கடத்துப் <br/>
போர் காலத்து எழுந்தருளிப் <br/>
      பொருதவனார் பேர் சொல்லி <br/>
நீர் காலத்து எருக்கின் அம் <br/>
      பழ இலை போல் வீழ்வேனை <br/>
வார் காலத்து ஒருநாள் தம் <br/>
      வாசகம் தந்தருளாரே             (8)<br/>
 	 	<br/>
585	மத யானை போல் எழுந்த <br/>
      மா முகில்காள் வேங்கடத்தைப் <br/>
பதியாக வாழ்வீர்காள் <br/>
      பாம்பு-அணையான் வார்த்தை என்னே <br/>
கதி என்றும் தான் ஆவான் <br/>
      கருதாது ஓர் பெண்-கொடியை <br/>
வதை செய்தான் என்னும் சொல் <br/>
      வையகத்தார் மதியாரே?             (9)<br/>
 	 	<br/>
586	நாகத்தின் அணையானை <br/>
      நன்னுதலாள் நயந்து உரை செய் <br/>
மேகத்தை வேங்கடக்கோன் <br/>
      விடு தூதில் விண்ணப்பம் <br/>
போகத்தில் வழுவாத <br/>
      புதுவையர்கோன் கோதை தமிழ் <br/>
ஆகத்து வைத்து உரைப்பார் <br/>
      அவர் அடியார் ஆகுவரே             (10)<br/>
---------------<br/>
<br/>
திருமாலிருஞ்சோலைப் பிரானை வழிபடல்<br/>
<br/>
587	சிந்துரச் செம்பொடிப் போல் <br/>
      திருமாலிருஞ்சோலை எங்கும் <br/>
இந்திர கோபங்களே <br/>
      எழுந்தும் பரந்திட்டனவால் <br/>
மந்தரம் நாட்டி அன்று <br/>
      மதுரக் கொழுஞ்சாறு கொண்ட <br/>
சுந்தரத்தோளுடையான் <br/>
      சுழலையினின்று உய்துங் கொலோ?            (1)<br/>
 	 	<br/>
588	போர்க்களிறு பொரும் <br/>
      மாலிருஞ்சோலை அம் பூம்புறவில் <br/>
தார்க்கொடி முல்லைகளும் <br/>
      தவள நகை காட்டுகின்ற <br/>
கார்க்கொள் பிடாக்கள் நின்று <br/>
      கழறிச் சிரிக்கத் தரியேன் <br/>
ஆர்க்கு இடுகோ? தோழீ <br/>
      அவன் தார் செய்த பூசலையே             (2)<br/>
 	 	<br/>
589	கருவிளை ஒண்மலர்காள் <br/>
      காயா மலர்காள் திருமால் <br/>
உரு-ஒளி காட்டுகின்றீர் <br/>
      எனக்கு உய் வழக்கு ஒன்று உரையீர் <br/>
திரு விளையாடு திண் தோள் <br/>
      திருமாலிருஞ்சோலை நம்பி <br/>
வரிவளை இற் புகுந்து <br/>
      வந்திபற்றும் வழக்கு உளதே?             (3)<br/>
 	 	<br/>
590	பைம்பொழில் வாழ் குயில்காள் <br/>
      மயில்காள் ஒண் கருவிளைகாள் <br/>
வம்பக் களங்கனிகாள் <br/>
      வண்ணப் பூவை நறுமலர்காள் <br/>
ஐம் பெரும் பாதகர்காள் <br/>
      அணி மாலிருஞ்சோலை நின்ற <br/>
எம்பெருமானுடைய <br/>
      நிறம் உங்களுக்கு என் செய்வதே?             (4)<br/>
 	 	<br/>
591	துங்க மலர்ப் பொழில் சூழ் <br/>
      திருமாலிருஞ்சோலை நின்ற <br/>
செங்கண் கருமுகிலின் <br/>
      திருவுருப் போல் மலர்மேல் <br/>
தொங்கிய வண்டினங்காள் <br/>
      தொகு பூஞ்சுனைகாள் சுனையிற் <br/>
தங்கு செந்தாமரைகாள் <br/>
      எனக்கு ஓர் சரண் சாற்றுமினே             (5)<br/>
 	 	<br/>
592	நாறு நறும் பொழில் <br/>
      மாலிருஞ்சோலை நம்பிக்கு நான் <br/>
நூறு தடாவில் வெண்ணெய் <br/>
      வாய்நேர்ந்து பராவி வைத்தேன் <br/>
நூறு தடா நிறைந்த <br/>
      அக்கார அடிசில் சொன்னேன் <br/>
ஏறு திருவுடையான் <br/>
      இன்று வந்து இவை கொள்ளுங் கொலோ?             (6)<br/>
 	 	<br/>
593	இன்று வந்து இத்தனையும் <br/>
      அமுது செய்திடப் பெறில் நான் <br/>
ஒன்று நூறாயிரமாக் <br/>
      கொடுத்துப் பின்னும் ஆளும் செய்வன் <br/>
தென்றல் மணம் கமழும் <br/>
      திருமாலிருஞ்சோலை தன்னுள் <br/>
நின்றபிரான் அடியேன் <br/>
      மனத்தே வந்து நேர்படிலே             (7)<br/>
 	 	<br/>
594	காலை எழுந்திருந்து <br/>
      கரிய குருவிக் கணங்கள் <br/>
மாலின் வரவு சொல்லி <br/>
      மருள் பாடுதல் மெய்ம்மைகொலோ? <br/>
சோலைமலைப் பெருமான் <br/>
      துவாராபதி எம்பெருமான் <br/>
ஆலின் இலைப் பெருமான் <br/>
      அவன் வார்த்தை உரைக்கின்றதே             (8)<br/>
 	 	<br/>
595	கோங்கு அலரும் பொழில் <br/>
      மாலிருஞ்சோலையிற் கொன்றைகள்மேல் <br/>
தூங்கு பொன் மாலைகளோடு <br/>
      உடனாய் நின்று தூங்குகின்றேன் <br/>
பூங்கொள் திருமுகத்து <br/>
      மடுத்து ஊதிய சங்கு ஒலியும் <br/>
சார்ங்க வில் நாண்-ஒலியும் <br/>
      தலைப்பெய்வது எஞ்ஞான்று கொலோ?             (9)<br/>
 	 	<br/>
596	சந்தொடு காரகிலும் <br/>
      சுமந்து தடங்கள் பொருது <br/>
வந்திழியும் சிலம்பாறு <br/>
      உடை மாலிருஞ்சோலை நின்ற <br/>
சுந்தரனைச் சுரும்பு ஆர் <br/>
      குழற் கோதை தொகுத்து உரைத்த <br/>
செந்தமிழ் பத்தும் வல்லார் <br/>
      திருமாலடி சேர்வர்களே             (10)<br/>
---------------<br/>
<br/>
காதல்-நோய் செய்த பரிசு<br/>
<br/>
597	கார்க்கோடற் பூக்காள் கார்க்கடல் வண்ணன் என்மேல் உம்மைப் <br/>
போர்க் கோலம் செய்து போர விடுத்தவன் எங்கு உற்றான்? <br/>
ஆர்க்கோ இனி நாம் பூசல் இடுவது? அணி துழாய்த் <br/>
தார்க்கு ஓடும் நெஞ்சந் தன்னைப் படைக்க வல்லேன் அந்தோ             (1)<br/>
 	 	<br/>
598	மேல்-தோன்றிப் பூக்காள் மேல்-உலகங்களின் மீது போய் <br/>
மேல் தோன்றும் சோதி வேத முதல்வர் வலங்கையில் <br/>
மேல் தோன்றும் ஆழியின் வெஞ்சுடர் போலச் சுடாது எம்மை <br/>
மாற்றோலைப் பட்டவர் கூட்டத்து வைத்துக்கொள்கிற்றிரே?             (2)<br/>
 	 	<br/>
599	கோவை மணாட்டி நீ உன் கொழுங்கனி கொண்டு எம்மை <br/>
ஆவி தொலைவியேல் வாயழகர்தம்மை அஞ்சுதும் <br/>
பாவியேன் தோன்றிப் பாம்பு-அணையார்க்கும் தம் பாம்புபோல் <br/>
நாவும் இரண்டு உள ஆய்த்து நாணிலியேனுக்கே             (3)<br/>
 	 	<br/>
600	முல்லைப் பிராட்டி நீ உன் முறுவல்கள் கொண்டு எம்மை <br/>
அல்லல் விளைவியேல் ஆழி நங்காய் உன் அடைக்கலம் <br/>
கொல்லை அரக்கியை மூக்கு அரிந்திட்ட குமரனார் <br/>
சொல்லும் பொய்யானால் நானும் பிறந்தமை பொய் அன்றே?             (4)<br/>
 	 	<br/>
601	பாடும் குயில்காள் ஈது என்ன பாடல்? நல் வேங்கட- <br/>
நாடர் நமக்கு ஒரு வாழ்வு தந்தால் வந்து பாடுமின் <br/>
ஆடும் கருளக் கொடி உடையார் வந்து அருள்செய்து <br/>
கூடுவராயிடில் கூவி நும் பாட்டுக்கள் கேட்டுமே             (5)<br/>
 	 	<br/>
602	கண மா மயில்காள் கண்ணபிரான் திருக்கோலம் போன்று <br/>
அணி மா நடம் பயின்று ஆடுகின்றீர்க்கு அடி வீழ்கின்றேன் <br/>
பணம் ஆடு அரவணைப் பற்பல காலமும் பள்ளிகொள் <br/>
மணவாளர் நம்மை வைத்த பரிசு இது காண்மினே             (6)<br/>
 	 	<br/>
603	நடம் ஆடித் தோகை விரிக்கின்ற மா மயில்காள் உம்மை <br/>
நடம்-ஆட்டம் காணப் பாவியேன் நான் ஓர் முதல் இலேன் <br/>
குடம் ஆடு கூத்தன் கோவிந்தன் கோ-மிறை செய்து எம்மை <br/>
உடை மாடு கொண்டான் உங்களுக்கு இனி ஒன்று போதுமே?             (7)<br/>
 	 	<br/>
604	மழையே மழையே மண் புறம் பூசி உள்ளாய் நின்று <br/>
மெழுகு ஊற்றினாற் போல் ஊற்று நல் வேங்கடத்து உள் நின்ற <br/>
அழகப்பிரானார் தம்மை என் நெஞ்சத்து அகப்படத் <br/>
தழுவ நின்று என்னைத் ததைத்துக்கொண்டு ஊற்றவும் வல்லையே?            (8)<br/>
 	 	<br/>
605	கடலே கடலே உன்னைக் கடைந்து கலக்கு-உறுத்து <br/>
உடலுள் புகுந்துநின்ற ஊறல் அறுத்தவற்கு என்னையும் <br/>
உடலுள் புகுந்துநின்று ஊறல் அறுக்கின்ற மாயற்கு என் <br/>
நடலைகள் எல்லாம் நாகணைக்கே சென்று உரைத்தியே?             (9)<br/>
 	 	<br/>
606	நல்ல என் தோழி நாகணைமிசை நம்பரர் <br/>
செல்வர் பெரியர் சிறு மானிடவர் நாம் செய்வதென்? <br/>
வில்லி புதுவை விட்டுசித்தர் தங்கள் தேவரை <br/>
வல்ல பரிசு வருவிப்பரேல் அது காண்டுமே             (10)<br/>
<br/>
திருவரங்கத்துச் செல்வனைக் காமுறல்<br/>
<br/>
607	தாம் உகக்கும் தம் கையிற் சங்கமே போலாவோ <br/>
யாம் உகக்கும் எம் கையில் சங்கமும்? ஏந்திழையீர் <br/>
தீ முகத்து நாகணைமேல் சேரும் திருவரங்கர் <br/>
ஆ முகத்தை நோக்காரால் அம்மனே அம்மனே             (1)<br/>
 	 	<br/>
608	எழில் உடைய அம்மனைமீர் என் அரங்கத்து இன்னமுதர் <br/>
குழல் அழகர் வாய் அழகர் கண் அழகர் கொப்பூழில் <br/>
எழு கமலப் பூ அழகர் எம்மானார் என்னுடைய <br/>
கழல் வளையைத் தாமும் கழல் வளையே ஆக்கினரே             (2)<br/>
 	 	<br/>
609	பொங்கு ஓதம் சூழ்ந்த புவனியும் விண்-உலகும் <br/>
அங்கு ஆதும் சோராமே ஆள்கின்ற எம்பெருமான் <br/>
செங்கோல் உடைய திருவரங்கச் செல்வனார் <br/>
எம் கோல்-வளையால் இடர் தீர்வர் ஆகாதே?             (3)<br/>
 	 	<br/>
610	மச்சு அணி மாட மதில் அரங்கர் வாமனனார் <br/>
பச்சைப் பசுந் தேவர் தாம் பண்டு நீர் ஏற்ற <br/>
பிச்சைக் குறையாகி என்னுடைய பெய்வளை மேல் <br/>
இச்சை உடையரேல் இத் தெருவே போதாரே?             (4)<br/>
 	 	<br/>
611	பொல்லாக் குறள் உருவாய்ப் பொற் கையில் நீர் ஏற்று <br/>
எல்லா உலகும் அளந்து கொண்ட எம்பெருமான் <br/>
நல்லார்கள் வாழும் நளிர் அரங்க நாகணையான் <br/>
இல்லாதோம் கைப்பொருளும் எய்துவான் ஒத்து உளனே             (5)<br/>
 	 	<br/>
612	கைப் பொருள்கள் முன்னமே கைக்கொண்டார் காவிரி நீர் <br/>
செய்ப் புரள ஓடும் திருவரங்கச் செல்வனார் <br/>
எப் பொருட்கும் நின்று ஆர்க்கும் எய்தாது நான் மறையின் <br/>
சொற்பொருளாய் நின்றார் என் மெய்ப்பொருளும் கொண்டாரே             (6)<br/>
 	 	<br/>
613	உண்ணாது உறங்காது ஒலிகடலை ஊடறுத்துப் <br/>
பெண் ஆக்கை யாப்புண்டு தாம் உற்ற பேது எல்லாம் <br/>
திண்ணார் மதில் சூழ் திருவரங்கச் செல்வனார் <br/>
எண்ணாதே தம்முடைய நன்மைகளே எண்ணுவரே             (7)<br/>
 	 	<br/>
614	பாசி தூர்த்தக் கிடந்த பார்-மகட்குப் பண்டு ஒரு நாள் <br/>
மாசு உடம்பில் சீர் வாரா மானம் இலாப் பன்றி ஆம் <br/>
தேசு உடைய தேவர் திருவரங்கச் செல்வனார் <br/>
பேசியிருப்பனகள் பேர்க்கவும் பேராவே             (8)<br/>
 	 	<br/>
615	கண்ணாலம் கோடித்துக் கன்னிதன்னைக் கைப்பிடிப்பான் <br/>
திண் ஆர்ந்து இருந்த சிசுபாலன் தேசு அழிந்து <br/>
அண்ணாந்து இருக்கவே ஆங்கு அவளைக் கைப்பிடித்த <br/>
பெண்ணாளன் பேணும் ஊர் பேரும் அரங்கமே             (9)<br/>
 	 	<br/>
616	செம்மை உடைய திருவரங்கர் தாம் பணித்த <br/>
மெய்ம்மைப் பெரு வார்த்தை விட்டுசித்தர் கேட்டிருப்பர் <br/>
தம்மை உகப்பாரைத் தாம் உகப்பர் என்னும் சொல் <br/>
தம்மிடையே பொய்யானால் சாதிப்பார் ஆர் இனியே?             (10)<br/>
<br/>
கண்ணன் இருக்கும் இடத்துக் கொண்டுசெல்க எனல்<br/>
<br/>
617	மற்று இருந்தீர்கட்கு அறியலாகா <br/>
      மாதவன் என்பது ஓர் அன்புதன்னை <br/>
உற்று இருந்தேனுக்கு உரைப்பது எல்லாம் <br/>
      ஊமையரோடு செவிடர் வார்த்தை <br/>
பெற்றிருந்தாளை ஒழியவே போய்ப் <br/>
      பேர்த்து ஒரு தாய் இல் வளர்ந்த நம்பி <br/>
மற் பொருந்தாமற் களம் அடைந்த <br/>
      மதுரைப் புறத்து என்னை உய்த்திடுமின்.             (1)<br/>
 	 	<br/>
618	நாணி இனி ஓர் கருமம் இல்லை <br/>
      நால்-அயலாரும் அறிந்தொழிந்தார் <br/>
பாணியாது என்னை மருந்து செய்து <br/>
      பண்டு பண்டு ஆக்க உறுதிராகில் <br/>
மாணி உருவாய் உலகு அளந்த <br/>
      மாயனைக் காணிற் தலைமறியும் <br/>
ஆணையால் நீர் என்னைக் காக்க வேண்டில் <br/>
      ஆய்ப்பாடிக்கே என்னை உய்த்திடுமின்.             (2)<br/>
 	 	<br/>
619	தந்தையும் தாயும் உற்றாரும் நிற்கத் <br/>
      தனிவழி போயினாள் என்னும் சொல்லு <br/>
வந்த பின்னைப் பழி காப்பு அரிது <br/>
      மாயவன் வந்து உருக் காட்டுகின்றான் <br/>
கொந்தளம் ஆக்கிப் பரக்கழித்துக் <br/>
      குறும்பு செய்வான் ஓர் மகனைப் பெற்ற <br/>
நந்தகோபாலன் கடைத்தலைக்கே <br/>
      நள்-இருட்கண் என்னை உய்த்திடுமின்             (3)<br/>
 	 	<br/>
620	அங்கைத் தலத்திடை ஆழி கொண்டான் <br/>
      அவன்முகத்து அன்றி விழியேன் என்று <br/>
செங்கச்சுக் கொண்டு கண் ஆடை ஆர்த்துச் <br/>
      சிறு மானிடவரைக் காணில் நாணும் <br/>
கொங்கைத்தலம் இவை நோக்கிக் காணீர் <br/>
      கோவிந்தனுக்கு அல்லால் வாயில் போகா <br/>
இங்குத்தை வாழ்வை ஒழியவே போய் <br/>
      யமுனைக் கரைக்கு என்னை உய்த்திடுமின்.             (4)<br/>
 	 	<br/>
621	ஆர்க்கும் என் நோய் இது அறியலாகாது <br/>
      அம்மனைமீர் துழதிப் படாதே <br/>
கார்க்கடல் வண்ணன் என்பான் ஒருவன் <br/>
      கைகண்ட யோகம் தடவத் தீரும் <br/>
நீர்க் கரை நின்ற கடம்பை ஏறிக் <br/>
      காளியன் உச்சியில் நட்டம் பாய்ந்து <br/>
போர்க்களமாக நிருத்தம் செய்த <br/>
      பொய்கைக் கரைக்கு என்னை உய்த்திடுமின்.            (5)<br/>
 	 	<br/>
622	கார்த் தண் முகிலும் கருவிளையும் <br/>
      காயா மலரும் கமலப் பூவும் <br/>
ஈர்த்திடுகின்றன என்னை வந்திட்டு <br/>
      இருடீகேசன் பக்கல் போகே என்று <br/>
வேர்த்துப் பசித்து வயிறு அசைந்து <br/>
      வேண்டு அடிசில் உண்ணும் போது ஈது என்று <br/>
பார்த்திருந்து நெடு நோக்குக் கொள்ளும் <br/>
      பத்தவிலோசனத்து உய்த்திடுமின்             (6)<br/>
 	 	<br/>
623	வண்ணம்-திரிவும் மனம்-குழைவும் <br/>
      மானம் இலாமையும் வாய்வெளுப்பும் <br/>
உண்ண லுறாமையும் உள்மெலிவும் <br/>
      ஓத நீர் வண்ணன் என்பான் ஒருவன் <br/>
தண்ணந் துழாய் என்னும் மாலை கொண்டு <br/>
      சூட்டத் தணியும் பிலம்பன் தன்னைப் <br/>
பண் அழியப் பலதேவன் வென்ற <br/>
      பாண்டிவடத்து என்னை உய்த்திடுமின்             (7)<br/>
 	 	<br/>
624	கற்றினம் மேய்க்கிலும் மேய்க்கப் பெற்றான் <br/>
      காடு வாழ் சாதியும் ஆகப் பெற்றான் <br/>
பற்றி உரலிடை யாப்பும் உண்டான் <br/>
      பாவிகாள் உங்களுக்கு ஏச்சுக் கொலோ? <br/>
கற்றன பேசி வசவு உணாதே <br/>
      காலிகள் உய்ய மழை தடுத்துக் <br/>
கொற்றக் குடையாக ஏந்தி நின்ற <br/>
      கோவர்த்தனத்து என்னை உய்த்திடுமின்             (8)<br/>
 	 	<br/>
625	கூட்டில் இருந்து கிளி எப்போதும் <br/>
      கோவிந்தா கோவிந்தா என்று அழைக்கும் <br/>
ஊட்டக் கொடாது செறுப்பனாகில் <br/>
      உலகு-அளந்தான் என்று உயரக் கூவு1ம் <br/>
நாட்டில் தலைப்பழி எய்தி உங்கள் <br/>
      நன்மை இழந்து தலையிடாதே <br/>
சூட்டு உயர் மாடங்கள் சூழ்ந்துதோன்றும் <br/>
      துவராபதிக்கு என்னை உய்த்திடுமின்.            (9)<br/>
 	 	<br/>
626	மன்னு மதுரை தொடக்கமாக <br/>
      வண் துவராபதிதன் அளவும் <br/>
தன்னைத் தமர் உய்த்துப் பெய்ய வேண்டித் <br/>
      தாழ்குழலாள் துணிந்த துணிவை <br/>
பொன் இயல் மாடம் பொலிந்து தோன்றும் <br/>
      புதுவையர்கோன் விட்டுசித்தன் கோதை <br/>
இன்னிசையால் சொன்ன செஞ்சொல் மாலை <br/>
      ஏத்தவல்லார்க்கு இடம் வைகுந்தமே.             (10)<br/>
<br/>
கண்ணன் உகந்த பொருள்கொண்டு காதல்நோய் தணிமின் எனல்<br/>
<br/>
627	கண்ணன் என்னும் கருந்தெய்வம் <br/>
      காட்சிப் பழகிக் கிடப்பேனைப் <br/>
புண்ணிற் புளிப் பெய்தாற் போலப் <br/>
      புறம் நின்று அழகு பேசாதே <br/>
பெண்ணின் வருத்தம் அறியாத <br/>
      பெருமான் அரையிற் பீதக <br/>
வண்ண ஆடை கொண்டு என்னை <br/>
      வாட்டம் தணிய வீசீரே             (1)<br/>
 	 	<br/>
628	பால்-ஆலிலையில் துயில் கொண்ட <br/>
      பரமன் வலைப்பட்டு இருந்தேனை <br/>
வேலால் துன்னம் பெய்தாற் போல் <br/>
      வேண்டிற்று எல்லாம் பேசாதே <br/>
கோலால் நிரைமேய்த்து ஆயனாய்க் <br/>
      குடந்தைக் கிடந்த குடம்-ஆடி <br/>
நீலார் தண்ணந் துழாய் கொண்டு என் <br/>
      நெறி மென் குழல்மேல் சூட்டிரே             (2)<br/>
 	 	<br/>
629	கஞ்சைக் காய்ந்த கருவில்லி <br/>
      கடைக்கண் என்னும் சிறைக்கோலால் <br/>
நெஞ்சு ஊடுருவ வேவுண்டு <br/>
      நிலையும் தளர்ந்து நைவேனை <br/>
அஞ்சேல் என்னான் அவன் ஒருவன் <br/>
      அவன் மார்வு அணிந்த வனமாலை <br/>
வஞ்சியாதே தருமாகில் <br/>
      மார்விற் கொணர்ந்து புரட்டீரே             (3)<br/>
 	 	<br/>
630	ஆரே உலகத்து ஆற்றுவார்? <br/>
      ஆயர்-பாடி கவர்ந்து உண்ணும் <br/>
காரேறு உழக்க உழக்குண்டு <br/>
      தளர்ந்தும் முறிந்தும் கிடப்பேனை <br/>
ஆராவமுதம் அனையான் தன் <br/>
      அமுத வாயில் ஊறிய <br/>
நீர்தான் கொணர்ந்து புலராமே <br/>
      பருக்கி இளைப்பை நீக்கீரே             (4)<br/>
 	 	<br/>
631	அழிலும் தொழிலும் உருக் காட்டான் <br/>
      அஞ்சேல் என்னான் அவன் ஒருவன் <br/>
தழுவி முழுசிப் புகுந்து என்னைச் <br/>
      சுற்றிச் சுழன்று போகானால் <br/>
தழையின் பொழில்வாய் நிரைப் பின்னே <br/>
      நெடுமால் ஊதி வருகின்ற <br/>
குழலின் தொளைவாய் நீர் கொண்டு <br/>
      குளிர முகத்துத் தடவீரே             (5)<br/>
 	 	<br/>
632	நடை ஒன்று இல்லா உலகத்து <br/>
      நந்தகோபன் மகன் என்னும் <br/>
கொடிய கடிய திருமாலால் <br/>
      குளப்புக்கூறு கொளப்பட்டு <br/>
புடையும் பெயரகில்லேன் நான் <br/>
      போழ்க்கன் மிதித்த அடிப்பாட்டில் <br/>
பொடித்தான் கொணர்ந்து பூசீர்கள் <br/>
      போகா உயிர் என் உடம்பையே             (6)<br/>
 	 	<br/>
633	வெற்றிக் கருளக் கொடியான்தன் <br/>
      மீமீது ஆடா உலகத்து <br/>
வெற்ற வெறிதே பெற்ற தாய் <br/>
      வேம்பே ஆக வளர்த்தாளே <br/>
குற்றம் அற்ற முலைதன்னைக் <br/>
      குமரன் கோலப் பணைத்தோளோடு <br/>
அற்ற குற்றம் அவை தீர <br/>
      அணைய அமுக்கிக் கட்டீரே             (7)<br/>
 	 	<br/>
634	உள்ளே உருகி நைவேனை <br/>
      உளளோ இலளோ என்னாத <br/>
கொள்ளை கொள்ளிக் குறும்பனைக் <br/>
      கோவர்த்தனனைக் கண்டக்கால் <br/>
கொள்ளும் பயன் ஒன்று இல்லாத <br/>
      கொங்கைதன்னைக் கிழங்கோடும் <br/>
அள்ளிப் பறித்திட்டு அவன் மார்வில் <br/>
      எறிந்து என் அழலைத் தீர்வேனே             (8)<br/>
 	 	<br/>
635	கொம்மை முலைகள் இடர் தீரக் <br/>
      கோவிந்தற்கு ஓர் குற்றேவல் <br/>
இம்மைப் பிறவி செய்யாதே <br/>
      இனிப் போய்ச் செய்யும் தவம்தான் என்? <br/>
செம்மை உடைய திருமார்வில் <br/>
      சேர்த்தானேனும் ஒரு ஞான்று <br/>
மெய்ம்மை சொல்லி முகம் நோக்கி <br/>
      விடைதான் தருமேல் மிக நன்றே             (9)<br/>
 	 	<br/>
636	அல்லல் விளைத்த பெருமானை <br/>
      ஆயர்பாடிக்கு அணி-விளக்கை <br/>
வில்லி புதுவைநகர் நம்பி <br/>
      விட்டுசித்தன் வியன் கோதை <br/>
வில்லைத் தொலைத்த புருவத்தாள் <br/>
      வேட்கை உற்று மிக விரும்பும் <br/>
சொல்லைத் துதிக்க வல்லார்கள் <br/>
      துன்பக் கடலுள் துவளாரே             (10)<br/>
<br/>
விருந்தாவனத்துக் கண்ணனைக் கண்டமை<br/>
<br/>
637	பட்டி மேய்ந்து ஓர் காரேறு <br/>
      பலதேவற்கு ஓர் கீழ்க்-கன்றாய் <br/>
இட்டீறு இட்டு விளையாடி <br/>
      இங்கே போதக் கண்டீரே? <br/>
இட்டமான பசுக்களை <br/>
      இனிது மறித்து நீர் ஊட்டி <br/>
விட்டுக் கொண்டு விளையாட <br/>
      விருந்தாவனத்தே கண்டோமே             (1)<br/>
 	 	<br/>
638	அனுங்க என்னைப் பிரிவு செய்து <br/>
      ஆயர்பாடி கவர்ந்து உண்ணும் <br/>
குணுங்கு நாறிக் குட்டேற்றைக் <br/>
      கோவர்த்தனனைக் கண்டீரே? <br/>
கணங்களோடு மின் மேகம் <br/>
      கலந்தாற் போல வனமாலை <br/>
மினுங்க நின்று விளையாட <br/>
      விருந்தாவனத்தே கண்டோமே             (2)<br/>
 	 	<br/>
639	மாலாய்ப் பிறந்த நம்பியை <br/>
      மாலே செய்யும் மணாளனை <br/>
ஏலாப் பொய்கள் உரைப்பானை <br/>
      இங்கே போதக் கண்டீரே? <br/>
மேலால் பரந்த வெயில்காப்பான் <br/>
      வினதை-சிறுவன் சிறகு என்னும் <br/>
மேலாப்பின் கீழ் வருவானை <br/>
      விருந்தாவனத்தே கண்டோமே             (3)<br/>
 	 	<br/>
640	கார்த் தண் கமலக் கண் என்னும் <br/>
      நெடுங்கயிறு படுத்தி என்னை <br/>
ஈர்த்துக் கொண்டு விளையாடும் <br/>
      ஈசன்தன்னைக் கண்டீரே? <br/>
போர்த்த முத்தின் குப்பாயப் <br/>
      புகர் மால் யானைக் கன்றே போல் <br/>
வேர்த்து நின்று விளையாட <br/>
      விருந்தாவனத்தே கண்டோமே             (4)<br/>
 	 	<br/>
641	மாதவன் என் மணியினை <br/>
      வலையிற் பிழைத்த பன்றி போல் <br/>
ஏதும் ஒன்றும் கொளத் தாரா <br/>
      ஈசன்தன்னைக் கண்டீரே? <br/>
பீதக-ஆடை உடை தாழ <br/>
      பெருங் கார்மேகக் கன்றே போல் <br/>
வீதி ஆர வருவானை <br/>
      விருந்தாவனத்தே கண்டோமே             (5)<br/>
 	 	<br/>
642	தருமம் அறியாக் குறும்பனைத் <br/>
      தன் கைச் சார்ங்கம் அதுவே போல் <br/>
புருவ வட்டம் அழகிய <br/>
      பொருத்தம் இலியைக் கண்டீரே? <br/>
உருவு கரிதாய் முகம் சேய்தாய் <br/>
      உதயப் பருப்பதத்தின்மேல் <br/>
விரியும் கதிரே போல்வானை <br/>
      விருந்தாவனத்தே கண்டோமே             (6)<br/>
 	 	<br/>
643	பொருத்தம் உடைய நம்பியைப் <br/>
      புறம்போல் உள்ளும் கரியானைக் <br/>
கருத்தைப் பிழைத்து நின்ற அக் <br/>
      கரு மா முகிலைக் கண்டீரே? <br/>
அருத்தித் தாரா-கணங்களால் <br/>
      ஆரப் பெருகு வானம் போல் <br/>
விருத்தம் பெரிதாய் வருவானை <br/>
      விருந்தாவனத்தே கண்டோமே             (7)<br/>
 	 	<br/>
644	வெளிய சங்கு ஒன்று உடையானைப் <br/>
      பீதக-ஆடை உடையானை <br/>
அளி நன்கு உடைய திருமாலை <br/>
      ஆழியானைக் கண்டீரே? <br/>
களி வண்டு எங்கும் கலந்தாற்போல் <br/>
      கமழ் பூங்குழல்கள் தடந்தோள் மேல் <br/>
மிளிர நின்று விளையாட <br/>
      விருந்தாவனத்தே கண்டோமே             (8)<br/>
 	 	<br/>
645	நாட்டைப் படை என்று அயன் முதலாத் <br/>
      தந்த நளிர் மா மலர் உந்தி <br/>
வீட்டைப் பண்ணி விளையாடும் <br/>
      விமலன்தன்னைக் கண்டீரே? <br/>
காட்டை நாடித் தேனுகனும் <br/>
      களிறும் புள்ளும் உடன் மடிய <br/>
வேட்டையாடி வருவானை <br/>
      விருந்தாவனத்தே கண்டோமே             (9)<br/>
 	 	<br/>
646	பருந்தாள்-களிற்றுக்கு அருள்செய்த <br/>
      பரமன்தன்னைப் பாரின் மேல் <br/>
விருந்தாவனத்தே கண்டமை <br/>
      விட்டுசித்தன் கோதை சொல் <br/>
மருந்தாம் என்று தம் மனத்தே <br/>
      வைத்துக் கொண்டு வாழ்வார்கள் <br/>
பெருந்தாள் உடைய பிரான் அடிக்கீழ்ப் <br/>
      பிரியாது என்றும் இருப்பாரே             (10)<br/>
---------------<br/>
<br/>
4.  குலசேகராழ்வார்  அருளிச்செய்த  பெருமாள் திருமொழி  (647-751)<br/>
<br/>
அரங்கப்பெருமானை என்று கண்டு மகிழ்வேன் எனல்<br/>
<br/>
647	இருள் இரியச் சுடர்-மணிகள் இமைக்கும் நெற்றி <br/>
      இனத்துத்தி அணி பணம் ஆயிரங்கள் ஆர்ந்த <br/>
அரவு-அரசப் பெருஞ் சோதி அனந்தன் என்னும் <br/>
      அணி விளங்கும் உயர் வெள்ளை-அணையை மேவித் <br/>
திருவரங்கப் பெரு நகருள் தெண்ணீர்ப் பொன்னி <br/>
      திரைக் கையால் அடி வருடப் பள்ளிகொள்ளும் <br/>
கருமணியைக் கோமளத்தைக் கண்டுகொண்டு என் <br/>
      கண்ணிணைகள் என்றுகொலோ களிக்கும் நாளே             (1)<br/>
 	 	<br/>
648	வாய் ஓர் ஈரைஞ்ஞூறு துதங்கள் ஆர்ந்த <br/>
      வளை உடம்பின் அழல் நாகம் உமிழ்ந்த செந்தீ <br/>
வீயாத மலர்ச் சென்னி விதானமே போல் <br/>
      மேன்மேலும் மிக எங்கும் பரந்ததன் கீழ் <br/>
காயாம்பூ மலர்ப் பிறங்கல் அன்ன மாலை <br/>
      கடி-அரங்கத்து அரவணையிற் பள்ளிகொள்ளும் <br/>
மாயோனை மணத்தூணே பற்றி நின்று என் <br/>
      வாயார என்றுகொலோ வாழ்த்தும் நாளே!             (2)<br/>
 	 	<br/>
649	எம் மாண்பின் அயன் நான்கு நாவினாலும் <br/>
      எடுத்து ஏத்தி ஈரிரண்டு முகமும் கொண்டு <br/>
எம்மாடும் எழிற்கண்கள் எட்டினோடும் <br/>
      தொழுது ஏத்தி இனிது இறைஞ்ச நின்ற செம்பொன்- <br/>
அம்மான்தன் மலர்க் கமலக் கொப்பூழ் தோன்ற <br/>
      அணி-அரங்கத்து அரவணையிற் பள்ளிகொள்ளும் <br/>
அம்மான்தன் அடியிணைக் கீழ் அலர்கள் இட்டு அங்கு <br/>
      அடியவரோடு என்றுகொலோ அணுகும் நாளே (3)<br/>
 	 	<br/>
650	மாவினை வாய் பிளந்து உகந்த மாலை வேலை <br/>
      வண்ணனை என் கண்ணனை வன் குன்றம் ஏந்தி <br/>
ஆவினை அன்று உயக் கொண்ட ஆயர்-ஏற்றை <br/>
      அமரர்கள் தம் தலைவனை அந் தமிழின் இன்பப் <br/>
பாவினை அவ் வடமொழியை பற்று-அற்றார்கள் <br/>
      பயில் அரங்கத்து அரவணையிற் பள்ளிகொள்ளும் <br/>
கோவினை நா உற வழுத்தி என்தன் கைகள் <br/>
      கொய்ம்மலர் தூய் என்றுகொலோ கூப்பும் நாளே             (4)<br/>
 	 	<br/>
651	இணையில்லா இன்னிசை யாழ் கெழுமி இன்பத் <br/>
      தும்புருவும் நாரதனும் இறைஞ்சி ஏத்த <br/>
துணையில்லாத் தொல் மறை நூல்-தோத்திரத்தால் <br/>
      தொல் மலர்க்கண் அயன் வணங்கி ஓவாது ஏத்த <br/>
மணி மாட மாளிகைகள் மல்கு செல்வ <br/>
      மதில்-அரங்கத்து அரவணையிற் பள்ளிகொள்ளும் <br/>
மணிவண்ணன் அம்மானைக் கண்டுகொண்டு என் <br/>
      மலர்ச் சென்னி என்றுகொலோ வணங்கும் நாளே            (5)<br/>
 	 	<br/>
652	அளி மலர்மேல் அயன் அரன் இந்திரனோடு ஏனை <br/>
      அமரர்கள்தம் குழுவும் அரம்பையரும் மற்றும் <br/>
தெளி மதி சேர் முனிவர்கள்தம் குழுவும் உந்தித் <br/>
      திசை திசையில் மலர் தூவிச் சென்று சேரும் <br/>
களி மலர் சேர் பொழில்-அரங்கத்து உரகம் ஏறிக் <br/>
      கண்வளரும் கடல்வண்ணர் கமலக் கண்ணும் <br/>
ஒளி மதி சேர் திருமுகமும் கண்டுகொண்டு என் <br/>
      உள்ளம் மிக என்றுகொலோ உருகும் நாளே             (6)<br/>
 	 	<br/>
653	மறம் திகழும் மனம் ஒழித்து வஞ்சம் மாற்றி <br/>
      வன் புலன்கள் அடக்கி இடர்ப் பாரத் துன்பம் <br/>
துறந்து இரு முப்பொழுது ஏத்தி எல்லை இல்லாத் <br/>
      தொல் நெறிக்கண் நிலைநின்ற தொண்டரான <br/>
அறம் திகழும் மனத்தவர்தம் கதியை பொன்னி <br/>
      அணி அரங்கத்து அரவணையிற் பள்ளிகொள்ளும் <br/>
நிறம் திகழும் மாயோனை கண்டு என் கண்கள் <br/>
      நீர் மல்க என்றுகொலோ நிற்கும் நாளே             (7)<br/>
 	 	<br/>
654	கோல் ஆர்ந்த நெடுஞ்சார்ங்கம் கூனற் சங்கம் <br/>
      கொலையாழி கொடுந்தண்டு கொற்ற ஒள் வாள் <br/>
கால் ஆர்ந்த கதிக் கருடன் என்னும் வென்றிக் <br/>
      கடும்பறவை இவை அனைத்தும் புறஞ்சூழ் காப்ப <br/>
சேல் ஆர்ந்த நெடுங்கழனி சோலை சூழ்ந்த <br/>
      திருவரங்கத்து அரவணையிற் பள்ளிகொள்ளும் <br/>
மாலோனைக் கண்டு இன்பக் கலவி எய்தி <br/>
      வல்வினையேன் என்றுகொலோ வாழும் நாளே             (8)<br/>
 	 	<br/>
655	தூராத மனக்காதல்-தொண்டர் தங்கள் <br/>
      குழாம் குழுமித் திருப்புகழ்கள் பலவும் பாடி <br/>
ஆராத மனக் களிப்போடு அழுத கண்ணீர் <br/>
      மழை சோர நினைந்து உருகி ஏத்தி நாளும் <br/>
சீர் ஆர்ந்த முழவு-ஓசை பரவை காட்டும் <br/>
      திருவரங்கத்து அரவணையிற் பள்ளிகொள்ளும் <br/>
போர் ஆழி அம்மானைக் கண்டு துள்ளிப் <br/>
      பூதலத்தில் என்றுகொலோ புரளும் நாளே!             (9)<br/>
 	 	<br/>
656	வன் பெரு வானகம் உய்ய அமரர் உய்ய <br/>
      மண் உய்ய மண்-உலகில் மனிசர் உய்ய <br/>
துன்பம் மிகு துயர் அகல அயர்வு ஒன்று இல்லாச் <br/>
      சுகம் வளர அகம் மகிழும் தொண்டர் வாழ <br/>
அன்பொடு தென்திசை நோக்கிப் பள்ளிகொள்ளும் <br/>
      அணி-அரங்கன் திருமுற்றத்து அடியார் தங்கள் <br/>
இன்ப மிகு பெருங் குழுவு கண்டு யானும் <br/>
      இசைந்து உடனே என்றுகொலோ இருக்கும் நாளே             (10)<br/>
 	 	<br/>
657	திடர் விளங்கு கரைப் பொன்னி நடுவுபாட்டுத் <br/>
      திருவரங்கத்து அரவணையிற் பள்ளிகொள்ளும் <br/>
கடல் விளங்கு கருமேனி அம்மான்தன்னைக் <br/>
      கண்ணாரக் கண்டு உகக்கும் காதல்தன்னால் <br/>
குடை விளங்கு விறல்-தானைக் கொற்ற ஒள் வாள் <br/>
      கூடலர்கோன் கொடைக் குலசேகரன் சொற் செய்த <br/>
நடை விளங்கு தமிழ்-மாலை பத்தும் வல்லார் <br/>
      நலந்திகழ் நாரணன்-அடிக்கீழ் நண்ணுவாரே             (11)<br/>
<br/>
அரங்கநாதனது அடியார்க்கு அடியேன்<br/>
658	தேட்டு அருந் திறல்-தேனினைத் தென் <br/>
      அரங்கனைத் திருமாது வாழ் <br/>
வாட்டம் இல் வனமாலை மார்வனை <br/>
      வாழ்த்தி மால் கொள் சிந்தையராய் <br/>
ஆட்டம் மேவி அலந்து அழைத்து அயர்வு-<br/>
      எய்தும் மெய்யடியார்கள்தம் <br/>
ஈட்டம் கண்டிடக் கூடுமேல் அது <br/>
      காணும் கண் பயன் ஆவதே             (1)<br/>
 	 	<br/>
659	தோடு உலா மலர்-மங்கை தோளிணை <br/>
      தோய்ந்ததும் சுடர்-வாளியால் <br/>
நீடு மா மரம் செற்றதும் நிரை <br/>
      மேய்த்ததும் இவையே நினைந்து <br/>
ஆடிப் பாடி அரங்க ஓ என்று <br/>
      அழைக்கும் தொண்டர் அடிப்-பொடி <br/>
ஆட நாம் பெறில் கங்கை நீர் குடைந்து <br/>
      ஆடும் வேட்கை என் ஆவதே?             (2)<br/>
 	 	<br/>
660	ஏறு அடர்த்ததும் ஏனமாய் நிலம் <br/>
      கீண்டதும் முன் இராமனாய் <br/>
மாறு அடர்த்ததும் மண் அளந்ததும் <br/>
      சொல்லிப் பாடி வண் பொன்னிப் பேர்- <br/>
ஆறு போல் வரும் கண்ண நீர் கொண்டு <br/>
      அரங்கன் கோயில்-திருமுற்றம் <br/>
சேறு செய் தொண்டர் சேவடிச் செழுஞ் <br/>
      சேறு என் சென்னிக்கு அணிவனே             (3)<br/>
 	 	<br/>
661	தோய்த்த தண் தயிர் வெண்ணெய் பாலுடன் <br/>
      உண்டலும் உடன்று ஆய்ச்சி கண்டு <br/>
ஆர்த்த தோள் உடை எம்பிரான் என் <br/>
      அரங்கனுக்கு அடியார்களாய் <br/>
நாத் தழும்பு எழ நாரணா என்று <br/>
      அழைத்து மெய் தழும்பத் தொழுது <br/>
ஏத்தி இன்பு உறும் தொண்டர் சேவடி <br/>
      ஏத்தி வாழ்த்தும் என் நெஞ்சமே             (4)<br/>
 	 	<br/>
662	பொய் சிலைக் குரல் ஏற்று-எருத்தம் <br/>
      இறுத்தப் போர்-அரவு ஈர்த்த கோன் <br/>
செய் சிலைச் சுடர் சூழ் ஒளித் திண்ண <br/>
      மா மதில்-தென் அரங்கனாம் <br/>
மெய் சிலைக் கருமேகம் ஒன்று தம் <br/>
      நெஞ்சில் நின்று திகழப் போய் <br/>
மெய் சிலிர்ப்பவர் தம்மையே நினைந்து <br/>
      என் மனம் மெய் சிலிர்க்குமே             (5)<br/>
 	 	<br/>
663	ஆதி அந்தம் அனந்தம் அற்புதம் <br/>
      ஆன வானவர் தம்பிரான் <br/>
பாத மா மலர் சூடும் பத்தி <br/>
      இலாத பாவிகள் உய்ந்திடத் <br/>
தீதில் நன்னெறி காட்டி எங்கும் <br/>
      திரிந்து அரங்கன் எம்மானுக்கே <br/>
காதல் செய் தொண்டர்க்கு எப் பிறப்பிலும் <br/>
      காதல் செய்யும் என் நெஞ்சமே            (6)<br/>
 	 	<br/>
664	கார்-இனம் புரை மேனி நற் கதிர்<br/>
      முத்த வெண்ணகைச் செய்ய வாய் <br/>
ஆர-மார்வன் அரங்கன் என்னும் <br/>
      அரும் பெருஞ்சுடர் ஒன்றினைச் <br/>
சேரும் நெஞ்சினர் ஆகிச் சேர்ந்து <br/>
      கசிந்து இழிந்த கண்ணீர்களால் <br/>
வார நிற்பவர் தாளிணைக்கு ஒரு <br/>
      வாரம் ஆகும் என் நெஞ்சமே             (7)<br/>
 	 	<br/>
665	மாலை உற்ற கடற் கிடந்தவன் <br/>
      வண்டு கிண்டு நறுந்துழாய் <br/>
மாலை உற்ற வரைப் பெருந் திரு<br/>
      மார்வனை மலர்க் கண்ணனை <br/>
மாலை உற்று எழுந்து ஆடிப்பாடித் <br/>
      திரிந்து அரங்கன் எம்மானுக்கே <br/>
மாலை உற்றிடும் தொண்டர் வாழ்வுக்கு <br/>
      மாலை உற்றது என் நெஞ்சமே             (8)<br/>
 	 	<br/>
666	மொய்த்துக் கண் பனி சோர மெய்கள் <br/>
      சிலிர்ப்ப ஏங்கி இளைத்து நின்று <br/>
எய்த்துக் கும்பிடு நட்டம் இட்டு எழுந்து <br/>
      ஆடிப் பாடி இறைஞ்சி என் <br/>
அத்தன் அச்சன் அரங்கனுக்கு அடி<br/>
      யார்கள் ஆகி அவனுக்கே <br/>
பித்தராம் அவர் பித்தர் அல்லர்கள் <br/>
     மற்றையார் முற்றும் பித்தரே             (9)<br/>
 	 	<br/>
667	அல்லி மா மலர்-மங்கை நாதன் <br/>
      அரங்கன் மெய்யடியார்கள் தம் <br/>
எல்லை இல் அடிமைத் திறத்தினில் <br/>
      என்றும் மேவு மனத்தனாம் <br/>
கொல்லி-காவலன் கூடல்-நாயகன் <br/>
      கோழிக்கோன் குலசேகரன் <br/>
சொல்லின் இன்தமிழ் மாலை வல்லவர் <br/>
      தொண்டர் தொண்டர்கள் ஆவரே             (10)<br/>
<br/>
அழகிய மணவாளன்பால் பித்தன் எனல்<br/>
<br/>
668	மெய் இல் வாழ்க்கையை மெய் எனக் கொள்ளும் இவ் <br/>
வையம்தன்னொடும் கூடுவது இல்லை யான் <br/>
ஐயனே அரங்கா என்று அழைக்கின்றேன் <br/>
மையல் கொண்டொழிந்தேன் என்தன் மாலுக்கே             (1)<br/>
 	 	<br/>
669	நூலின் நேர்-இடையார் திறத்தே நிற்கும் <br/>
ஞாலம் தன்னொடும் கூடுவது இல்லை யான் <br/>
ஆலியா அழையா அரங்கா என்று <br/>
மால் எழுந்தொழிந்தேன் என்தன் மாலுக்கே             (2)<br/>
 	 	<br/>
670	மாரனார் வரி வெஞ் சிலைக்கு ஆட்செய்யும் <br/>
பாரினாரொடும் கூடுவது இல்லை யான் <br/>
ஆர-மார்வன் அரங்கன் அனந்தன் நல் <br/>
நாரணன் நரகாந்தகன் பித்தனே             (3)<br/>
 	 	<br/>
671	உண்டியே உடையே உகந்து ஓடும் இம் <br/>
மண்டலத்தொடும் கூடுவது இல்லை யான் <br/>
அண்டவாணன் அரங்கன் வன் பேய்-முலை <br/>
உண்ட வாயன்தன் உன்மத்தன் காண்மினே             (4)<br/>
 	 	<br/>
672	தீதில் நன்னெறி நிற்க அல்லாது செய் <br/>
நீதியாரொடும் கூடுவது இல்லை யான் <br/>
ஆதி ஆயன் அரங்கன் அந் தாமரைப் <br/>
பேதை மா மணவாளன்தன் பித்தனே             (5)<br/>
 	 	<br/>
673	எம் பரத்தர் அல்லாரொடும் கூடலன் <br/>
உம்பர் வாழ்வை ஒன்றாகக் கருதலன் <br/>
தம்பிரான் அமரர்க்கு அரங்க நகர் <br/>
எம்பிரானுக்கு எழுமையும் பித்தனே             (6)<br/>
 	 	<br/>
674	எத் திறத்திலும் யாரொடும் கூடும் அச் <br/>
சித்தந்தன்னைத் தவிர்த்தனன் செங்கண் மால் <br/>
அத்தனே அரங்கா என்று அழைக்கின்றேன் <br/>
பித்தனாய் ஒழிந்தேன் எம்பிரானுக்கே             (7)<br/>
 	 	<br/>
675	பேயரே எனக்கு யாவரும் யானும் ஓர் <br/>
பேயனே எவர்க்கும் இது பேசி என் <br/>
ஆயனே அரங்கா என்று அழைக்கின்றேன் <br/>
பேயனாய் ஒழிந்தேன் எம்பிரானுக்கே             (8)<br/>
 	 	<br/>
676	அங்கை-ஆழி அரங்கன் அடியிணை <br/>
தங்கு சிந்தைத் தனிப் பெரும் பித்தனாய்க் <br/>
கொங்கர்கோன் குலசேகரன் சொன்ன சொல் <br/>
இங்கு வல்லவர்க்கு ஏதம் ஒன்று இல்லையே             (9)<br/>
-------------<br/>
<br/>
திருவேங்கடத்தில் பிறத்தலும் இருத்தலும் போதியது எனல்<br/>
<br/>
677	ஊன் ஏறு செல்வத்து உடற்பிறவி யான் வேண்டேன் <br/>
ஆனேறு ஏழ் வென்றான் அடிமைத் திறம் அல்லால் <br/>
கூன் ஏறு சங்கம் இடத்தான் தன் வேங்கடத்துக் <br/>
கோனேரி வாழும் குருகாய்ப் பிறப்பேனே             (1)<br/>
 	 	<br/>
678	ஆனாத செல்வத்து அரம்பையர்கள் தற் சூழ <br/>
வான் ஆளும் செல்வமும் மண்-அரசும் யான் வேண்டேன் <br/>
தேன் ஆர் பூஞ்சோலைத் திருவேங்கடச் சுனையில் <br/>
மீனாய்ப் பிறக்கும் விதி உடையேன் ஆவேனே             (2)<br/>
<br/>
679	பின் இட்ட சடையானும் பிரமனும் இந்திரனும் <br/>
துன்னிட்டுப் புகல் அரிய வைகுந்த நீள் வாசல் <br/>
மின் வட்டச் சுடர்-ஆழி வேங்கடக்கோன் தான் உமிழும் <br/>
பொன்-வட்டில் பிடித்து உடனே புகப் பெறுவேன் ஆவேனே            (3)<br/>
 	 	<br/>
680	ஒண் பவள வேலை உலவு தன் பாற்கடலுள் <br/>
கண் துயிலும் மாயோன் கழலிணைகள் காண்பதற்கு <br/>
பண் பகரும் வண்டினங்கள் பண் பாடும் வேங்கடத்துச் <br/>
செண்பகமாய் நிற்கும் திரு உடையேன் ஆவேனே             (4)<br/>
 	 	<br/>
681	கம்ப மத யானைக் கழுத்தகத்தின்மேல் இருந்து <br/>
இன்பு அமரும் செல்வமும் இவ் அரசும் யான் வேண்டேன் <br/>
எம்பெருமான் ஈசன் எழில் வேங்கட மலைமேல் <br/>
தம்பகமாய் நிற்கும் தவம் உடையேன் ஆவேனே             (5)<br/>
 	 	<br/>
682	மின் அனைய நுண்ணிடையார் உருப்பசியும் மேனகையும் <br/>
அன்னவர்தம் பாடலொடும் ஆடல் அவை ஆதரியேன் <br/>
தென்ன என வண்டினங்கள் பண் பாடும் வேங்கடத்துள் <br/>
அன்னனைய பொற்குவடு ஆம் அருந்தவத்தேன் ஆவேனே             (6)<br/>
 	 	<br/>
683	வான் ஆளும் மா மதி போல் வெண் குடைக்கீழ் மன்னவர்தம் <br/>
கோன் ஆகி வீற்றிருந்து கொண்டாடும் செல்வு அறியேன் <br/>
தேன் ஆர் பூஞ்சோலைத் திருவேங்கட மலைமேல் <br/>
கானாறாய்ப் பாயும் கருத்து உடையேன் ஆவேனே             (7)<br/>
 	 	<br/>
684	பிறை ஏறு சடையானும் பிரமனும் இந்திரனும் <br/>
முறையாய பெரு வேள்விக் குறை முடிப்பான் மறை ஆனான் <br/>
வெறியார் தண் சோலைத் திருவேங்கட மலைமேல் <br/>
நெறியாய்க் கிடக்கும் நிலை உடையேன் ஆவேனே             (8)<br/>
 	 	<br/>
685	செடியாய வல்வினைகள் தீர்க்கும் திருமாலே <br/>
நெடியானே வேங்கடவா நின் கோயிலின் வாசல் <br/>
அடியாரும் வானவரும் அரம்பையரும் கிடந்து இயங்கும் <br/>
படியாய்க் கிடந்து உன் பவளவாய் காண்பேனே             (9)<br/>
 	 	<br/>
686	உம்பர் உலகு ஆண்டு ஒருகுடைக்கீழ் உருப்பசிதன் <br/>
அம்பொற் கலை அல்குல் பெற்றாலும் ஆதரியேன் <br/>
செம் பவள-வாயான் திருவேங்கடம் என்னும் <br/>
எம்பெருமான் பொன்மலைமேல் ஏதேனும் ஆவேனே            (10)<br/>
 	 	<br/>
687	மன்னிய தண் சாரல் வட வேங்கடத்தான்தன் <br/>
பொன் இயலும் சேவடிகள் காண்பான் புரிந்து இறைஞ்சிக் <br/>
கொல் நவிலும் கூர்வேற் குலசேகரன் சொன்ன <br/>
பன்னிய நூற் தமிழ்-வல்லார் பாங்காய பத்தர்களே             (11)<br/>
<br/>
வித்துவக்கோட்டு அம்மானையே வேண்டி நிற்றல்<br/>
<br/>
688	தரு துயரம் தடாயேல் உன் சரண் அல்லால் சரண் இல்லை <br/>
விரை குழுவும் மலர்ப் பொழில் சூழ் வித்துவக்கோட்டு அம்மானே <br/>
அரி சினத்தால் ஈன்ற தாய் அகற்றிடினும் மற்று அவள்தன் <br/>
அருள் நினைந்தே அழும் குழவி அதுவே போன்று இருந்தேனே             (1)<br/>
 	<br/>
689	கண்டார் இகழ்வனவே காதலன்தான் செய்திடினும் <br/>
கொண்டானை அல்லால் அறியாக் குலமகள் போல் <br/>
விண் தோய் மதில் புடை சூழ் வித்துவக்கோட்டு அம்மா நீ <br/>
கொண்டாளாயாகிலும் உன் குரைகழலே கூறுவனே             (2)<br/>
 	<br/>
690	மீன் நோக்கும் நீள் வயல் சூழ் வித்துவக்கோட்டு அம்மா என்- <br/>
பால் நோக்காயாகிலும் உன் பற்று அல்லால் பற்று இலேன் <br/>
தான் நோக்காது எத்துயரம் செய்திடினும் தார்-வேந்தன் <br/>
கோல் நோக்கி வாழும் குடி போன்று இருந்தேனே             (3)<br/>
 	 	<br/>
691	வாளால் அறுத்துச் சுடினும் மருத்துவன்பால் <br/>
மாளாத காதல் நோயாளன் போல் மாயத்தால் <br/>
மீளாத் துயர் தரினும் வித்துவக்கோட்டு அம்மா நீ <br/>
ஆளா உனது அருளே பார்ப்பன் அடியேனே             (4)<br/>
<br/>
692	வெங்கண்-திண்களிறு அடர்த்தாய் வித்துவக்கோட்டு அம்மானே <br/>
எங்குப் போய் உய்கேன்? உன் இணையடியே அடையல் அல்லால் <br/>
எங்கும் போய்க் கரை காணாது எறிகடல்வாய் மீண்டு ஏயும் <br/>
வங்கத்தின் கூம்பு ஏறும் மாப் பறவை போன்றேனே             (5)<br/>
 	 	<br/>
693	செந்தழலே வந்து அழலைச் செய்திடினும் செங்கமலம் <br/>
அந்தரம் சேர் வெங்கதிரோற்கு அல்லால் அலராவால் <br/>
வெந்துயர் வீட்டாவிடினும் வித்துவக்கோட்டு அம்மா உன் <br/>
அந்தமில் சீர்க்கு அல்லால் அகம் குழைய மாட்டேனே             (6)<br/>
 	 	<br/>
694	எத்தனையும் வான் மறந்த காலத்தும் பைங்கூழ்கள் <br/>
மைத்து எழுந்த மா முகிலே பார்த்திருக்கும் மற்று அவை போல் <br/>
மெய்த் துயர் வீட்டாவிடினும் வித்துவக்கோட்டு அம்மா என் <br/>
சித்தம் மிக உன்பாலே வைப்பன் அடியேனே             (7)<br/>
 	 	<br/>
695	தொக்கு இலங்கி யாறெல்லாம் பரந்து ஓடித் தொடுகடலே <br/>
புக்கு அன்றிப் புறம்நிற்க மாட்டாத மற்று அவை போல் <br/>
மிக்கு இலங்கு முகில்-நிறத்தாய் வித்துவக்கோட்டு அம்மா உன் <br/>
புக்கு இலங்கு சீர் அல்லால் புக்கிலன் காண் புண்ணியனே             (8)<br/>
 	 	<br/>
696	நின்னையே தான் வேண்டி நீள் செல்வம் வேண்டாதான் <br/>
தன்னையே தான் வேண்டும் செல்வம்போல் மாயத்தால் <br/>
மின்னையே சேர் திகிரி வித்துவக்கோட்டு அம்மானே <br/>
நின்னையே தான் வேண்டி நிற்பன் அடியேனே             (9)<br/>
 	 	<br/>
697	வித்துவக்கோட்டு அம்மா நீ வேண்டாயே ஆயிடினும் <br/>
மற்று ஆரும் பற்று இலேன் என்று அவனைத் தாள் நயந்து <br/>
கொற்ற வேல்-தானைக் குலசேகரன் சொன்ன <br/>
நற்றமிழ் பத்தும் வல்லார் நண்ணார் நரகமே             (10)<br/>
------------<br/>
<br/>
கன்னியர் ஊடிக் கண்ணனை எள்குதல்<br/>
<br/>
698	ஏர் மலர்ப் பூங்குழல் ஆயர் மாதர் <br/>
      எனைப் பலர் உள்ள இவ் ஊரில் உன்தன் <br/>
மார்வு தழுவுதற்கு ஆசையின்மை <br/>
      அறிந்தறிந்தே உன்தன் பொய்யைக் கேட்டு <br/>
கூர் மழை போல் பனிக் கூதல் எய்திக் <br/>
      கூசி நடுங்கி யமுனை யாற்றில் <br/>
வார் மணற் குன்றிற் புலர நின்றேன் <br/>
      வாசுதேவா உன் வரவு பார்த்தே             (1)<br/>
 	 	<br/>
699	கெண்டை ஒண் கண் மடவாள் ஒருத்தி <br/>
      கீழை அகத்துத் தயிர் கடையக் <br/>
கண்டு ஒல்லை நானும் கடைவன் என்று <br/>
      கள்ள-விழியை விழித்துப் புக்கு <br/>
வண்டு அமர் பூங்குழல் தாழ்ந்து உலாவ <br/>
      வாள்முகம் வேர்ப்ப செவ்வாய் துடிப்ப <br/>
தண் தயிர் நீ கடைந்திட்ட வண்ணம் <br/>
      தாமோதரா மெய் அறிவன் நானே             (2)<br/>
 	 	<br/>
700	கருமலர்க் கூந்தல் ஒருத்திதன்னைக் <br/>
      கடைக்கணித்து ஆங்கே ஒருத்திதன்பால் <br/>
மருவி மனம் வைத்து மற்றொருத்திக்கு <br/>
      உரைத்து ஒரு பேதைக்குப் பொய் குறித்து <br/>
புரிகுழல் மங்கை ஒருத்திதன்னைப் <br/>
      புணர்தி அவளுக்கும் மெய்யன் அல்லை <br/>
மருது இறுத்தாய் உன் வளர்த்தியூடே <br/>
      வளர்கின்றதால் உன்தன் மாயை தானே.             (3)<br/>
 	 	<br/>
701	தாய்-முலைப் பாலில் அமுதிருக்கத் <br/>
      தவழ்ந்து தளர்நடையிட்டுச் சென்று <br/>
பேய்-முலை வாய்வைத்து நஞ்சை உண்டு <br/>
      பித்தன் என்றே பிறர் ஏச நின்றாய் <br/>
ஆய்மிகு காதலோடு யான் இருப்ப <br/>
      யான் விட வந்த என் தூதியோடே <br/>
நீ மிகு போகத்தை நன்கு உகந்தாய் <br/>
      அதுவும் உன் கோரம்புக்கு ஏற்கும் அன்றே.             (4)<br/>
 	 	<br/>
702	மின்னொத்த நுண்ணிடையாளைக் கொண்டு <br/>
      வீங்கு இருள்வாய் என்தன் வீதியூடே <br/>
பொன்னொத்த ஆடை குக்கூடலிட்டுப் <br/>
      போகின்ற போது நான் கண்டு நின்றேன் <br/>
கண்ணுற்றவளை நீ கண்ணாலிட்டுக் <br/>
      கை விளிக்கின்றதும் கண்டே நின்றேன் <br/>
என்னுக்கு அவளை விட்டு இங்கு வந்தாய்? <br/>
      இன்னம் அங்கே நட நம்பி நீயே.             (5)<br/>
 	 	<br/>
703	மற் பொரு தோள் உடை வாசுதேவா <br/>
      வல்வினையேன் துயில் கொண்டவாறே <br/>
இற்றை இரவிடை ஏமத்து என்னை <br/>
      இன்னணைமேல் இட்டு அகன்று நீ போய் <br/>
அற்றை இரவும் ஓர் பிற்றை நாளும் <br/>
      அரிவையரோடும் அணைந்து வந்தாய் <br/>
எற்றுக்கு நீ என் மருங்கில் வந்தாய்? <br/>
      எம்பெருமான் நீ எழுந்தருளே             (6)<br/>
 	 	<br/>
704	பையரவின் அணைப் பள்ளியினாய் <br/>
      பண்டையோம் அல்லோம் நாம் நீ உகக்கும் <br/>
மையரி ஒண் கண்ணினாரும் அல்லோம் <br/>
      வைகி எம் சேரி வரவு ஒழி நீ <br/>
செய்ய உடையும் திருமுகமும் <br/>
      செங்கனிவாயும் குழலும் கண்டு <br/>
பொய் ஒரு நாள் பட்டதே அமையும் <br/>
      புள்ளுவம் பேசாதே போகு நம்பீ             (7)<br/>
 	 	<br/>
705	என்னை வருக எனக் குறித்திட்டு <br/>
      இனமலர் முல்லையின் பந்தர்-நீழல் <br/>
மன்னி அவளைப் புணரப் புக்கு <br/>
      மற்று என்னைக் கண்டு உழறா நெகிழ்ந்தாய் <br/>
பொன்னிற ஆடையைக் கையிற் தாங்கிப் <br/>
      பொய்-அச்சம் காட்டி நீ போதியேலும் <br/>
இன்னம் என் கையகத்து ஈங்கு ஒரு நாள் <br/>
      வருதியேல் என் சினம் தீர்வன் நானே            (8)<br/>
 	 	<br/>
706	மங்கல நல் வனமாலை மார்வில் <br/>
      இலங்க மயில்-தழைப் பீலி சூடி <br/>
பொங்கு இள ஆடை அரையிற் சாத்தி <br/>
      பூங்கொத்துக் காதிற் புணரப் பெய்து <br/>
கொங்கு நறுங் குழலார்களோடு <br/>
      குழைந்து குழல் இனிது ஊதி வந்தாய் <br/>
எங்களுக்கே ஒருநாள் வந்து ஊத <br/>
      உன் குழலின் இசை போதராதே?             (9)<br/>
 	 	<br/>
707	அல்லி மலர்த் திருமங்கை கேள்வன் <br/>
      தன்னை நயந்து இள ஆய்ச்சிமார்கள் <br/>
எல்லிப் பொழுதினில் ஏமத்து ஊடி <br/>
      எள்கி உரைத்த உரையதனைக் <br/>
கொல்லி நகர்க்கு இறை கூடற்கோமான் <br/>
      குலசேகரன் இன்னிசையில் மேவிச் <br/>
சொல்லிய இன் தமிழ் மாலை பத்தும் <br/>
      சொல்ல வல்லார்க்கு இல்லை துன்பந் தானே.            (10)<br/>
------------<br/>
<br/>
தேவகியின் புலம்பல்<br/>
<br/>
708	ஆலை நீள் கரும்பு அன்னவன் தாலோ <br/>
      அம்புயத் தடங் கண்ணினன் தாலோ <br/>
வேலை நீர் நிறத்து அன்னவன் தாலோ <br/>
      வேழப் போதகம் அன்னவன் தாலோ <br/>
ஏல வார் குழல் என்மகன் தாலோ <br/>
      என்று என்று உன்னை என் வாயிடை நிறையத் <br/>
தால் ஒலித்திடும் திருவினை இல்லாத் <br/>
      தாயரிற் கடை ஆயின தாயே             (1)<br/>
 	 	<br/>
709	வடிக் கொள் அஞ்சனம் எழுது செம் மலர்க்கண் <br/>
      மருவி மேல் இனிது ஒன்றினை நோக்கி <br/>
முடக்கிச் சேவடி மலர்ச் சிறு கருந்தாள் <br/>
      பொலியும் நீர்-முகிற் குழவியே போல <br/>
அடக்கியாரச் செஞ் சிறு விரல் அனைத்தும் <br/>
      அங்கையோடு அணைந்து ஆணையிற் கிடந்த <br/>
கிடக்கை கண்டிடப் பெற்றிலன் அந்தோ <br/>
      கேசவா கெடுவேன் கெடுவேனே             (2)<br/>
 	 	<br/>
710	முந்தை நன்முறை அன்பு உடை மகளிர் <br/>
      முறை முறை தம் தம் குறங்கிடை இருத்தி <br/>
எந்தையே என்தன் குலப் பெருஞ் சுடரே <br/>
      எழு முகிற் கணத்து எழில் கவர் ஏறே <br/>
உந்தை யாவன் என்று உரைப்ப நின் செங்கேழ் <br/>
      விரலினும் கடைக்கண்ணினும் காட்ட <br/>
நந்தன் பெற்றனன் நல்வினை யில்லா <br/>
      நங்கள்கோன் வசுதேவன் பெற்றிலனே.             (3)<br/>
 	 	<br/>
711	களி நிலா எழில் மதிபுரை முகமும் <br/>
      கண்ணனே திண்கை மார்வும் திண்தோளும் <br/>
தளிர் மலர்க் கருங் குழற் பிறையதுவும் <br/>
      தடங்கொள் தாமரைக் கண்களும் பொலிந்த <br/>
இளமை-இன்பத்தை இன்று என்தன் கண்ணால் <br/>
      பருகுவேற்கு இவள் தாயென நினைந்த <br/>
அளவில் பிள்ளைமை-இன்பத்தை இழந்த <br/>
      பாவியேன் எனது ஆவி நில்லாதே             (4)<br/>
 	 	<br/>
712	மருவும் நின் திருநெற்றியிற் சுட்டி <br/>
      அசைதர மணிவாயிடை முத்தம் <br/>
தருதலும் உன்தன் தாதையைப் போலும் <br/>
      வடிவு கண்டுகொண்டு உள்ளம் உள் குளிர <br/>
விரலைச் செஞ் சிறுவாயிடைச் சேர்த்து <br/>
      வெகுளியாய் நின்று உரைக்கும் அவ் உரையும் <br/>
திருவிலேன் ஒன்றும் பெற்றிலேன் எல்லாம் <br/>
      தெய்வ நங்கை யசோதை பெற்றாளே             (5)<br/>
 	 	<br/>
713	தண் அந் தாமரைக் கண்ணனே கண்ணா <br/>
      தவழ்ந்து தளர்ந்ததோர் நடையால் <br/>
மண்ணிற் செம்பொடி ஆடி வந்து என்தன் <br/>
      மார்வில் மன்னிடப் பெற்றிலேன் அந்தோ <br/>
வண்ணச் செஞ்சிறு கைவிரல் அனைத்தும் <br/>
      வாரி வாய்க்கொண்ட அடிசிலின் மிச்சில் <br/>
உண்ணப் பெற்றிலேன் ஓ கொடு வினையேன் <br/>
      என்னை என் செய்யப் பெற்றது எம் மோயே            (6)<br/>
 	 	<br/>
714	குழகனே என்தன் கோமளப் பிள்ளாய் <br/>
      கோவிந்தா என் குடங்கையில் மன்னி <br/>
ஒழுகு பேர் எழில் இளஞ்சிறு தளிர்போல் <br/>
      ஒரு கையால் ஒரு முலை-முகம் நெருடா <br/>
மழலை மென்னகை இடையிடை அருளா <br/>
      வாயிலே முலை இருக்க என் முகத்தே <br/>
எழில் கொள் நின் திருக் கண்ணினை நோக்கந் <br/>
      தன்னையும் இழந்தேன் இழந்தேனே!             (7)<br/>
 	 	<br/>
715	முழுதும் வெண்ணெய் அளைந்து தொட்டு உண்ணும் <br/>
      முகிழ் இளஞ் சிறுத் தாமரைக் கையும் <br/>
எழில்கொள் தாம்பு கொண்டு அடிப்பதற்கு எள்கு <br/>
      நிலையும் வெண் தயிர் தோய்ந்த செவ்வாயும் <br/>
அழுகையும் அஞ்சி நோக்கும் அந் நோக்கும் <br/>
      அணிகொள் செஞ் சிறுவாய் நெளிப்பதுவும் <br/>
தொழுகையும் இவை கண்ட அசோதை <br/>
      தொல்லை-இன்பத்து இறுதி கண்டாளே             (8)<br/>
 	 	<br/>
716	குன்றினால் குடை கவித்ததும் கோலக் <br/>
      குரவை கோத்ததுவும் குடமாட்டும் <br/>
கன்றினால் விளவு எறிந்ததும் காலால் <br/>
      காளியன் தலை மிதித்ததும் முதலா <br/>
வென்றி சேர் பிள்ளை நல் விளையாட்டம் <br/>
      அனைத்திலும் அங்கு என் உள்ளம் உள்குளிர <br/>
ஒன்றும் கண்டிடப் பெற்றிலேன் அடியேன் <br/>
      காணுமாறு இனி உண்டெனில் அருளே.             (9)<br/>
 	 	<br/>
717	வஞ்சம் மேவிய நெஞ்சு உடைப் பேய்ச்சி <br/>
      வரண்டு நார் நரம்பு எழக் கரிந்து உக்க <br/>
நஞ்சம் ஆர்தரு சுழிமுலை அந்தோ <br/>
      சுவைத்து நீ அருள்செய்து வளர்ந்தாய் <br/>
கஞ்சன் நாள் கவர் கருமுகில் எந்தாய் <br/>
      கடைப்பட்டேன் வறிதே முலை சுமந்து <br/>
தஞ்ச மேல் ஒன்றிலேன் உய்ந்திருந்தேன் <br/>
      தக்கதே நல்ல தாயைப் பெற்றாயே             (10)<br/>
 	 	<br/>
718	மல்லை மா நகர்க்கு இறையவன்தன்னை <br/>
      வான் செலுத்தி வந்து ஈங்கு அணை மாயத்து <br/>
எல்லையில் பிள்ளை செய்வன காணாத் <br/>
      தெய்வத் தேவகி புலம்பிய புலம்பல் <br/>
கொல்லி காவலன் மால் அடி முடிமேல் <br/>
      கோலமாம் குலசேகரன் சொன்ன <br/>
நல்லிசைத் தமிழ் மாலை வல்லார்கள் <br/>
      நண்ணுவார் ஒல்லை நாரணன் உலகே             (11)<br/>
-----------<br/>
<br/>
தாலாட்டு<br/>
<br/>
719	மன்னு புகழ்க் கௌசலைதன் மணிவயிறு வாய்த்தவனே <br/>
தென் இலங்கைக் கோன் முடிகள் சிந்துவித்தாய் செம்பொன் சேர் <br/>
கன்னி நன் மா மதில் புடைசூழ் கணபுரத்து என் கருமணியே <br/>
என்னுடைய இன்னமுதே இராகவனே தாலேலோ             (1)<br/>
 	 	<br/>
720	புண்டரிக மலரதன்மேல் புவனி எல்லாம் படைத்தவனே <br/>
திண் திறலாள் தாடகைதன் உரம் உருவச் சிலை வளைத்தாய் <br/>
கண்டவர்தம் மனம் வழங்கும் கணபுரத்து என் கருமணியே <br/>
எண் திசையும் ஆளுடையாய் இராகவனே தாலேலோ             (2)<br/>
 	 	<br/>
721	கொங்கு மலி கருங்குழலாள் கௌசலைதன் குல மதலாய் <br/>
தங்கு பெரும் புகழ்ச்சனகன் திரு மருகா தாசரதீ <br/>
கங்கையிலும் தீர்த்த மலி கணபுரத்து என் கருமணியே <br/>
எங்கள் குலத்து இன்னமுதே இராகவனே தாலேலோ             (3)<br/>
 	 	<br/>
722	தாமரை மேல் அயனவனைப் படைத்தவனே தயரதன்தன் <br/>
மா மதலாய் மைதிலிதன் மணவாளா வண்டினங்கள் <br/>
காமரங்கள் இசைபாடும் கணபுரத்து என் கருமணியே <br/>
ஏமருவும் சிலை வலவா இராகவனே தாலேலோ             (4)<br/>
 	 	<br/>
723	பார் ஆளும் படர் செல்வம் பரத நம்பிக்கே அருளி <br/>
ஆரா அன்பு இளையவனோடு அருங்கானம் அடைந்தவனே <br/>
சீர் ஆளும் வரை மார்பா திருக் கண்ணபுரத்து அரசே <br/>
தார் ஆரும் நீண் முடி என் தாசரதீ தாலேலோ             (5)<br/>
 	 	<br/>
724	சுற்றம் எல்லாம் பின் தொடரத் தொல் கானம் அடைந்தவனே <br/>
அற்றவர்கட்கு அருமருந்தே அயோத்தி நகர்க்கு அதிபதியே <br/>
கற்றவர்கள்தாம் வாழும் கணபுரத்து என் கருமணியே <br/>
சிற்றவைதன் சொற் கொண்ட சீராமா தாலேலோ             (6)<br/>
 	 	<br/>
725	ஆலின் இலைப் பாலகனாய் அன்று உலகம் உண்டவனே <br/>
வாலியைக் கொன்று அரசு இளைய வானரத்துக்கு அளித்தவனே <br/>
காலின் மணி கரை அலைக்கும் கணபுரத்து என் கருமணியே <br/>
ஆலி நகர்க்கு அதிபதியே அயோத்திமனே தாலேலோ             (7)<br/>
 	 	<br/>
726	மலையதனால் அணை கட்டி மதில்-இலங்கை அழித்தவனே <br/>
அலை கடலைக் கடைந்து அமரர்க்கு அமுது அருளிச் செய்தவனே <br/>
கலை வலவர்தாம் வாழும் கணபுரத்து என் கருமணியே <br/>
சிலை வலவா சேவகனே சீராமா தாலேலோ             (8)<br/>
 	 	<br/>
727	தளை அவிழும் நறுங் குஞ்சித் தயரதன்தன் குல மதலாய் <br/>
வளைய ஒரு சிலையதனால் மதில்-இலங்கை அழித்தவனே <br/>
களை கழுநீர் மருங்கு அலரும் கணபுரத்து என் கருமணியே <br/>
இளையவர்கட்கு அருள் உடையாய் இராகவனே தாலேலோ             (9)<br/>
 	 	<br/>
728	தேவரையும் அசுரரையும் திசைகளையும் படைத்தவனே <br/>
யாவரும் வந்து அடி வணங்க அரங்கநகர்த் துயின்றவனே <br/>
காவிரி நல் நதி பாயும் கணபுரத்து என் கருமணியே <br/>
ஏ வரி வெஞ்சிலை வலவா இராகவனே தாலேலோ             (10)<br/>
 	 	<br/>
729	கன்னி நன் மா மதில் புடைசூழ் கணபுரத்து என் காகுத்தன் <br/>
தன் அடிமேல் தாலேலோ என்று உரைத்த தமிழ்மாலை <br/>
கொல் நவிலும் வேல் வலவன் குடைக் குலசேகரன் சொன்ன <br/>
பன்னிய நூல் பத்தும் வல்லார் பாங்காய பத்தர்களே             (11)<br/>
------------<br/>
<br/>
<br/>
 
<br/>
தசரதன் புலம்பல்<br/>
<br/>
730	வன் தாளின் இணை வணங்கி வளநகரம் <br/>
      தொழுது ஏத்த மன்னன் ஆவான் <br/>
நின்றாயை அரியணை மேல் இருந்தாயை <br/>
      நெடுங் கானம் படரப் போகு <br/>
என்றாள் எம் இராமாவோ உனைப் பயந்த <br/>
      கைகேசி தன் சொற் கேட்டு <br/>
நன்றாக நானிலத்தை ஆள்வித்தேன் <br/>
      நன்மகனே உன்னை நானே             (1)<br/>
 	 	<br/>
731	வெவ்வாயேன் வெவ்வுரை கேட்டு இருநிலத்தை <br/>
      வேண்டாதே, விரைந்து வென்றி <br/>
மைவாய களிறொழிந்து தேரொழிந்து <br/>
      மாவொழிந்து வனமே மேவி <br/>
நெய்வாய வேல் நெடுங்கண் நேரிழையும் <br/>
      இளங்கோவும் பின்பு போக <br/>
எவ்வாறு நடந்தனை? எம் இராமாவோ <br/>
      எம்பெருமான் என் செய்கேனே             (2)<br/>
 	 	<br/>
732	கொல் அணை வேல் வரி நெடுங் கண் கௌசலைதன் <br/>
      குல மதலாய் குனி வில் ஏந்தும் <br/>
மல் அணைந்த வரைத் தோளா வல் வினையேன் <br/>
      மனம் உருக்கும் வகையே கற்றாய் <br/>
மெல் அணைமேல் முன் துயின்றாய் இன்று இனிப்போய் <br/>
      வியன் கான மரத்தின் நீழற் <br/>
கல் அணைமேல் கண் துயிலக் கற்றனையோ? <br/>
      காகுத்தா கரிய கோவே              (3)<br/>
 	 	<br/>
733	வா போகு வா இன்னம் வந்து ஒருகாற் <br/>
      கண்டுபோ மலராள் கூந்தல் <br/>
வேய்போலும் எழில்-தோளி தன்பொருட்டா <br/>
      விடையோன்தன் வில்லைச் செற்றாய் <br/>
மா போகு நெடுங் கானம் வல்வினையேன் <br/>
      மனம் உருக்கும் மகனே இன்று <br/>
நீ போக என் நெஞ்சம் இரு பிளவாய்ப் <br/>
      போகாதே நிற்குமாறே             (4)<br/>
 	 	<br/>
734	பொருந்தார் கை வேல்-நுதிபோல் பரல் பாய <br/>
      மெல்லடிகள் குருதி சோர <br/>
விரும்பாத கான் விரும்பி வெயில் உறைப்ப <br/>
      வெம் பசிநோய் கூர இன்று <br/>
பெரும்பாவியேன் மகனே போகின்றாய் <br/>
      கேகயர்கோன் மகளாய்ப் பெற்ற <br/>
அரும்பாவி சொற் கேட்ட அருவினையேன் <br/>
      என் செய்கேன் அந்தோ யானே            (5)<br/>
 	 	<br/>
735	அம்மா என்று உகந்து அழைக்கும் ஆர்வச்சொல் <br/>
      கேளாதே அணி சேர் மார்வம் <br/>
என் மார்வத்திடை அழுந்தத் தழுவாதே <br/>
      முழுசாதே மோவாது உச்சி <br/>
கைம்மாவின் நடை அன்ன மென்னடையும் <br/>
      கமலம் போல் முகமும் காணாது <br/>
எம்மானை என் மகனை இழந்திட்ட <br/>
      இழிதகையேன் இருக்கின்றேனே             (6)<br/>
 	 	<br/>
736	பூ மருவு நறுங்குஞ்சி புன்சடையாப் <br/>
      புனைந்து பூந் துகில் சேர் அல்குற் <br/>
காமர் எழில் விழல் உடுத்து கலன் அணியாது <br/>
      அங்கங்கள் அழகு மாறி <br/>
ஏமரு தோள் என் புதல்வன் யான் இன்று <br/>
      செலத்தக்க வனம் தான் சேர்தல் <br/>
தூ மறையீர் இது தகவோ? சுமந்திரனே <br/>
      வசிட்டனே சொல்லீர் நீரே             (7)<br/>
 	 	<br/>
737	பொன் பெற்றார் எழில் வேதப் புதல்வனையும் <br/>
      தம்பியையும் பூவை போலும் <br/>
மின் பற்றா நுண்மருங்குல் மெல்லியல் என் <br/>
      மருகியையும் வனத்திற் போக்கி <br/>
நின் பற்றா நின் மகன் மேல் பழி விளைத்திட்டு <br/>
      என்னையும் நீள் வானில் போக்க <br/>
என் பெற்றாய்? கைகேசி இரு நிலத்தில் <br/>
      இனிதாக இருக்கின்றாயே             (8)<br/>
 	 	<br/>
738	முன் ஒரு நாள் மழுவாளி சிலைவாங்கி <br/>
      அவன்தவத்தை முற்றும் செற்றாய் <br/>
உன்னையும் உன் அருமையையும் உன் மோயின் <br/>
      வருத்தமும் ஒன்றாகக் கொள்ளாது <br/>
என்னையும் என் மெய்யுரையும் மெய்யாகக் <br/>
      கொண்டு வனம் புக்க எந்தாய் <br/>
நின்னையே மகனாகப் பெறப் பெறுவேன் <br/>
      ஏழ் பிறப்பும் நெடுந்தோள் வேந்தே!             (9)<br/>
 	 	<br/>
739	தேன் நகு மா மலர்க் கூந்தற் கௌசலையும் <br/>
      சுமித்திரையும் சிந்தை நோவ <br/>
கூன் உருவின் கொடுந்தொழுத்தை சொற்கேட்ட <br/>
      கொடியவள்தன் சொற்கொண்டு இன்று <br/>
கானகமே மிக விரும்பி நீ துறந்த <br/>
       வளநகரைத் துறந்து நானும் <br/>
வானகமே மிக விரும்பிப் போகின்றேன் <br/>
      மனு-குலத்தார் தங்கள் கோவே             (10)<br/>
 	 	<br/>
740	ஏர் ஆர்ந்த கரு நெடுமால் இராமனாய் <br/>
      வனம் புக்க அதனுக்கு ஆற்றாத் <br/>
தார் ஆர்ந்த தடவரைத் தோள் தயரதன் தான் <br/>
      புலம்பிய அப் புலம்பல்தன்னை <br/>
கூர் ஆர்ந்த வேல் வலவன் கோழியர்கோன் <br/>
      குடைக் குல சேகரன் சொற் செய்த <br/>
சீர் ஆர்ந்த தமிழ்மாலை இவை வல்லார் <br/>
      தீ நெறிக்கண் செல்லார் தாமே             (11)<br/>
<br/>
தில்லைச் சித்திரகூடம் இராம சரிதம்<br/>
<br/>
741	அங்கண் நெடு மதில் புடை சூழ் அயோத்தி என்னும் <br/>
      அணி நகரத்து உலகு அனைத்தும் விளக்கும் சோதி <br/>
வெங் கதிரோன் குலத்துக்கு ஓர் விளக்காய்த் தோன்றி <br/>
      விண் முழுதும் உயக் கொண்ட வீரன்தன்னைச் <br/>
செங்கண் நெடுங் கரு முகிலை இராமன்தன்னைத் <br/>
      தில்லைநகர்த் திருச்சித்ரகூடந் தன்னுள் <br/>
எங்கள் தனி முதல்வனை எம்பெருமான்தன்னை <br/>
      என்று கொலோ கண் குளிரக் காணும் நாளே             (1)<br/>
 	 	<br/>
742	வந்து எதிர்ந்த தாடகைதன் உரத்தைக் கீறி <br/>
      வரு குருதி பொழிதர வன்கணை ஒன்று ஏவி <br/>
மந்திரம் கொள் மறை முனிவன் வேள்வி காத்து <br/>
      வல்லரக்கர் உயிர் உண்ட மைந்தன் காண்மின் <br/>
செந்தளிர்வாய் மலர் நகை சேர் செழுந்தண் சோலைத் <br/>
      தில்லைநகர்த் திருச்சித்ரகூடந் தன்னுள் <br/>
அந்தணர்கள் ஒரு மூவாயிரவர் ஏத்த <br/>
      அணிமணி-ஆசனத்து இருந்த அம்மான் தானே             (2)<br/>
 	 	<br/>
743	செவ்வரி நற் கருநெடுங்கண் சீதைக்கு ஆகிச் <br/>
      சினவிடையோன் சிலையிறுத்து மழுவாள் ஏந்தி <br/>
வெவ்வரி நற் சிலைவாங்கி வென்றி கொண்டு <br/>
      வேல்வேந்தர் பகை தடிந்த வீரன்தன்னைத் <br/>
தெவ்வர் அஞ்சு நெடும்புரிசை உயர்ந்த பாங்கர்த் <br/>
      தில்லைநகர்த் திருச்சித்ரகூடந் தன்னுள் <br/>
எவ்வரி வெஞ்சிலைத் தடக்கை இராமன் தன்னை <br/>
      இறைஞ்சுவார் இணையடியே இறைஞ்சினேனே.            (3)<br/>
 	 	<br/>
744	தொத்து அலர் பூஞ் சுரிகுழல்-கைகேசி சொல்லால் <br/>
      தொல் நகரம் துறந்து துறைக் கங்கைதன்னைப் <br/>
பத்தி உடைக் குகன் கடத்த வனம் போய்ப் புக்கு <br/>
      பரதனுக்குப் பாதுகமும் அரசும் ஈந்து <br/>
சித்திரகூடத்து இருந்தான்தன்னை இன்று <br/>
      தில்லைநகர்த் திருச்சித்ரகூடந் தன்னுள் <br/>
எத்தனையும் கண்குளிரக் காணப் பெற்ற <br/>
      இருநிலத்தார்க்கு இமையவர் நேர் ஒவ்வார்தாமே             (4)<br/>
 	 	<br/>
745	வலி வணக்கு வரை நெடுந்தோள் விராதைக் கொன்று <br/>
      வண் தமிழ் மா முனி கொடுத்த வரி-வில் வாங்கி <br/>
கலை வணக்கு நோக்கு அரக்கி மூக்கை நீக்கி <br/>
      கரனோடு தூடணன்தன் உயிரை வாங்கி <br/>
சிலை வணக்கி மான் மறிய எய்தான்தன்னைத் <br/>
      தில்லைநகர்த் திருச்சித்ரகூடந் தன்னுள் <br/>
தலை வணக்கிக் கைகூப்பி ஏத்தவல்லார் <br/>
      திரிதலால் தவமுடைத்துத் தரணிதானே             (5)<br/>
 	 	<br/>
746	தனம் மருவு வைதேகி பிரியல் உற்று <br/>
      தளர்வு எய்திச் சடாயுவை வைகுந்தத்து ஏற்றி <br/>
வனம் மருவு கவியரசன் காதல் கொண்டு <br/>
      வாலியைக் கொன்று இலங்கைநகர் அரக்கர்கோமான் <br/>
சினம் அடங்க மாருதியாற் சுடுவித்தானைத் <br/>
      தில்லைநகர்த் திருச்சித்ரகூடந் தன்னுள் <br/>
இனிது அமர்ந்த அம்மானை இராமன்தன்னை <br/>
      ஏத்துவார் இணையடியே ஏத்தினேனே.             (6)<br/>
 	 	<br/>
747	குரை கடலை அடல் அம்பால் மறுக எய்து <br/>
      குலை கட்டி மறுகரையை அதனால் ஏறி <br/>
எரி நெடு வேல் அரக்கரொடும் இலங்கை வேந்தன் <br/>
      இன்னுயிர் கொண்டு அவன்தம்பிக்கு அரசும் ஈந்து <br/>
திருமகளோடு இனிது அமர்ந்த செல்வன்தன்னைத் <br/>
      தில்லைநகர்த் திருச்சித்ரகூடந் தன்னுள் <br/>
அரசு-அமர்ந்தான் அடி சூடும் அரசை அல்லால் <br/>
      அரசு ஆக எண்ணேன் மற்று அரசு தானே             (7)<br/>
 	 	<br/>
748	அம் பொன் நெடு மணிமாட அயோத்தி எய்தி <br/>
      அரசு எய்தி அகத்தியன்வாய்த் தான் முன் கொன்றான் <br/>
தன் பெருந்தொல் கதை கேட்டு மிதிலைச் செல்வி <br/>
      உலகு உய்யத் திரு வயிறு வாய்த்த மக்கள் <br/>
செம் பவளத் திரள்வாய்த் தன் சரிதை கேட்டான் <br/>
      தில்லைநகர்த் திருச்சித்ரகூடந் தன்னுள் <br/>
எம்பெருமான் தன்சரிதை செவியால் கண்ணால் <br/>
      பருகுவோம் இன்னமுதம் மதியோம் ஒன்றே             (8)<br/>
 	 	<br/>
749	செறி தவச் சம்புகன்தன்னைச் சென்று கொன்று <br/>
      செழு மறையோன் உயிர் மீட்டு தவத்தோன் ஈந்த <br/>
நிறை மணிப் பூண் அணியும் கொண்டு இலவணன் தன்னைத் <br/>
      தம்பியால் வான் ஏற்றி முனிவன் வேண்டத் <br/>
திறல் விளங்கும் இலக்குமனைப் பிரிந்தான்தன்னைத் <br/>
      தில்லைநகர்த் திருச்சித்ரகூடந் தன்னுள் <br/>
உறைவானை மறவாத உள்ளந்தன்னை <br/>
      உடையோம் மற்று உறுதுயரம் அடையோம் அன்றே             (9)<br/>
 	 	<br/>
750	அன்று சராசரங்களை வைகுந்தத்து ஏற்றி <br/>
      அடல் அரவப் பகையேறி அசுரர்தம்மை <br/>
வென்று இலங்கு மணி நெடுந்தோள் நான்கும் தோன்ற <br/>
      விண் முழுதும் எதிர்வரத் தன் தாமம் மேவி <br/>
சென்று இனிது வீற்றிருந்த அம்மான்தன்னைத் <br/>
      தில்லைநகர்த் திருச்சித்ரகூடந் தன்னுள் <br/>
என்றும் நின்றான் அவன் இவனென்று ஏத்தி நாளும் <br/>
      இறைஞ்சுமினோ எப்பொழுதும் தொண்டீர் நீரே            (10)<br/>
 	 	<br/>
751	தில்லைநகர்த் திருச்சித்ரகூடந் தன்னுள் <br/>
      திறல் விளங்கு மாருதியோடு அமர்ந்தான் தன்னை <br/>
எல்லை இல் சீர்த் தயரதன்தன் மகனாய்த் தோன்றிற்று <br/>
      அது முதலாத் தன் உலகம் புக்கது ஈறா <br/>
கொல் இயலும் படைத் தானைக் கொற்ற ஒள்வாள் <br/>
      கோழியர்கோன் குடைக் குலசேகரன் சொற் செய்த <br/>
நல் இயல் இன் தமிழ்மாலை பத்தும் வல்லார் <br/>
      நலந் திகழ் நாரணன் அடிக்கீழ் நண்ணுவாரே             (11)	 <br/>
--------<br/>
<br/>
5. திருமழிசைபிரான் அருளிச்செய்த  திருச்சந்த விருத்தம்  (752-871)<br/>
<br/>
752	பூ நிலாய ஐந்துமாய் புனற்கண் நின்ற நான்குமாய் <br/>
தீ நிலாய மூன்றுமாய் சிறந்த கால் இரண்டுமாய் <br/>
மீ நிலாயது ஒன்றும் ஆகி வேறு வேறு தன்மையாய் <br/>
நீ நிலாய வண்ணம் நின்னை யார் நினைக்க வல்லரே?            (1)<br/>
 	 	<br/>
753	ஆறும் ஆறும் ஆறுமாய் ஓர் ஐந்தும் ஐந்தும் ஐந்துமாய் <br/>
ஏறு சீர் இரண்டும் மூன்றும் ஏழும் ஆறும் எட்டுமாய் <br/>
வேறு வேறு ஞானம் ஆகி மெய்யினோடு பொய்யுமாய் <br/>
ஊறொடு ஓசையாய ஐந்தும் ஆய ஆய மாயனே             (2)<br/>
 	 	<br/>
754	ஐந்தும் ஐந்தும் ஐந்தும் ஆகி அல்லவற்று உளாயுமாய் <br/>
ஐந்து மூன்றும் ஒன்றும் ஆகி நின்ற ஆதிதேவனே <br/>
ஐந்தும் ஐந்தும் ஐந்தும் ஆகி அந்தரத்து அணைந்து நின்று <br/>
ஐந்தும் ஐந்தும் ஆய நின்னை யாவர் காண வல்லரே?             (3)<br/>
 	 	<br/>
755	மூன்று முப்பது ஆறினோடு ஓர் ஐந்தும் ஐந்தும் ஐந்துமாய் <br/>
மூன்று மூர்த்தி ஆகி மூன்று மூன்று மூன்று மூன்றுமாய் <br/>
தோன்று சோதி மூன்றுமாய் துளக்கம் இல் விளக்கமாய் <br/>
ஏன்று என் ஆவியுள்புகுந்தது என் கொலோ? எம் ஈசனே             (4)<br/>
 	 	<br/>
756	நின்று இயங்கும் ஒன்று அலா உருக்கள் தோறும் ஆவியாய் <br/>
ஒன்றி உள்கலந்து நின்ற நின்ன தன்மை இன்னது என்று <br/>
என்றும் யார்க்கும் எண் இறந்த ஆதியாய் நின் உந்திவாய் <br/>
அன்று நான்முகற் பயந்த ஆதிதேவன் அல்லையே?             (5)<br/>
 	 	<br/>
757	நாகம் ஏந்து மேரு வெற்பை நாகம் ஏந்து மண்ணினை <br/>
நாகம் ஏந்தும் ஆக மாகம் மாகம் ஏந்து வார்புனல் <br/>
மாகம் ஏந்து மங்குல் தீ ஓர் வாயு ஐந்து அமைந்து காத்து <br/>
ஏகம் ஏந்தி நின்ற நீர்மை நின்கணே இயன்றதே             (6)<br/>
 	 	<br/>
758	ஒன்று இரண்டு மூர்த்தியாய் உறக்கமோடு உணர்ச்சியாய் <br/>
ஒன்று இரண்டு காலம் ஆகி வேலை ஞாலம் ஆயினாய் <br/>
ஒன்று இரண்டு தீயும் ஆகி ஆயன் ஆய மாயனே <br/>
ஒன்று இரண்டு கண்ணினானும் உன்னை ஏத்த வல்லனே?            (7)<br/>
 	 	<br/>
759	ஆதி ஆன வானவர்க்கும் அண்டம் ஆய அப்புறத்து <br/>
ஆதி ஆன வானவர்க்கும் ஆதி ஆன ஆதி நீ <br/>
ஆதி ஆன வான வாணர் அந்த-காலம் நீ உரைத்தி <br/>
ஆதி ஆன காலம் நின்னை யாவர் காண வல்லரே             (8)<br/>
 	 	<br/>
760	தாது உலாவு கொன்றை மாலை துன்னு செஞ்சடைச் சிவன் <br/>
நீதியால் வணங்கு பாத நின்மலா நிலாய சீர் <br/>
வேத வாணர் கீத வேள்வி நீதியான கேள்வியார் <br/>
நீதியால் வணங்குகின்ற நீர்மை நின்கண் நின்றதே             (9)<br/>
 	 	<br/>
761	தன்னுளே திரைத்து எழும் தரங்க வெண் தடங்கடல் <br/>
தன்னுளே திரைத்து எழுந்து அடங்குகின்ற தன்மை போல் <br/>
நின்னுளே பிறந்து இறந்து நிற்பவும் திரிபவும் <br/>
நின்னுளே அடங்குகின்ற நீர்மை நின்கண் நின்றதே             (10)<br/>
 	 	<br/>
762	சொல்லினால் தொடர்ச்சி நீ சொலப்படும் பொருளும் நீ <br/>
சொல்லினால் சொலப்படாது தோன்றுகின்ற சோதி நீ <br/>
சொல்லினால் படைக்க நீ படைக்க வந்து தோன்றினார் <br/>
சொல்லினால் சுருங்க நின் குணங்கள் சொல்ல வல்லரே?            (11)<br/>
 	 	<br/>
763	உலகுதன்னை நீ படைத்தி உள் ஒடுக்கி வைத்தி மீண்டு <br/>
உலகுதன்னுளே பிறத்தி ஓரிடத்தை அல்லையால் <br/>
உலகு நின்னொடு ஒன்றி நிற்க வேறு நிற்றி ஆதலால் <br/>
உலகில் நின்னை உள்ள சூழல் யாவர் உள்ள வல்லரே?            (12)<br/>
 	 	<br/>
764	இன்னை என்று சொல்லல் ஆவது இல்லை யாதும் இட்டிடைப் <br/>
பின்னை கேள்வன் என்பர் உன் பிணக்கு உணர்ந்த பெற்றியோர் <br/>
பின்னை ஆய கோலமோடு பேரும் ஊரும் ஆதியும் <br/>
நின்னை யார் நினைக்க வல்லர் நீர்மையால் நினைக்கிலே?             (13)<br/>
 	 	<br/>
765	தூய்மை யோகம் ஆயினாய் துழாய்-அலங்கல் மாலையாய் <br/>
ஆமை ஆகி ஆழ்கடற் துயின்ற ஆதிதேவ நின் <br/>
நாமதேயம் இன்னது என்ன வல்லம் அல்ல ஆகிலும் <br/>
சாம வேத கீதனாய சக்ரபாணி அல்லையே?             (14)<br/>
 	 	<br/>
766	அங்கம் ஆறும் வேதம் நான்கும் ஆகி நின்று அவற்றுளே <br/>
தங்குகின்ற தன்மையாய் தடங்கடற் பணத்தலை <br/>
செங்கண் நாகணைக் கிடந்த செல்வம் மல்கு சீரினாய் <br/>
சங்க வண்ணம் அன்ன மேனி சார்ங்கபாணி அல்லையே?             (15)<br/>
 	 	<br/>
767	தலைக் கணம் துகள் குழம்பு-சாதி சோதி தோற்றமாய் <br/>
நிலைக் கணங்கள் காண வந்து நிற்றியேலும் நீடு இரும் <br/>
கலைக் கணங்கள் சொற் பொருள் கருத்தினால் நினைக்கொணா <br/>
மலைக் கணங்கள் போல் உணர்த்தும் மாட்சி நின்தன் மாட்சியே            (16)<br/>
 	 	<br/>
768	ஏக மூர்த்தி மூன்று மூர்த்தி நாலு மூர்த்தி நன்மை சேர் <br/>
போக மூர்த்தி புண்ணியத்தின் மூர்த்தி எண் இல் மூர்த்தியாய் <br/>
நாக மூர்த்தி சயனமாய் நலங் கடற் கிடந்து மேல் <br/>
ஆக மூர்த்தி ஆய வண்ணம் என் கொல்? ஆதிதேவனே             (17)<br/>
 	 	<br/>
769	விடத்த வாய் ஒர் ஆயிரம் இராயிரம் கண் வெந்தழல் <br/>
விடுத்து வீழ்வு இலாத போகம் மிக்க சோதி தொக்க சீர் <br/>
தொடுத்து மேல் விதானமாய பௌவ-நீர் அராவணைப் <br/>
படுத்த பாயல் பள்ளிகொள்வது என்கொல் வேலைவண்ணனே            (18)<br/>
 	 	<br/>
770	புள்ளது ஆகி வேதம் நான்கும் ஓதினாய் அது அன்றியும் <br/>
புள்ளின்வாய் பிளந்து புட் கொடிப் பிடித்த பின்னரும் <br/>
புள்ளை ஊர்தி ஆதலால் அது என்கொல் மின் கொள் நேமியாய் <br/>
புள்ளின் மெய்ப் பகைக் கடல் கிடத்தல் காதலித்ததே?             (19)<br/>
 	 	<br/>
771	கூசம் ஒன்றும் இன்றி மாசுணம் படுத்து வேலை-நீர் <br/>
பேச நின்ற தேவர் வந்து பாட முன் கிடந்ததும் <br/>
பாசம் நின்ற நீரில் வாழும் ஆமையான கேசவா <br/>
ஏச அன்று நீ கிடந்தவாறு கூறு தேறவே             (20)<br/>
 	 	<br/>
772	அரங்கனே தரங்க நீர் கலங்க அன்று குன்று சூழ் <br/>
மரங்கள் தேய மாநிலம் குலுங்க மாசுணம் சுலாய் <br/>
நெருங்க நீ கடைந்தபோது நின்ற சூரர் என் செய்தார்? <br/>
குரங்கை ஆள் உகந்த எந்தை கூறு தேற வேறு இதே            (21)<br/>
 	 	<br/>
773	பண்டும் இன்றும் மேலுமாய் ஒர் பாலனாகி ஞாலம் ஏழ் <br/>
உண்டு மண்டி ஆலிலைத் துயின்ற ஆதிதேவனே <br/>
வண்டு கிண்டு தண் துழாய்-அலங்கலாய் கலந்த சீர்ப் <br/>
புண்டரீகப் பாவை சேரும் மார்ப பூமிநாதனே             (22)<br/>
 	 	<br/>
774	வால் நிறத்து ஓர் சீயமாய் வளைந்த வாள்-எயிற்றவன் <br/>
ஊன் நிறத்து உகிர்த்தலம் அழுத்தினாய் உலாய சீர் <br/>
நால்-நிறத்த வேதநாவர் நல்ல யோகினால் வணங்கு <br/>
பால்-நிறக் கடற்கிடந்த பற்பநாபன் அல்லையே?             (23)<br/>
 	 	<br/>
775	கங்கை நீர் பயந்த பாத-பங்கயத்து எம் அண்ணலே <br/>
அங்கை ஆழி சங்கு தண்டு வில்லும் வாளும் ஏந்தினாய் <br/>
சிங்கமாய தேவதேவ தேன் உலாவு மென் மலர்- <br/>
மங்கை மன்னி வாழும் மார்ப ஆழி மேனி மாயனே             (24)<br/>
 	 	<br/>
776	வரத்தினிற் சிரத்தை மிக்க வாள்-எயிற்று மற்றவன் <br/>
உரத்தினிற் கரத்தை வைத்து உகிர்த்தலத்தை ஊன்றினாய் <br/>
இரத்தி நீ-இது என்ன பொய்?-இரந்த மண் வயிற்றுளே <br/>
கரத்தி உன் கருத்தை யாவர் காண வல்லர்? கண்ணனே             (25)<br/>
 	 	<br/>
777	ஆணினோடு பெண்ணும் ஆகி அல்லவோடு நல்லவாய் <br/>
ஊணொடு ஓசை ஊறும் ஆகி ஒன்று அலாத மாயையாய் <br/>
பூணி பேணும் ஆயன் ஆகி பொய்யினோடு மெய்யுமாய் <br/>
காணி பேணும் மாணியாய்க் கரந்து சென்ற கள்வனே             (26)<br/>
 	 	<br/>
778	விண் கடந்த சோதியாய் விளங்கு ஞான மூர்த்தியாய் <br/>
பண் கடந்த தேசம் மேவு பாவநாச நாதனே <br/>
எண் கடந்த யோகினோடு இரந்து சென்று மாணியாய் <br/>
மண் கடந்த வண்ணம் நின்னை யார் மதிக்க வல்லரே?            (27)<br/>
 	 	<br/>
779	படைத்த பார் இடந்து அளந்து அது உண்டு உமிழ்ந்து பௌவ நீர் <br/>
படைத்து அடைத்து அதிற் கிடந்து முன் கடைந்த பெற்றியோய் <br/>
மிடைத்த மாலி மாலிமான் விலங்கு காலன்-ஊர் புகப் <br/>
படைக்கலம் விடுத்த பல் படைத் தடக்கை மாயனே             (28)<br/>
 	 	<br/>
780	பரத்திலும் பரத்தை ஆதி பௌவ நீர் அணைக் கிடந்து <br/>
உரத்திலும் ஒருத்திதன்னை வைத்து உகந்து அது அன்றியும் <br/>
நரத்திலும் பிறத்தி நாத ஞானமூர்த்தி ஆயினாய் <br/>
ஒருத்தரும் நினாது தன்மை இன்னது என்ன வல்லரே?             (29)<br/>
 	 	<br/>
781	வானகமும் மண்ணகமும் வெற்பும் ஏழ் கடல்களும் <br/>
போனகம் செய்து ஆலிலைத் துயின்ற புண்டரீகனே <br/>
தேன் அகஞ்செய் தண் நறும் மலர்த் துழாய் நன் மாலையாய் <br/>
கூன் அகம் புகத் தெறித்த கொற்ற வில்லி அல்லையே?             (30)<br/>
 	 	<br/>
782	காலநேமி காலனே கணக்கு இலாத கீர்த்தியாய் <br/>
ஞாலம் ஏழும் உண்டு பண்டு ஒர் பாலன் ஆய பண்பனே <br/>
வேலை வேவ வில் வளைத்த வெல் சினத்த வீர நின் <br/>
பாலர் ஆய பத்தர் சித்தம் முத்தி செய்யும் மூர்த்தியே             (31)<br/>
 	 	<br/>
783	குரக்கினப் படை கொடு குரை கடலின் மீது போய் <br/>
அரக்கர் அங்கு அரங்க வெஞ்சரம் துரந்த ஆதி நீ <br/>
இரக்க மண் கொடுத்தவற்கு இரக்கம் ஒன்றும் இன்றியே <br/>
பரக்க வைத்து அளந்து கொண்ட பற்பபாதன் அல்லையே?             (32)<br/>
 	 	<br/>
784	மின் நிறத்து எயிற்று அரக்கன் வீழ வெஞ்சரம் துரந்து <br/>
பின்னவற்கு அருள் புரிந்து அரசு-அளித்த பெற்றியோய் <br/>
நன்னிறத்து ஒர் இன்சொல் ஏழை பின்னை கேள்வ மன்னு சீர்ப் <br/>
பொன் நிறத்த வண்ணன் ஆய புண்டரீகன் அல்லையே?             (33)<br/>
 	 	<br/>
785	ஆதி ஆதி ஆதி நீ ஒர் அண்டம் ஆதி ஆதலால் <br/>
சோதியாத சோதி நீ அது உண்மையில் விளங்கினாய் <br/>
வேதம் ஆகி வேள்வி ஆகி விண்ணினோடு மண்ணுமாய் <br/>
ஆதி ஆகி ஆயன் ஆய மாயம் என்ன மாயமே?             (34)<br/>
 	 	<br/>
786	அம்பு உலாவு மீனும் ஆகி ஆமை ஆகி ஆழியார் <br/>
தம்பிரானும் ஆகி மிக்கது அன்பு மிக்கு அது அன்றியும் <br/>
கொம்பு அராவு நுண்மருங்குல் ஆயர்-மாதர் பிள்ளையாய் <br/>
எம்பிரானும் ஆய வண்ணம் என்கொலோ? எம் ஈசனே             (35)<br/>
 	 	<br/>
787	ஆடகத்த பூண்-முலை யசோதை ஆய்ச்சி பிள்ளையாய் <br/>
சாடு உதைத்து ஓர் புள்ளது ஆவி கள்ள தாய பேய்மகள் <br/>
வீட வைத்த வெய்ய கொங்கை ஐய பால் அமுதுசெய்து <br/>
ஆடகக் கை மாதர் வாய்-அமுதம் உண்டது என்கொலோ?             (36)<br/>
 	 	<br/>
788	காய்த்த நீள் விளங்கனி உதிர்த்து எதிர்ந்த பூங் குருந்தம் <br/>
சாய்த்து மா பிளந்த கைத் தலத்த கண்ணன் என்பரால் <br/>
ஆய்ச்சி பாலை உண்டு மண்ணை உண்டு வெண்ணெய் உண்டு பின் <br/>
பேய்ச்சி பாலை உண்டு பண்டு ஓர் ஏனம் ஆய வாமனா             (37)<br/>
 	 	<br/>
789	கடம் கலந்த வன்கரி மருப்பு ஒசித்து ஒர் பொய்கைவாய் <br/>
விடம் கலந்த பாம்பின் மேல் நடம் பயின்ற நாதனே <br/>
குடம் கலந்த கூத்தன் ஆய கொண்டல்வண்ண தண்துழாய் <br/>
வடம் கலந்த மாலை மார்ப காலநேமி காலனே             (38)<br/>
 	 	<br/>
790	வெற்பு எடுத்து வேலை-நீர் கலக்கினாய் அது அன்றியும் <br/>
வெற்பு எடுத்து வேலை-நீர் வரம்பு கட்டி வேலை சூழ் <br/>
வெற்பு எடுத்த இஞ்சி சூழ் இலங்கை கட்டழித்த நீ <br/>
வெற்பு எடுத்து மாரி காத்த மேகவண்ணன் அல்லையே?            (39)<br/>
 	 	<br/>
791	ஆனை காத்து ஒர் ஆனை கொன்று அது அன்றி ஆயர்-பிள்ளையாய் <br/>
ஆனை மேய்த்தி ஆனெய் உண்டி அன்று குன்றம் ஒன்றினால் <br/>
ஆனை காத்து மை-அரிக் கண் மாதரார் திறத்து முன் <br/>
ஆனை அன்று சென்று அடர்த்த மாயம் என்ன மாயமே             (40)<br/>
 	 	<br/>
792	ஆயன் ஆகி ஆயர்-மங்கை வேய தோள் விரும்பினாய் <br/>
ஆய நின்னை யாவர் வல்லர் அம்பரத்தொடு இம்பராய்? <br/>
மாய மாய மாயை கொல்? அது அன்றி நீ வகுத்தலும் <br/>
மாய மாயம் ஆக்கினாய் உன் மாயம் முற்றும் மாயமே             (41)<br/>
 	 	<br/>
793	வேறு இசைந்த செக்கர் மேனி நீறு அணிந்த புன்சடைக் <br/>
கீறு திங்கள் வைத்தவன் கை வைத்த வன்கபால் மிசை <br/>
ஊறு செங் குருதியால் நிறைத்த காரணந்தனை <br/>
ஏறு சென்று அடர்த்த ஈச பேசு கூசம் இன்றியே             (42)<br/>
 	 	<br/>
794	வெஞ்சினத்த வேழ வெண் மருப்பு ஒசித்து உருத்த மா <br/>
கஞ்சனைக் கடிந்து மண் அளந்துகொண்ட காலனே <br/>
வஞ்சனத்து வந்த பேய்ச்சி ஆவி பாலுள் வாங்கினாய் <br/>
அஞ்சனத்த வண்ணன் ஆய ஆதிதேவன் அல்லையே?             (43)<br/>
 	 	<br/>
795	பாலின் நீர்மை செம்பொன் நீர்மை பாசியின் பசும் புறம் <br/>
போலும் நீர்மை பொற்பு உடைத் தடத்து வண்டு விண்டு உலாம் <br/>
நீல நீர்மை என்று இவை நிறைந்த காலம் நான்குமாய் <br/>
மாலின் நீர்மை வையகம் மறைத்தது என்ன நீர்மையே?             (44)<br/>
 	 	<br/>
796	மண்ணுளாய் கொல்? விண்ணுளாய் கொல்? மண்ணுளே மயங்கி நின்று <br/>
எண்ணும் எண் அகப்படாய் கொல்? என்ன மாயை நின் தமர் <br/>
கண்ணுளாய் கொல்? சேயை கொல்? அனந்தன்மேல் கிடந்த எம் <br/>
புண்ணியா புனந்துழாய்-அலங்கல் அம் புனிதனே             (45)<br/>
 	 	<br/>
797	தோடு பெற்ற தண் துழாய்-அலங்கல் ஆடு சென்னியாய் <br/>
கோடு பற்றி ஆழி ஏந்தி அஞ்சிறைப் புள் ஊர்தியால் <br/>
நாடு பெற்ற நன்மை நண்ணம் இல்லையேனும் நாயினேன் <br/>
வீடு பெற்று இறப்பொடும் பிறப்பு அறுக்குமோ சொலே             (46)<br/>
 	 	<br/>
798	காரொடு ஒத்த மேனி நங்கள் கண்ண விண்ணின் நாதனே <br/>
நீர் இடத்து அராவணைக் கிடத்தி என்பர் அன்றியும் <br/>
ஓர் இடத்தை அல்லை எல்லை இல்லை என்பர் ஆதலால் <br/>
சேர்வு-இடத்தை நாயினேன் தெரிந்து இறைஞ்சுமா சொலே            (47)<br/>
 	 	<br/>
799	குன்றில் நின்று வான் இருந்து நீள் கடற் கிடந்து மண் <br/>
ஒன்று சென்று அது ஒன்றை உண்டு அது ஒன்று இடந்து பன்றியாய் <br/>
நன்று சென்ற நாளவற்றுள் நல் உயிர் படைத்து அவர்க்கு <br/>
அன்று தேவு அமைத்து அளித்த ஆதிதேவன் அல்லையே?             (48)<br/>
 	 	<br/>
800	கொண்டை கொண்ட கோதை மீது தேன் உலாவு கூனி கூன் <br/>
உண்டை கொண்டு அரங்க ஓட்டி உள் மகிழ்ந்த நாதன் ஊர் <br/>
நண்டை உண்டு நாரை பேர வாளை பாய நீலமே <br/>
அண்டை கொண்டு கெண்டை மேயும் அந் தண் நீர் அரங்கமே            (49)<br/>
 	 	<br/>
801	வெண் திரைக் கருங் கடல் சிவந்து வேவ முன் ஒர் நாள் <br/>
திண் திறற் சிலைக்கை வாளி விட்ட வீரர் சேரும் ஊர் <br/>
எண் திசைக் கணங்களும் இறைஞ்சி ஆடு தீர்த்த நீர் <br/>
வண்டு இரைத்த சோலை வேலி மன்னு சீர் அரங்கமே             (50)<br/>
 	 	<br/>
802	சரங்களைத் துரந்து வில் வளைத்து இலங்கை மன்னவன் <br/>
சிரங்கள் பத்து அறுத்து உதிர்த்த செல்வர் மன்னு பொன்-இடம் <br/>
பரந்து பொன் நிரந்து நுந்தி வந்து அலைக்கும் வார் புனல் <br/>
அரங்கம் என்பர் நான்முகத்து அயன் பணிந்த கோயிலே             (51)<br/>
 	 	<br/>
803	பொற்றை உற்ற முற்றல் யானை போர் எதிர்ந்து வந்ததைப் <br/>
பற்றி உற்று மற்று அதன் மருப்பு ஒசித்த பாகன் ஊர் <br/>
சிற்றெயிற்று முற்றல் மூங்கில் மூன்று தண்டர் ஒன்றினர் <br/>
அற்ற பற்றர் சுற்றி வாழும் அந்தண் நீர் அரங்கமே             (52)<br/>
 	 	<br/>
804	மோடியோடு இலச்சையாய சாபம் எய்தி முக்கணான் <br/>
கூடு சேனை மக்களோடு கொண்டு மண்டி வெஞ்சமத்து <br/>
ஓட வாணன் ஆயிரம் கரங் கழித்த ஆதி மால் <br/>
பீடு கோயில் கூடு நீர் அரங்கம் என்ற பேரதே             (53)<br/>
 	 	<br/>
805	இலைத் தலைச் சரம் துரந்து இலங்கை கட்டழித்தவன் <br/>
மலைத் தலைப் பிறந்து இழிந்து வந்து நுந்து சந்தனம் <br/>
குலைத்து அலைத்து இறுத்து எறிந்த குங்குமக் குழம்பினோடு <br/>
அலைத்து ஒழுகு காவிரி அரங்கம் மேய அண்ணலே             (54)<br/>
 	 	<br/>
806	மன்னு மா மலர்க் கிழத்தி வைய மங்கை மைந்தனாய் <br/>
பின்னும் ஆயர் பின்னை தோள் மணம் புணர்ந்து அது அன்றியும் <br/>
உன்ன பாதம் என்ன சிந்தை மன்ன வைத்து நல்கினாய் <br/>
பொன்னி சூழ் அரங்கம் மேய புண்டரீகன் அல்லையே?             (55)<br/>
 	 	<br/>
807	இலங்கை மன்னன் ஐந்தொடு ஐந்து பைந்தலை நிலத்து உக <br/>
கலங்க அன்று சென்று கொன்று வென்றி கொண்ட வீரனே <br/>
விலங்கு நூலர் வேத நாவர் நீதியான கேள்வியார் <br/>
வலங் கொளக் குடந்தையுள் கிடந்த மாலும் அல்லையே?             (56)<br/>
 	 	<br/>
808	சங்கு தங்கு முன் கை நங்கை கொங்கை தங்கல் உற்றவன் <br/>
அங்கம் மங்க அன்று சென்று அடர்த்து எறிந்த ஆழியான் <br/>
கொங்கு தங்கு வார் குழல் மடந்தைமார் குடைந்த நீர் <br/>
பொங்கு தண் குடந்தையுள் கிடந்த புண்டரீகனே             (57)<br/>
 	 	<br/>
809	மரம் கெட நடந்து அடர்த்து மத்த யானை மத்தகத்து <br/>
உரம் கெடப் புடைத்து ஒர் கொம்பு ஒசித்து உகந்த உத்தமா <br/>
துரங்கம் வாய் பிளந்து மண் அளந்த பாத வேதியர் <br/>
வரம் கொளக் குடந்தையுள் கிடந்த மாலும் அல்லையே?             (58)<br/>
 	 	<br/>
810	சாலி வேலி தண் வயல் தடங்கிடங்கு பூம்பொழில் <br/>
கோல மாடம் நீடு தண் குடந்தை மேய கோவலா <br/>
காலநேமி வக்கரன் கரன் முரன் சிரம் அவை <br/>
காலனோடு கூட விற்குனித்த வில்-கை வீரனே             (59)<br/>
 	 	<br/>
811	செழுங் கொழும் பெரும்பனி பொழிந்திட உயர்ந்த வேய் <br/>
விழுந்து உலர்ந்து எழுந்து விண் புடைக்கும் வேங்கடத்துள் நின்று <br/>
எழுந்திருந்து தேன் பொருந்து பூம்பொழில் தழைக் கொழும் <br/>
செழுந் தடங் குடந்தையுள் கிடந்த மாலும் அல்லையே?             (60)<br/>
 	 	<br/>
812	நடந்த கால்கள் நொந்தவோ? நடுங்க ஞாலம் ஏனமாய் <br/>
இடந்த மெய் குலுங்கவோ? இலங்கு மால் வரைச் சுரம் <br/>
கடந்த கால் பரந்த காவிரிக் கரைக் குடந்தையுள் <br/>
கிடந்தவாறு எழுந்திருந்து பேசு வாழி கேசனே             (61)<br/>
 	 	<br/>
813	கரண்டம் ஆடு பொய்கையுள் கரும் பனைப் பெரும் பழம் <br/>
புரண்டு வீழ வாளை பாய் குறுங்கொடி நெடுந்தகாய் <br/>
திரண்ட தோள்-இரணியன் சினங் கொள் ஆகம் ஒன்றையும் <br/>
இரண்டு கூறு செய்து உகந்த சிங்கம் என்பது உன்னையே             (62)<br/>
 	 	<br/>
814	நன்று இருந்து யோக நீதி நண்ணுவார்கள் சிந்தையுள் <br/>
சென்று இருந்து தீவினைகள் தீர்த்த தேவதேவனே <br/>
குன்று இருந்த மாடம் நீடு பாடகத்தும் ஊரகத்தும் <br/>
நின்று இருந்து வெஃகணைக் கிடந்தது என்ன நீர்மையே?            (63)<br/>
 	 	<br/>
815	நின்றது எந்தை ஊரகத்து இருந்தது எந்தை பாடகத்து <br/>
அன்று வெஃகணைக் கிடந்தது என் இலாத முன்னெலாம் <br/>
அன்று நான் பிறந்திலேன் பிறந்த பின் மறந்திலேன் <br/>
நின்றதும் இருந்ததும் கிடந்ததும் என் நெஞ்சுளே             (64)<br/>
 	 	<br/>
816	நிற்பதும் ஒர் வெற்பகத்து இருப்பும் விண் கிடப்பதும் <br/>
நற்பெருந் திரைக் கடலுள் நான் இலாத முன்னெலாம் <br/>
அற்புதன் அனந்த-சயனன் ஆதிபூதன் மாதவன் <br/>
நிற்பதும் இருப்பதும் கிடப்பதும் என் நெஞ்சுளே             (65)<br/>
 	 	<br/>
817	இன்று சாதல் நின்று சாதல் அன்றி யாரும் வையகத்து <br/>
ஒன்றி நின்று வாழ்தல் இன்மை கண்டும் நீசர் என்கொலோ <br/>
அன்று பார் அளந்த பாத-போதை உன்னி வானின்மேல் <br/>
சென்று சென்று தேவராய் இருக்கிலாத வண்ணமே?             (66)<br/>
 	 	<br/>
818	சண்ட மண்டலத்தின் ஊடு சென்று வீடு பெற்று மேல் <br/>
கண்டு வீடு இலாத காதல்-இன்பம் நாளும் எய்துவீர் <br/>
புண்டரீக-பாத புண்ய-கீர்த்தி நும் செவி மடுத்து <br/>
உண்டு நும் உறுவினைத் துயருள் நீங்கி உய்ம்மினோ             (67)<br/>
 	 	<br/>
819	முத்திறத்து வாணியத்து இரண்டில் ஒன்றும் நீசர்கள் <br/>
மத்தராய் மயங்குகின்றது இட்டு அதில் இறந்து போந்து <br/>
எத்திறத்தும் உய்வது ஓர் உபாயம் இல்லை உய்குறில் <br/>
தொத்து இறுத்த தண் துழாய் நன் மாலை வாழ்த்தி வாழ்மினோ            (68)<br/>
 	 	<br/>
820	காணிலும் உருப் பொலார் செவிக்கு இனாத கீர்த்தியார் <br/>
பேணிலும் வரந்தர மிடுக்கு இலாத தேவரை <br/>
ஆணம் என்று அடைந்து வாழும் ஆதர்காள் எம் ஆதிபாற் <br/>
பேணி நும் பிறப்பு எனும் பிணக்கு அறுக்ககிற்றிரே             (69)<br/>
 	 	<br/>
821	குந்தமோடு சூலம் வேல்கள் தோமரங்கள் தண்டு வாள் <br/>
பந்தமான தேவர்கள் பரந்து வானகம் உற <br/>
வந்த வாணன் ஈரைஞ்ஞூறு தோள்களைத் துணித்த நாள் <br/>
அந்த அந்த ஆகுலம் அமரரே அறிவரே             (70)<br/>
 	 	<br/>
822	வண்டு உலாவு கோதை மாதர் காரணத்தினால் வெகுண்டு <br/>
இண்ட வாணன் ஈரைஞ்ஞூறு தோள்களைத் துணித்த நாள் <br/>
முண்டன் நீறன் மக்கள் வெப்பு மோடி அங்கி ஓடிடக் <br/>
கண்டு நாணி வாணனுக்கு இரங்கினான் எம் மாயனே             (71)<br/>
 	 	<br/>
823	போதில் மங்கை பூதலக் கிழத்தி தேவி அன்றியும் <br/>
போது தங்கு நான்முகன் மகன் அவன் மகன் சொலில் <br/>
மாது தங்கு கூறன் ஏறது ஊர்தி என்று வேத நூல் <br/>
ஓதுகின்றது உண்மை அல்லது இல்லை மற்று உரைக்கிலே            (72)<br/>
 	 	<br/>
824	மரம் பொதச் சரம் துரந்து வாலி வீழ முன் ஒர் நாள் <br/>
உரம் பொதச் சரம் துரந்த உம்பர்-ஆளி எம்பிரான் <br/>
வரம் குறிப்பில் வைத்தவர்க்கு அலாது வானம் ஆளிலும் <br/>
நிரம்பு நீடு போகம் எத்திறத்தும் யார்க்கும் இல்லையே             (73)<br/>
 	 	<br/>
825	அறிந்து அறிந்து வாமனன் அடியிணை வணங்கினால் <br/>
செறிந்து எழுந்த ஞானமோடு செல்வமும் சிறந்திடும் <br/>
மறிந்து எழுந்த தெண் திரையுள் மன்னு மாலை வாழ்த்தினால் <br/>
பறிந்து எழுந்து தீவினைகள் பற்று அறுதல் பான்மையே             (74)<br/>
 	 	<br/>
826	ஒன்றி நின்று நற்றவம் செய்து ஊழி ஊழிதோறு எலாம் <br/>
நின்று நின்று அவன் குணங்கள் உள்ளி உள்ளம் தூயராய்ச் <br/>
சென்று சென்று தேவதேவர் உம்பர் உம்பர் உம்பராய் <br/>
அன்றி எங்கள் செங்கண் மாலை யாவர் காண வல்லரே?             (75)<br/>
 	 	<br/>
827	புன் புல வழி அடைத்து அரக்கு-இலச்சினை செய்து <br/>
நன் புல வழி திறந்து ஞான நற் சுடர்கொளீஇ <br/>
என்பு இல் எள்கி நெஞ்சு உருகி உள் கனிந்து எழுந்தது ஓர் <br/>
அன்பில் அன்றி ஆழியானை யாவர் காண வல்லரே?             (76)<br/>
 	 	<br/>
828	எட்டும் எட்டும் எட்டுமாய் ஒர் ஏழும் ஏழும் ஏழுமாய் <br/>
எட்டும் மூன்றும் ஒன்றும் ஆகி நின்ற ஆதிதேவனை <br/>
எட்டின் ஆய பேதமோடு இறைஞ்சி நின்று அவன் பெயர் <br/>
எட்டு எழுத்தும் ஓதுவார்கள் வல்லர் வானம் ஆளவே             (77)<br/>
 	 	<br/>
829	சோர்வு இலாத காதலால் தொடக்கு அறா மனத்தராய் <br/>
நீர் அராவணைக் கிடந்த நின்மலன் நலங் கழல் <br/>
ஆர்வமோடு இறைஞ்சி நின்று அவன் பேர் எட்டு எழுத்துமே <br/>
வாரம் ஆக ஓதுவார்கள் வல்லர் வானம் ஆளவே             (78)<br/>
 	 	<br/>
830	பத்தினோடு பத்துமாய் ஒர் ஏழினோடு ஒர் ஒன்பதாய் <br/>
பத்து-நால் திசைக்கண் நின்ற நாடு பெற்ற நன்மையாய் <br/>
பத்தின் ஆய தோற்றமோடு ஒர் ஆற்றல் மிக்க ஆதிபால் <br/>
பத்தராம் அவர்க்கு அலாது முத்தி முற்றல் ஆகுமே?             (79)<br/>
 	 	<br/>
831	வாசி ஆகி நேசம் இன்றி வந்து எதிர்ந்த தேனுகன் <br/>
நாசம் ஆகி நாள் உலப்ப நன்மை சேர் பனங்கனிக்கு <br/>
வீசி மேல் நிமிர்ந்த தோளின் இல்லை ஆக்கினாய் கழற்கு <br/>
ஆசை ஆம் அவர்க்கு அலால் அமரர் ஆகல் ஆகுமே?             (80)<br/>
 	 	<br/>
832	கடைந்த பாற்கடற் கிடந்து காலநேமியைக் கடிந்து <br/>
உடைந்த வாலி தன் தனக்கு உதவ வந்து இராமனாய் <br/>
மிடைந்த ஏழ் மரங்களும் அடங்க எய்து வேங்கடம் <br/>
அடைந்த மால பாதமே அடைந்து நாளும் உய்ம்மினோ             (81)<br/>
 	 	<br/>
833	எத்திறத்தும் ஒத்து நின்று உயர்ந்து உயர்ந்த பெற்றியோய் <br/>
முத்திறத்து மூரி நீர் அராவணைத் துயின்ற நின் <br/>
பத்து உறுத்த சிந்தையோடு நின்று பாசம் விட்டவர்க்கு <br/>
எத்திறத்தும் இன்பம் இங்கும் அங்கும் எங்கும் ஆகுமே             (82)<br/>
 	 	<br/>
834	மட்டு உலாவு தண் துழாய்-அலங்கலாய் பொலன் கழல் <br/>
விட்டு வீழ்வு இலாத போகம் விண்ணில் நண்ணி ஏறினும் <br/>
எட்டினோடு இரண்டு எனும் கயிற்றினால் மனந்தனைக் <br/>
கட்டி வீடு இலாது வைத்த காதல் இன்பம் ஆகுமே             (83)<br/>
 	 	<br/>
835	பின் பிறக்க வைத்தனன் கொல்? அன்றி நின்று தன் கழற்கு <br/>
அன்பு உறைக்க வைத்த நாள் அறிந்தனன் கொல் ஆழியான்? <br/>
தன் திறத்து ஒர் அன்பிலா அறிவு இலாத நாயினேன் <br/>
என் திறத்தில் என்கொல் எம்பிரான் குறிப்பில் வைத்ததே?             (84)<br/>
 	 	<br/>
836	நச்சு-அரா அணைக்கிடந்த நாத பாத-போதினில் <br/>
வைத்த சிந்தை வாங்குவித்து நீங்குவிக்க நீ இனம் <br/>
மெய்த்தன் வல்லை ஆதலால் அறிந்தனன் நின் மாயமே <br/>
உய்த்து நின் மயக்கினில் மயக்கல் என்னை மாயனே             (85)<br/>
 	 	<br/>
837	சாடு சாடு பாதனே சலம் கலந்த பொய்கைவாய் <br/>
ஆடு அராவின் வன்பிடர் நடம் பயின்ற நாதனே <br/>
கோடு நீடு கைய செய்ய பாதம் நாளும் உள்ளினால் <br/>
வீடனாக மெய் செயாத வண்ணம் என்கொல்? கண்ணனே            (86)<br/>
 	 	<br/>
838	நெற்றி பெற்ற கண்ணன் விண்ணின் நாதனோடு போதின்மேல் <br/>
நற்றவத்து நாதனோடு மற்றும் உள்ள வானவர் <br/>
கற்ற பெற்றியால் வணங்கு பாத நாத வேத நின் <br/>
பற்று அலால் ஒர் பற்று மற்றது உற்றிலேன் உரைக்கிலே             (87)<br/>
 	 	<br/>
839	வெள்ளை வேலை வெற்பு நாட்டி வெள் எயிற்று அராவு அளாய் <br/>
அள்ளலாக் கடைந்த அன்று அருவரைக்கு ஓர் ஆமையாய் <br/>
உள்ள நோய்கள் தீர் மருந்து வானவர்க்கு அளித்த எம் <br/>
வள்ளலாரை அன்றி மற்று ஒர் தெய்வம் நான் மதிப்பனே?             (88)<br/>
 	 	<br/>
840	பார் மிகுத்த பாரம் முன் ஒழிச்சுவான் அருச்சுனன் <br/>
தேர் மிகுத்து மாயம் ஆக்கி நின்று கொன்று வென்றிசேர் <br/>
மாரதர்க்கு வான் கொடுத்து வையம் ஐவர் பாலதாம் <br/>
சீர் மிகுத்த நின் அலால் ஒர் தெய்வம் நான் மதிப்பனே?             (89)<br/>
 	 	<br/>
841	குலங்களாய ஈரிரண்டில் ஒன்றிலும் பிறந்திலேன் <br/>
நலங்களாய நற்கலைகள் நாலிலும் நவின்றிலேன் <br/>
புலன்கள் ஐந்தும் வென்றிலேன் பொறியிலேன் புனித நின் <br/>
இலங்கு பாதம் அன்றி மற்று ஒர் பற்று இலேன் எம் ஈசனே            (90)<br/>
 	 	<br/>
842	பண் உலாவு மென் மொழிப் படைத் தடங்கணாள் பொருட்டு <br/>
எண் இலா அரக்கரை நெருப்பினால் நெருக்கினாய் <br/>
கண் அலால் ஒர் கண் இலேன் கலந்த சுற்றம் மற்று இலேன் <br/>
எண் இலாத மாய நின்னை என்னுள் நீக்கல் என்றுமே             (91)<br/>
 	 	<br/>
843	விடைக் குலங்கள் ஏழ் அடர்த்து வென்றி வேற்-கண் மாதரார் <br/>
கடிக் கலந்த தோள் புணர்ந்த காலி ஆய வேலை-நீர் <br/>
படைத்து அடைத்து அதில் கிடந்து முன் கடைந்த நின்தனக்கு <br/>
அடைக்கலம் புகுந்த என்னை அஞ்சல் என்ன வேண்டுமே             (92)<br/>
 	 	<br/>
844	சுரும்பு அரங்கு தண் துழாய் துதைந்து அலர்ந்த பாதமே <br/>
விரும்பி நின்று இறைஞ்சுவேற்கு இரங்கு அரங்கவாணனே <br/>
கரும்பு இருந்த கட்டியே கடல் கிடந்த கண்ணனே <br/>
இரும்பு அரங்க வெஞ்சரம் துரந்த வில் இராமனே             (93)<br/>
 	 	<br/>
845	ஊனில் மேய ஆவி நீ உறக்கமோடு உணர்ச்சி நீ <br/>
ஆனில் மேய ஐந்தும் நீ அவற்றுள் நின்ற தூய்மை நீ <br/>
வானினோடு மண்ணும் நீ வளங் கடற் பயனும் நீ <br/>
யானும் நீ அது அன்றி எம்பிரானும் நீ இராமனே             (94)<br/>
 	 	<br/>
846	அடக்கு அரும் புலன்கள் ஐந்து அடக்கி ஆசையாம் அவை <br/>
தொடக்கு அறுத்து வந்து நின் தொழிற்கண் நின்ற என்னை நீ <br/>
விடக் கருதி மெய்செயாது மிக்கு ஒர் ஆசை ஆக்கிலும் <br/>
கடற் கிடந்த நின் அலால் ஒர் கண்ணிலேன் எம் அண்ணலே            (95)<br/>
 	 	<br/>
847	வரம்பு இலாத மாய மாய வையம் ஏழும் மெய்ம்மையே <br/>
வரம்பு இல் ஊழி ஏத்திலும் வரம்பு இலாத கீர்த்தியாய் <br/>
வரம்பு இலாத பல் பிறப்பு அறுத்து வந்து நின்கழல் <br/>
பொந்துமா திருந்த நீ வரம்செய் புண்டரீகனே             (96)<br/>
 	 	<br/>
848	வெய்ய ஆழி சங்கு தண்டு வில்லும் வாளும் ஏந்து சீர்க் <br/>
கைய செய்ய போதில் மாது சேரும் மார்ப நாதனே <br/>
ஐயில் ஆய ஆக்கை-நோய் அறுத்து வந்து நின் அடைந்து <br/>
உய்வது ஓர் உபாயம் நீ எனக்கு நல்க வேண்டுமே             (97)<br/>
 	 	<br/>
849	மறம் துறந்து வஞ்சம் மாற்றி ஐம்புலன்கள் ஆசையும் <br/>
துறந்து நின்கண் ஆசையே தொடர்ந்துநின்ற நாயினேன் <br/>
பிறந்து இறந்து பேர் இடர்ச் சுழிக்கணின்று நீங்குமா <br/>
மறந்திடாது மற்று எனக்கு மாய நல்க வேண்டுமே             (98)<br/>
 	 	<br/>
850	காட்டி நான் செய் வல்வினைப் பயன்தனால் மனந்தனை <br/>
நாட்டி வைத்து நல்ல-அல்ல செய்ய எண்ணினார் எனக் <br/>
கேட்டது அன்றி என்னது ஆவி பின்னை கேள்வ நின்னொடும் <br/>
பூட்டி வைத்த என்னை நின்னுள் நீக்கல் பூவை வண்ணனே             (99)<br/>
 	 	<br/>
851	பிறப்பினோடு பேர் இடர்ச் சுழிக்கண் நின்றும் நீங்கும் அஃது <br/>
இறப்ப வைத்த ஞான நீசரைக் கரைக்கொடு ஏற்றுமா <br/>
பெறற்கு அரிய நின்ன பாத-பத்தி ஆன பாசனம் <br/>
பெறற்கு அரிய மாயனே எனக்கு நல்க வேண்டுமே             (100)<br/>
 	 	<br/>
852	இரந்து உரைப்பது உண்டு வாழி ஏம நீர் நிறத்து அமா <br/>
வரம் தரும் திருக்குறிப்பில் வைத்தது ஆகில் மன்னு சீர் <br/>
பரந்த சிந்தை ஒன்றிநின்று நின்ன பாத-பங்கயம் <br/>
நிரந்தரம் நினைப்பதாக நீ நினைக்க வேண்டுமே             (101)<br/>
 	 	<br/>
853	விள்வு இலாத காதலால் விளங்கு பாத-போதில் வைத்து <br/>
உள்ளுவேனது ஊன நோய் ஒழிக்குமா தெழிக்கு நீர்ப் <br/>
பள்ளி மாய பன்றி ஆய வென்றி வீர குன்றினால் <br/>
துள்ளுநீர் வரம்பு செய்த தோன்றல் ஒன்று சொல்லிடே            (102)<br/>
 	 	<br/>
854	திருக் கலந்து சேரும் மார்ப தேவதேவ தேவனே <br/>
இருக் கலந்த வேத நீதி ஆகி நின்ற நின்மலா <br/>
கருக் கலந்த காளமேக மேனி ஆய நின் பெயர் <br/>
உருக் கலந்து ஒழிவிலாது உரைக்குமாறு உரைசெயே            (103)<br/>
 	 	<br/>
855	கடுங் கவந்தன் வக்கரன் கரன் முரன் சிரம் அவை <br/>
இடந்து கூறு செய்த பல் படைத் தடக்கை மாயனே <br/>
கிடந்து இருந்து நின்று இயங்கு போதும் நின்ன பொற்கழல் <br/>
தொடர்ந்து மீள்வு இலாதது ஒர் தொடர்ச்சி நல்க வேண்டுமே            (104)<br/>
 	 	<br/>
856	மண்ணை உண்டு உமிழ்ந்து பின் இரந்து கொண்டு அளந்து மண் <br/>
கண்ணுள் அல்லது இல்லை என்று வென்ற காலம் ஆயினாய் <br/>
பண்ணை வென்ற இன்சொல் மங்கை கொங்கை தங்கு பங்கயக் <br/>
கண்ண நின்ன வண்ணம் அல்லது இல்லை எண்ணும் வண்ணமே             (105)<br/>
 	 	<br/>
857	கறுத்து எதிர்ந்த காலநேமி காலனோடு கூட அன்று <br/>
அறுத்த ஆழி சங்கு தண்டு வில்லும் வாளும் ஏந்தினாய் <br/>
தொறுக் கலந்த ஊனம் அஃது ஒழிக்க அன்று குன்றம் முன் <br/>
பொறுத்த நின் புகழ்க்கு அலால் ஒர் நேசம் இல்லை நெஞ்சமே            (106)<br/>
 	 	<br/>
858	காய் சினத்த காசி மன்னன் வக்கரன் பவுண்டிரன் <br/>
மாசினத்த மாலி மான் சுமாலி கேசி தேனுகன் <br/>
நாசம் உற்று வீழ நாள் கவர்ந்த நின் கழற்கு அலால் <br/>
நேச பாசம் எத் திறத்தும் வைத்திடேன் எம் ஈசனே             (107)<br/>
 	 	<br/>
859	கேடு இல் சீர் வரத்தினாய்க் கெடும் வரத்து அயன் அரன் <br/>
நாடினோடு நாட்டம்-ஆயிரத்தன் நாடு நண்ணினும் <br/>
வீடது ஆன போகம் எய்தி வீற்றிருந்த போதிலும் <br/>
கூடும் ஆசை அல்லது ஒன்று கொள்வனோ குறிப்பிலே?            (108)<br/>
 	 	<br/>
860	சுருக்குவாரை இன்றியே சுருங்கினாய் சுருங்கியும் <br/>
பெருக்குவாரை இன்றியே பெருக்க மெய்து பெற்றியோய் <br/>
செருக்குவார்கள் தீக்குணங்கள் தீர்த்த தேவதேவன் என்று <br/>
இருக்கு வாய் முனிக் கணங்கள் ஏத்த யானும் ஏத்தினேன்            (109)<br/>
 	 	<br/>
861	தூயனாயும் அன்றியும் சுரும்பு உலாவு தண் துழாய் <br/>
மாய நின்னை நாயினேன் வணங்கி வாழ்த்தும் ஈதெலாம் <br/>
நீயும் நின் குறிப்பினிற் பொறுத்து நல்கு வேலை-நீர்ப் <br/>
பாயலோடு பத்தர் சித்தம் மேய வேலை வண்ணனே             (110)<br/>
 	 	<br/>
862	வைது நின்னை வல்லவா பழித்தவர்க்கும் மாறில் போர் <br/>
செய்து நின்ன செற்றத் தீயில் வெந்தவர்க்கும் வந்து உனை <br/>
எய்தல் ஆகும் என்பர் ஆதலால் எம் மாய நாயினேன் <br/>
செய்த குற்றம் நற்றமாகவே கொள் ஞால-நாதனே             (111)<br/>
 	 	<br/>
863	வாள்கள் ஆகி நாள்கள் செல்ல நோய்மை குன்றி மூப்பு எய்தி <br/>
மாளும் நாள் அது ஆதலால் வணங்கி வாழ்த்து என் நெஞ்சமே <br/>
ஆளது ஆகும் நன்மை என்று நன்குணர்ந்து அது அன்றியும் <br/>
மீள்வு இலாத போகம் நல்க வேண்டும் மால பாதமே             (112)<br/>
 	 	<br/>
864	சலம் கலந்த செஞ்சடைக் கறுத்த கண்டன் வெண்தலைப் <br/>
புலன் கலங்க உண்ட பாதகத்தன் வன் துயர் கெட <br/>
அலங்கல் மார்வில் வாச நீர் கொடுத்தவன் அடுத்த சீர் <br/>
நலங்கொள் மாலை நண்ணும் வண்ணம் எண்ணு வாழி நெஞ்சமே             (113)<br/>
 	 	<br/>
865	ஈனமாய எட்டும் நீக்கி ஏதம் இன்றி மீதுபோய் <br/>
வானம் ஆள வல்லையேல் வணங்கி வாழ்த்து என் நெஞ்சமே <br/>
ஞானம் ஆகி ஞாயிறு ஆகி ஞால முற்றும் ஓர் எயிற்று <br/>
ஏனமாய் இடந்த மூர்த்தி எந்தை பாதம் எண்ணியே             (114)<br/>
 	 	<br/>
866	அத்தன் ஆகி அன்னை ஆகி ஆளும் எம் பிரானுமாய் <br/>
ஒத்து ஒவ்வாத பல் பிறப்பு ஒழித்து நம்மை ஆட்கொள்வான் <br/>
முத்தனார் முகுந்தனார் புகுந்து நம்முள் மேவினர் <br/>
எத்தினால் இடர்க்கடற் கிடத்தி ஏழை நெஞ்சமே?             (115)<br/>
 	 	<br/>
867	மாறு செய்த வாள்-அரக்கன் நாள் உலப்ப அன்று இலங்கை <br/>
நீறு செய்து சென்று கொன்று வென்றி கொண்ட வீரனார் <br/>
வேறு செய்து தம்முள் என்னை வைத்திடாமையால் நமன் <br/>
கூறுசெய்து கொண்டு இறந்த குற்றம் எண்ண வல்லனே?             (116)<br/>
 	 	<br/>
868	அச்சம் நோயொடு அல்லல் பல் பிறப்பு அவாய மூப்பு இவை <br/>
வைத்த சிந்தை வைத்த ஆக்கை மாற்றி வானில் ஏற்றுவான் <br/>
அச்சுதன் அனந்த கீர்த்தி ஆதி அந்தம் இல்லவன் <br/>
நச்சு நாகனைக் கிடந்த நாதன் வேத கீதனே             (117)<br/>
 	 	<br/>
869	சொல்லினும் தொழிற்கணும் தொடக்கு அறாத அன்பினும் <br/>
அல்லும் நன் பகலினோடும் ஆன மாலை காலையும் <br/>
அல்லி நாள்-மலர்க் கிழத்தி நாத பாத-போதினைப் <br/>
புல்லி உள்ளம் விள்வு இலாது பூண்டு மீண்டது இல்லையே            (118)<br/>
 	 	<br/>
870	பொன்னி சூழ் அரங்கம் மேய பூவை-வண்ண மாய கேள் <br/>
என்னது ஆவி என்னும் வல்வினையினுட் கொழுந்து எழுந்து <br/>
உன்ன பாதம் என்ன நின்ற ஒண்சுடர்க் கொழுமலர் <br/>
மன்ன வந்து பூண்டு வாட்டம் இன்றி எங்கும் நின்றதே             (119)<br/>
 	 	<br/>
871	இயக்கு அறாத பல் பிறப்பில் என்னை மாற்றி இன்று வந்து <br/>
உயக்கொள் மேகவண்ணன் நண்ணி என்னிலாய தன்னுளே <br/>
மயக்கினான் தன் மன்னு சோதி ஆதலால் என் ஆவி தான் <br/>
இயக்கு எலாம் அறுத்து அறாத இன்ப வீடு பெற்றதே             (120)<br/>
------------<br/>
<br/>
6.  ஸ்ரீ தொண்டரடிபொடியாழ்வார்  அருளிச்செய்த திருமாலை (872-916)<br/>
<br/>
872	காவலிற் புலனை வைத்து <br/>
      கலிதன்னைக் கடக்கப் பாய்ந்து <br/>
நாவலிட்டு உழிதர்கின்றோம் <br/>
      நமன்-தமர் தலைகள் மீதே <br/>
மூவுலகு உண்டு உமிழ்ந்த <br/>
      முதல்வ நின் நாமம் கற்ற <br/>
ஆவலிப்பு உடைமை கண்டாய் <br/>
      அரங்க மா நகருளானே             (1)<br/>
 	 	<br/>
872	பச்சை மா மலை போல் மேனி <br/>
      பவளவாய் கமலச் செங்கண் <br/>
அச்சுதா அமரர் ஏறே <br/>
      ஆயர் தம் கொழுந்தே என்னும் <br/>
இச் சுவை தவிர யான் போய் <br/>
      இந்திர-லோகம் ஆளும் <br/>
அச் சுவை பெறினும் வேண்டேன் <br/>
      அரங்க மா நகருளானே             (2)<br/>
 	 	<br/>
874	வேத நூற் பிராயம் நூறு <br/>
      மனிசர் தாம் புகுவரேலும் <br/>
பாதியும் உறங்கிப் போகும் <br/>
      நின்றதிற் பதினையாண்டு <br/>
பேதை பாலகன் அது ஆகும் <br/>
      பிணி பசி மூப்புத் துன்பம் <br/>
ஆதலால் பிறவி வேண்டேன் <br/>
      அரங்க மா நகருளானே             (3)<br/>
 	 	<br/>
875	மொய்த்த வல்வினையுள் நின்று <br/>
      மூன்று எழுத்து உடைய பேரால் <br/>
கத்திரபந்தும் அன்றே <br/>
      பராங்கதி கண்டு கொண்டான் <br/>
இத்தனை அடியர் ஆனார்க்கு <br/>
      இரங்கும் நம் அரங்கன் ஆய <br/>
பித்தனைப் பெற்றும் அந்தோ <br/>
      பிறவியுள் பிணங்குமாறே             (4)<br/>
 	 	<br/>
876	பெண்டிரால் சுகங்கள் உய்ப்பான் <br/>
      பெரியது ஓர் இடும்பை பூண்டு <br/>
உண்டு இராக் கிடக்கும் அப்போது <br/>
      உடலுக்கே கரைந்து நைந்து <br/>
தண் துழாய்-மாலை மார்பன் <br/>
      தமர்களாய்ப் பாடி ஆடி <br/>
தொண்டு பூண்டு அமுதம் உண்ணாத் <br/>
      தொழும்பர்சோறு உகக்குமாறே            (5)<br/>
 	 	<br/>
877	மறம் சுவர் மதில் எடுத்து <br/>
      மறுமைக்கே வெறுமை பூண்டு <br/>
புறம் சுவர் ஓட்டை மாடம் <br/>
      புரளும் போது அறிய மாட்டீர் <br/>
அறம் சுவர் ஆகி நின்ற <br/>
      அரங்கனார்க்கு ஆட் செய்யாதே <br/>
புறஞ் சுவர்க் கோலஞ் செய்து <br/>
      புள் கௌவக் கிடக்கின்றீரே            (6)<br/>
 	 	<br/>
878	புலை-அறம் ஆகி நின்ற <br/>
      புத்தொடு சமணம் எல்லாம் <br/>
கலை அறக் கற்ற மாந்தர் <br/>
      காண்பரோ? கேட்பரோ தாம்? <br/>
தலை அறுப்பு உண்டும் சாவேன் <br/>
      சத்தியம் காண்மின் ஐயா <br/>
சிலையினால் இலங்கை செற்ற <br/>
      தேவனே தேவன் ஆவான்             (7)<br/>
 	 	<br/>
879	வெறுப்பொடு சமணர் முண்டர் <br/>
      விதி இல் சாக்கியர்கள் நின்பால் <br/>
பொறுப்பு அரியனகள் பேசில் <br/>
      போவதே நோயது ஆகி <br/>
குறிப்பு எனக்கு அடையும் ஆகில் <br/>
      கூடுமேல் தலையை ஆங்கே <br/>
அறுப்பதே கருமம் கண்டாய் <br/>
      அரங்க மா நகருளானே             (8)<br/>
 	 	<br/>
880	மற்றும் ஓர் தெய்வம் உண்டே? <br/>
      மதி இலா மானிடங்காள் <br/>
உற்றபோது அன்றி நீங்கள் <br/>
      ஒருவன் என்று உணர மாட்டீர் <br/>
அற்றம் மேல் ஒன்று அறியீர் <br/>
      அவன் அல்லால் தெய்வம் இல்லை <br/>
கற்றினம் மேய்த்த எந்தை <br/>
      கழலிணை பணிமின் நீரே             (9)<br/>
 	 	<br/>
881	நாட்டினான் தெய்வம் எங்கும் <br/>
      நல்லது ஓர் அருள்தன்னாலே <br/>
காட்டினான் திருவரங்கம் <br/>
      உய்பவர்க்கு உய்யும் வண்ணம் <br/>
கேட்டிரே நம்பிமீர்காள் <br/>
      கெருடவா கனனும் நிற்கச் <br/>
சேட்டைதன் மடியகத்துச் <br/>
      செல்வம் பார்த்து இருக்கின்றீரே             (10)<br/>
 	 	<br/>
882	ஒரு வில்லால் ஓங்கு முந்நீர் <br/>
      அடைத்து உலகங்கள் உய்யச் <br/>
செருவிலே அரக்கர்கோனைச் <br/>
      செற்ற நம் சேவகனார் <br/>
மருவிய பெரிய கோயில் <br/>
      மதில்-திருவரங்கம் என்னா <br/>
கருவிலே திரு இலாதீர் <br/>
      காலத்தைக் கழிக்கின்றீரே             (11)<br/>
 	 	<br/>
883	நமனும் முற்கலனும் பேச <br/>
      நரகில் நின்றார்கள் கேட்க <br/>
நரகமே சுவர்க்கம் ஆகும் <br/>
      நாமங்கள் உடையன் நம்பி <br/>
அவனது ஊர் அரங்கம் என்னாது <br/>
      அயர்த்து வீழ்ந்து அளிய மாந்தர் <br/>
கவலையுள் படுகின்றார் என்று <br/>
      அதனுக்கே கவல்கின்றேனே             (12)<br/>
 	 	<br/>
884	எறியும் நீர் வெறிகொள் வேலை <br/>
      மாநிலத்து உயிர்கள் எல்லாம் <br/>
வெறிகொள் பூந்துளவ மாலை <br/>
      விண்ணவர்கோனை ஏத்த <br/>
அறிவு இலா மனிசர் எல்லாம் <br/>
      அரங்கம் என்று அழைப்பராகில் <br/>
பொறியில் வாழ் நரகம் எல்லாம் <br/>
      புல் எழுந்து ஒழியும் அன்றே            (13)<br/>
 	 	<br/>
885	வண்டினம் முரலும் சோலை <br/>
      மயிலினம் ஆலும் சோலை <br/>
கொண்டல் மீது அணவும் சோலை <br/>
      குயிலினம் கூவும் சோலை <br/>
அண்டர்கோன் அமரும் சோலை <br/>
      அணி திருவரங்கம் என்னா <br/>
மிண்டர்பாய்ந்து உண்ணும்சோற்றை <br/>
      விலக்கி நாய்க்கு இடுமின் நீரே             (14)<br/>
 	 	<br/>
886	மெய்யர்க்கே மெய்யன் ஆகும் <br/>
      விதி இலா என்னைப் போலப் <br/>
பொய்யர்க்கே பொய்யன் ஆகும் <br/>
      புட்கொடி உடைய கோமான் <br/>
உய்யப்போம் உணர்வினார்கட்கு <br/>
      ஒருவன் என்று உணர்ந்த பின்னை <br/>
ஐயப்பாடு அறுத்துத் தோன்றும் <br/>
      அழகன் ஊர் அரங்கம் அன்றே             (15)<br/>
 	 	<br/>
887	சூதனாய்க் கள்வனாகித் <br/>
      தூர்த்தரோடு இசைந்த காலம் <br/>
மாதரார் கயற்கண் என்னும் <br/>
      வலையுள் பட்டு அழுந்துவேனைப் <br/>
போதரே என்று சொல்லிப் <br/>
      புந்தியுள் புகுந்து தன்பால் <br/>
ஆதரம் பெருக வைத்த <br/>
      அழகன் ஊர் அரங்கம் அன்றே             (16)<br/>
 	 	<br/>
888	விரும்பி நின்று ஏத்த மாட்டேன் <br/>
      விதி இலேன் மதி ஒன்று இல்லை <br/>
இரும்புபோல் வலிய நெஞ்சம் <br/>
      இறை-இறை உருகும் வண்ணம் <br/>
சுரும்பு அமர் சோலை சூழ்ந்த <br/>
      அரங்க மா கோயில் கொண்ட <br/>
கரும்பினைக் கண்டு கொண்டு என் <br/>
      கண்ணினை களிக்குமாறே             (17)<br/>
 	 	<br/>
889	இனி திரைத் திவலை மோத <br/>
      எறியும் தண் பரவை மீதே <br/>
தனி கிடந்து அரசு செய்யும் <br/>
      தாமரைக்கண்ணன் எம்மான் <br/>
கனி இருந்தனைய செவ்வாய்க் <br/>
      கண்ணனைக் கண்ட கண்கள் <br/>
பனி-அரும்பு உதிருமாலோ <br/>
      என் செய்கேன் பாவியேனே?             (18)<br/>
 	 	<br/>
890	குடதிசை முடியை வைத்துக் <br/>
      குணதிசை பாதம் நீட்டி <br/>
வடதிசை பின்பு காட்டித் <br/>
      தென்திசை இலங்கை நோக்கிக் <br/>
கடல்-நிறக் கடவுள் எந்தை <br/>
      அரவணைத் துயிலுமா கண்டு <br/>
உடல் எனக்கு உருகுமாலோ <br/>
      என் செய்கேன் உலகத்தீரே?            (19)<br/>
 	 	<br/>
891	பாயும் நீர் அரங்கந் தன்னுள் <br/>
      பாம்பு-அணைப் பள்ளிகொண்ட <br/>
மாயனார் திரு நன் மார்வும் <br/>
      மரகத-உருவும் தோளும் <br/>
தூய தாமரைக் கண்களும் <br/>
      துவர்-இதழ்ப் பவள-வாயும் <br/>
ஆய சீர் முடியும் தேசும் <br/>
      அடியரோர்க்கு அகலல் ஆமே?             (20)<br/>
 	 	<br/>
892	பணிவினால் மனமது ஒன்றிப் <br/>
      பவள-வாய் அரங்கனார்க்குத் <br/>
துணிவினால் வாழ மாட்டாத் <br/>
      தொல்லை நெஞ்சே நீ சொல்லாய் <br/>
அணியின் ஆர் செம்பொன் ஆய <br/>
      அருவரை அனைய கோயில் <br/>
மணி அனார் கிடந்தவாற்றை <br/>
      மனத்தினால் நினைக்கல் ஆமே?             (21)<br/>
 	 	<br/>
893	பேசிற்றே பேசல் அல்லால் <br/>
      பெருமை ஒன்று உணரல் ஆகாது <br/>
ஆசற்றார் தங்கட்கு அல்லால் <br/>
      அறியல் ஆவானும் அல்லன் <br/>
மாசற்றார் மனத்துளானை <br/>
      வணங்கி நாம் இருப்பது அல்லால் <br/>
பேசத்தான் ஆவது உண்டோ? <br/>
      பேதை நெஞ்சே நீ சொல்லாய்             (22)<br/>
 	 	<br/>
894	கங்கையிற் புனிதம் ஆய <br/>
      காவிரி நடுவுபாட்டுப் <br/>
பொங்குநீர் பரந்து பாயும் <br/>
      பூம்பொழில் அரங்கந் தன்னுள் <br/>
எங்கள் மால் இறைவன் ஈசன் <br/>
      கிடந்தது ஓர் கிடக்கை கண்டும் <br/>
எங்ஙனம் மறந்து வாழ்கேன்? <br/>
      ஏழையேன் ஏழையேனே             (23)<br/>
 	 	<br/>
895	வெள்ள-நீர் பரந்து பாயும் <br/>
      விரி பொழில் அரங்கந் தன்னுள் <br/>
கள்வனார் கிடந்தவாறும் <br/>
      கமல நன் முகமும் கண்டும் <br/>
உள்ளமே வலியை போலும் <br/>
      ஒருவன் என்று உணர மாட்டாய் <br/>
கள்ளமே காதல் செய்து உன் <br/>
      கள்ளத்தே கழிக்கின்றாயே             (24)<br/>
 	 	<br/>
896	குளித்து மூன்று அனலை ஓம்பும் <br/>
      குறிகொள் அந்தணமை தன்னை <br/>
ஒளித்திட்டேன் என்கண் இல்லை <br/>
      நின்கணும் பத்தன் அல்லேன் <br/>
களிப்பது என் கொண்டு? நம்பீ <br/>
      கடல்வண்ணா கதறுகின்றேன் <br/>
அளித்து எனக்கு அருள்செய் கண்டாய் <br/>
      அரங்க மா நகருளானே             (25)<br/>
 	 	<br/>
897	போதெல்லாம் போது கொண்டு உன் <br/>
      பொன்னடி புனைய மாட்டேன் <br/>
தீதிலா மொழிகள் கொண்டு உன் <br/>
      திருக்குணம் செப்ப மாட்டேன் <br/>
காதலால் நெஞ்சம் அன்பு <br/>
      கலந்திலேன் அது தன்னாலே <br/>
ஏதிலேன் அரங்கர்க்கு எல்லே <br/>
      என் செய்வான் தோன்றினேனே?             (26)<br/>
 	 	<br/>
898	குரங்குகள் மலையை நூக்கக் <br/>
      குளித்துத் தாம் புரண்டிட்டு ஓடித் <br/>
தரங்க நீர் அடைக்கல் உற்ற <br/>
      சலம் இலா அணிலும் போலேன் <br/>
மரங்கள் போல் வலிய நெஞ்ச <br/>
      வஞ்சனேன் நெஞ்சு தன்னால் <br/>
அரங்கனார்க்கு ஆட் செய்யாதே <br/>
      அளியத்தேன் அயர்க்கின்றேனே             (27)<br/>
 	 	<br/>
899	உம்பரால் அறியல் ஆகா <br/>
      ஒளியுளார் ஆனைக்கு ஆகிச் <br/>
செம் புலால் உண்டு வாழும் <br/>
      முதலைமேல் சீறி வந்தார் <br/>
நம் பரம் ஆயது உண்டே? <br/>
      நாய்களோம் சிறுமை ஓரா <br/>
எம்பிராற்கு ஆட் செய்யாதே <br/>
      என் செய்வான் தோன்றினேனே            (28)<br/>
 	 	<br/>
900	ஊர் இலேன் காணி இல்லை <br/>
      உறவு மற்று ஒருவர் இல்லை <br/>
பாரில் நின் பாத மூலம் <br/>
      பற்றிலேன் பரம மூர்த்தி <br/>
காரொளி வண்ணனே என் <br/>
      கண்ணனே கதறுகின்றேன் <br/>
ஆர் உளர் களைகண்? அம்மா <br/>
      அரங்க மா நகருளானே             (29)<br/>
 	 	<br/>
901	மனத்தில் ஓர் தூய்மை இல்லை <br/>
      வாயில் ஓர் இன்சொல் இல்லை <br/>
சினத்தினால் செற்றம் நோக்கித் <br/>
      தீவிளி விளிவன் வாளா <br/>
புனத்துழாய் மாலையானே <br/>
      பொன்னி சூழ் திருவரங்கா <br/>
எனக்கு இனிக் கதி என் சொல்லாய்? <br/>
      என்னை ஆளுடைய கோவே            (30)<br/>
 	 	<br/>
902	தவத்துளார் தம்மில் அல்லேன் <br/>
      தனம் படைத்தாரில் அல்லேன் <br/>
உவர்த்த நீர் போல என்தன் <br/>
      உற்றவர்க்கு ஒன்றும் அல்லேன் <br/>
துவர்த்த செவ்வாயினார்க்கே <br/>
      துவக்கு அறத் துரிசன் ஆனேன் <br/>
அவத்தமே பிறவி தந்தாய் <br/>
      அரங்க மா நகருளானே             (31)<br/>
 	 	<br/>
903	ஆர்த்து வண்டு அலம்பும் சோலை <br/>
      அணி திரு அரங்கந் தன்னுள் <br/>
கார்த் திரள் அனைய மேனிக் <br/>
      கண்ணனே உன்னைக் காணு <br/>
மார்க்கம் ஒன்று அறியமாட்டா <br/>
      மனிசரில் துரிசனாய <br/>
மூர்க்கனேன் வந்து நின்றேன் <br/>
      மூர்க்கனேன் மூர்க்கனேனே             (32)<br/>
 	 	<br/>
904	மெய் எல்லாம் போக விட்டு <br/>
      விரிகுழலாரிற் பட்டுப் <br/>
பொய் எல்லாம் பொதிந்து கொண்ட <br/>
      போழ்க்கனேன் வந்து நின்றேன் <br/>
ஐயனே அரங்கனே உன் <br/>
      அருள் என்னும் ஆசை தன்னால் <br/>
பொய்யனேன் வந்து நின்றேன் <br/>
      பொய்யனேன் பொய்யனேனே             (33)<br/>
 	 	<br/>
905	உள்ளத்தே உறையும் மாலை <br/>
      உள்ளுவான் உணர்வு ஒன்று இல்லாக் <br/>
கள்ளத்தேன் நானும் தொண்டாய்த் <br/>
      தொண்டுக்கே கோலம் பூண்டு <br/>
உள்ளுவார் உள்ளிற்று எல்லாம் <br/>
      உடன் இருந்து அறிதி என்று <br/>
வெள்கிப்போய் என்னுள்ளே நான் <br/>
      விலவு அறச் சிரித்திட்டேனே             (34)<br/>
 	 	<br/>
906	தாவி அன்று உலகம் எல்லாம் <br/>
      தலைவிளாக்கொண்ட எந்தாய் <br/>
சேவியேன் உன்னை அல்லால் <br/>
      சிக்கெனச் செங்கண் மாலே <br/>
ஆவியே அமுதே என்தன் <br/>
      ஆருயிர் அனைய எந்தாய் <br/>
பாவியேன் உன்னை அல்லால் <br/>
      பாவியேன் பாவியேனே             (35)<br/>
 	 	<br/>
907	மழைக்கு அன்று வரை முன் ஏந்தும் <br/>
      மைந்தனே மதுர ஆறே <br/>
உழைக் கன்றே போல நோக்கம் <br/>
      உடையவர் வலையுள் பட்டு <br/>
உழைக்கின்றேற்கு என்னை நோக்காது <br/>
      ஒழிவதே உன்னை யன்றே <br/>
அழைக்கின்றேன் ஆதிமூர்த்தி <br/>
      அரங்கமா நகருளானே             (36)<br/>
 	 	<br/>
908	தெளிவிலாக் கலங்கல் நீர் சூழ் <br/>
      திருவரங்கத்துள் ஓங்கும் <br/>
ஒளியுளார் தாமே யன்றே <br/>
      தந்தையும் தாயும் ஆவார்? <br/>
எளியது ஓர் அருளும் அன்றே <br/>
      என் திறத்து? எம்பிரானார் <br/>
அளியன் நம் பையல் என்னார் <br/>
      அம்மவோ கொடியவாறே            (37)<br/>
 	 	<br/>
909	மேம் பொருள் போக விட்டு <br/>
      மெய்ம்மையை மிக உணர்ந்து <br/>
ஆம் பரிசு அறிந்துகொண்டு <br/>
      ஐம்புலன் அகத்து அடக்கிக் <br/>
காம்பு அறத் தலை சிரைத்து உன் <br/>
      கடைத்தலை இருந்து வாழும் <br/>
சோம்பரை உகத்தி போலும் <br/>
      சூழ் புனல் அரங்கத்தானே             (38)<br/>
 	 	<br/>
910	அடிமையிற் குடிமை இல்லா <br/>
      அயல் சதுப்பேதிமாரிற்<br/>
குடிமையிற் கடைமை பட்ட <br/>
      குக்கரில் பிறப்பரேலும் <br/>
முடியினில் துளபம் வைத்தாய் <br/>
      மொய் கழற்கு அன்பு செய்யும்<br/>
அடியரை உகத்தி போலும் <br/>
      அரங்க மா நகருளானே 39<br/>
 	 	<br/>
911	திருமறுமார்வ நின்னைச் <br/>
      சிந்தையுள் திகழ வைத்து <br/>
மருவிய மனத்தர் ஆகில் <br/>
      மா நிலத்து உயிர்கள் எல்லாம் <br/>
வெருவு உறக் கொன்று சுட்டிட்டு <br/>
      ஈட்டிய வினையரேலும் <br/>
அருவினைப் பயன துய்யார் <br/>
      அரங்க மா நகருளானே             (40)<br/>
 	 	<br/>
912	வானுளார் அறியல் ஆகா <br/>
      வானவா என்பர் ஆகில் <br/>
தேனுலாம் துளப மாலைச் <br/>
      சென்னியாய் என்பர் ஆகில் <br/>
ஊனம் ஆயினகள் செய்யும் <br/>
      ஊனகாரகர்களேலும் <br/>
போனகம் செய்த சேடம் <br/>
      தருவரேல் புனிதம் அன்றே             (41)               <br/>
 	 	<br/>
913	பழுது இலா ஒழுகல்-ஆற்றுப் <br/>
      பல சதுப்பேதிமார்கள்    <br/>
இழிகுலத்தவர்களேலும் <br/>
      எம் அடியார்கள் ஆகில் <br/>
தொழுமின் நீர் கொடுமின் கொண்மின் <br/>
      என்று நின்னோடும் ஒக்க <br/>
வழிபட அருளினாய் போல் <br/>
      மதில்-திருவரங்கத்தானே             (42)<br/>
 	 	<br/>
914	அமர ஓர் அங்கம் ஆறும் <br/>
      வேதம் ஓர் நான்கும் ஓதித் <br/>
தமர்களிற் தலைவராய <br/>
      சாதி-அந்தணர்களேலும் <br/>
நுமர்களைப் பழிப்பர் ஆகில் <br/>
      நொடிப்பது ஓர் அளவில் ஆங்கே <br/>
அவர்கள்தாம் புலையர் போலும் <br/>
      அரங்க மா நகருளானே             (43)<br/>
 	 	<br/>
915	பெண் உலாம் சடையினானும் <br/>
      பிரமனும் உன்னைக் காண்பான் <br/>
எண் இலா ஊழி ஊழி <br/>
      தவம் செய்தார் வெள்கி நிற்ப <br/>
விண் உளார் வியப்ப வந்து <br/>
      ஆனைக்கு அன்று அருளை ஈந்த <br/>
கண்ணறா உன்னை என்னோ? <br/>
      களைகணாக் கருதுமாறே             (44)<br/>
 	 	<br/>
916	வள எழும் தவள மாட <br/>
      மதுரை மா நகரந் தன்னுள் <br/>
கவள மால் யானை கொன்ற <br/>
      கண்ணனை அரங்க-மாலைத் <br/>
துளவத் தொண்டு ஆய தொல் சீர்த் <br/>
      தொண்டரடிப் பொடி சொல் <br/>
இளைய புன் கவிதையேலும் <br/>
      எம்பிராற்கு இனியவாறே             (45)<br/>
------------<br/>
<br/>
7.  தொண்டர் அடிப்பொடி ஆழ்வார் அருளிச்செய்த திருப்பள்ளி எழுச்சி  (917- 926)<br/>
<br/>
917	கதிரவன் குணதிசைச் சிகரம் வந்து அணைந்தான் <br/>
      கனை இருள் அகன்றது காலை அம் பொழுதாய் <br/>
மது விரிந்து ஒழுகின மா மலர் எல்லாம் <br/>
      வானவர் அரசர்கள் வந்து வந்து ஈண்டி <br/>
எதிர்திசை நிறைந்தனர் இவரொடும் புகுந்த <br/>
      இருங் களிற்று ஈட்டமும் பிடியொடு முரசும் <br/>
அதிர்தலில் அலை-கடல் போன்றுளது எங்கும் <br/>
      அரங்கத்தம்மா பள்ளி எழுந்தருளாயே             (1)<br/>
 	 	<br/>
918	கொழுங்கொடி முல்லையின் கொழு மலர் அணவிக் <br/>
      கூர்ந்தது குண-திசை மாருதம் இதுவோ <br/>
எழுந்தன மலர் அணைப் பள்ளிகொள் அன்னம் <br/>
      ஈன்பணி நனைந்த தம் இருஞ் சிறகு உதறி <br/>
விழுங்கிய முதலையின் பிலம் புரை பேழ்வாய் <br/>
      வெள் எயிறு உற அதன் விடத்தினுக்கு அனுங்கி <br/>
அழுங்கிய ஆனையின் அருந்துயர் கெடுத்த <br/>
      அரங்கத்தம்மா பள்ளி எழுந்தருளாயே             (2)<br/>
 	 	<br/>
919	சுடர்-ஒளி பரந்தன சூழ் திசை எல்லாம் <br/>
      துன்னிய தாரகை மின்னொளி சுருங்கிப் <br/>
படர் ஒளி பசுத்தனன் பனி மதி இவனோ <br/>
      பாயிருள் அகன்றது பைம் பொழிற் கமுகின் <br/>
மடலிடைக் கீறி வண் பாளைகள் நாற <br/>
      வைகறை கூர்ந்தது மாருதம் இதுவோ <br/>
அடல்-ஒளி திகழ் தரு திகிரி அம் தடக்கை <br/>
      அரங்கத்தம்மா பள்ளி எழுந்தருளாயே             (3)<br/>
 	 	<br/>
920	மேட்டு இள மேதிகள் தளை விடும் ஆயர்கள் <br/>
      வேய்ங்குழல் ஓசையும் விடை மணிக் குரலும் <br/>
ஈட்டிய இசை திசை பரந்தன வயலுள் <br/>
      இரிந்தன சுரும்பினம் இலங்கையர் குலத்தை <br/>
வாட்டிய வரிசிலை வானவர் ஏறே <br/>
      மா முனி வேள்வியைக் காத்து அவபிரதம் <br/>
ஆட்டிய அடு திறல் அயோத்தி எம் அரசே <br/>
      அரங்கத்தம்மா பள்ளி எழுந்தருளாயே.             (4) <br/>
 	 	<br/>
921	புலம்பின புட்களும் பூம் பொழில்களின் வாய் <br/>
      போயிற்றுக் கங்குல் புகுந்தது புலரி <br/>
கலந்தது குணதிசைக் கனைகடல் அரவம் <br/>
      களி வண்டு மிழற்றிய கலம்பகம் புனைந்த <br/>
அலங்கல் அம் தொடையல் கொண்டு அடியிணை பணிவான் <br/>
      அமரர்கள் புகுந்தனர் ஆதலில் அம்மா <br/>
இலங்கையர்கோன் வழிபாடு செய் கோயில் <br/>
      எம்பெருமான் பள்ளி எழுந்தருளாயே.             (5)<br/>
 	 	<br/>
922	இரவியர் மணி நெடுந் தேரொடும் இவரோ <br/>
      இறையவர் பதினொரு விடையரும் இவரோ <br/>
மருவிய மயிலினன் அறுமுகன் இவனோ <br/>
      மருதரும் வசுக்களும் வந்து வந்து ஈண்டி <br/>
புரவியொடு ஆடலும் பாடலும் தேரும் <br/>
      குமர-தண்டம் புகுந்து ஈண்டிய வெள்ளம் <br/>
அருவரை அனைய நின் கோயில் முன் இவரோ <br/>
      அரங்கத்தம்மா பள்ளி எழுந்தருளாயே             (6)<br/>
 	 	<br/>
923	அந்தரத்து அமரர்கள் கூட்டங்கள் இவையோ <br/>
      அருந்தவ முனிவரும் மருதரும் இவரோ <br/>
இந்திரன் ஆனையும் தானும் வந்து இவனோ <br/>
      எம்பெருமான் உன கோயிலின் வாசல் <br/>
சுந்தரர் நெருக்க விச்சாதரர் நூக்க <br/>
      இயக்கரும் மயங்கினர் திருவடி தொழுவான் <br/>
அந்தரம் பார் இடம் இல்லை மற்று இதுவோ <br/>
      அரங்கத்தம்மா பள்ளி எழுந்தருளாயே             (7)<br/>
 	 	<br/>
924	வம்பவிழ் வானவர் வாயுறை வழங்க <br/>
      மாநிதி கபிலை ஒண் கண்ணாடி முதலா <br/>
எம்பெருமான் படிமக்கலம் காண்டற்கு <br/>
      ஏற்பன ஆயின கொண்டு நன் முனிவர் <br/>
தும்புரு நாரதர் புகுந்தனர் இவரோ <br/>
      தோன்றினன் இரவியும் துலங்கு ஒளி பரப்பி <br/>
அம்பர தலத்தினின்று அகல்கின்றது இருள் போய் <br/>
      அரங்கத்தம்மா பள்ளி எழுந்தருளாயே (8)<br/>
 	 	<br/>
925	ஏதம் இல் தண்ணுமை எக்கம் மத்தளி <br/>
      யாழ் குழல் முழவமோடு இசை திசை கெழுமி <br/>
கீதங்கள் பாடினர் கின்னரர் கெருடர்கள் <br/>
      கெந்தருவர் அவர் கங்குலுள் எல்லாம் <br/>
மாதவர் வானவர் சாரணர் இயக்கர் <br/>
      சித்தரும் மயங்கினர் திருவடி தொழுவான் <br/>
ஆதலில் அவர்க்கு நாள்-ஓலக்கம் அருள <br/>
      அரங்கத்தம்மா பள்ளி எழுந்தருளாயே.             (9)<br/>
 	 	<br/>
926	கடி-மலர்க் கமலங்கள் மலர்ந்தன இவையோ <br/>
      கதிரவன் கனைகடல் முளைத்தனன் இவனோ <br/>
துடியிடையார் சுரி குழல் பிழிந்து உதறித் <br/>
      துகில் உடுத்து ஏறினர் சூழ் புனல் அரங்கா <br/>
தொடை ஒத்த துளவமும் கூடையும் பொலிந்து <br/>
      தோன்றிய தோள் தொண்டரடிப்பொடி என்னும் <br/>
அடியனை அளியன் என்று அருளி உன் அடியார்க்கு <br/>
      ஆட்படுத்தாய் பள்ளி எழுந்தருளாயே            (10)<br/>
-------------<br/>
<br/>
8.   திருப்பாணாழ்வார் அருளிச் செய்த அமலன் ஆதிபிரான் (927-936)<br/>
<br/>
927	அமலன் ஆதிபிரான் அடியார்க்கு என்னை ஆட்படுத்த <br/>
விமலன் விண்ணவர்கோன் விரையார் பொழில் வேங்கடவன் <br/>
நிமலன் நின்மலன் நீதி வானவன் <br/>
      நீள் மதில் அரங்கத்து அம்மான் திருக் <br/>
கமல பாதம் வந்து என் கண்ணின் உள்ளன ஒக்கின்றதே             (1)<br/>
 	 	<br/>
928	உவந்த உள்ளத்தனாய் உலகம் அளந்து அண்டம் உற <br/>
நிவந்த நீள் முடியன் அன்று நேர்ந்த நிசாசரரைக் <br/>
கவர்ந்த வெங்கணைக் காகுத்தன் கடியார்<br/>
                    பொழில் அரங்கத்து அம்மான் அரைச் <br/>
சிவந்த ஆடையின் மேல் சென்றது ஆம் என சிந்தனையே             (2)<br/>
 	 	<br/>
929	மந்தி பாய் வட வேங்கட மா மலை வானவர்கள் <br/>
சந்தி செய்ய நின்றான் அரங்கத்து அரவின் அணையான் <br/>
அந்தி போல் நிறத்து ஆடையும் அதன்<br/>
      மேல் அயனைப் படைத்தது ஓர் எழில் <br/>
உந்தி மேலது அன்றோ அடியேன் உள்ளத்து இன்னுயிரே             (3)<br/>
 	 	<br/>
930	சதுர மா மதில் சூழ் இலங்கைக்கு இறைவன் தலை பத்து <br/>
உதிர ஓட்டி ஓர் வெங்கணை உய்த்தவன் ஓதவண்ணன் <br/>
மதுர மா வண்டு பாட மா மயில் <br/>
      ஆடு அரங்கத்து அம்மான் திரு வயிற்று <br/>
உதர பந்தம் என் உள்ளத்துள் நின்று உலாகின்றதே             (4)<br/>
 	 	<br/>
931	பாரம் ஆய பழவினை பற்று அறுத்து என்னைத் தன் <br/>
வாரம் ஆக்கி வைத்தான் வைத்தது அன்றி என் உள் புகுந்தான் <br/>
கோர மாதவம் செய்தனன் கொல்? <br/>
      அறியேன் அரங்கத்து அம்மான் திரு <br/>
ஆர மார்வு அது அன்றோ அடியேனை ஆட்கொண்டதே             (5)<br/>
 	 	<br/>
932	துண்ட வெண் பிறையன் துயர் தீர்த்தவன் அஞ்சிறைய- <br/>
வண்டு வாழ் பொழில் சூழ் அரங்க நகர் மேய அப்பன் <br/>
அண்டரண்ட பகிரண்டத்து ஒரு <br/>
      மா நிலம் எழு மால் வரை முற்றும் <br/>
உண்ட கண்டம் கண்டீர் அடியேனை உயக் கொண்டதே             (6)<br/>
 	 	<br/>
933	கையின் ஆர் சுரி சங்கு அன லாழியர் நீள் வரைபோல் <br/>
மெய்யனார் துளப விரையார் கமழ் நீள் முடி எம் <br/>
ஐயனார் அணி அரங்கனார் அர<br/>
      வின் அணைமிசை மேய மாயனார் <br/>
செய்ய வாய் ஐயோ என்னைச் சிந்தை கவர்ந்ததுவே             (7)<br/>
 	 	<br/>
934	பரியன் ஆகி வந்த அவுணன் உடல் கீண்ட அமரர்க்கு <br/>
அரிய ஆதிப்பிரான் அரங்கத்து அமலன் முகத்துக் <br/>
கரிய ஆகிப் புடை பரந்து <br/>
      மிளிர்ந்து செவ்வரி ஓடி நீண்ட அப் <br/>
பெரிய ஆய கண்கள் என்னைப் பேதைமை செய்தனவே             (8)<br/>
 	 	<br/>
935	ஆல மா மரத்தின் இலைமேல் ஒரு பாலகனாய் <br/>
ஞாலம் ஏழும் உண்டான் அரங்கத்து அரவின் அணையான் <br/>
கோல மா மணி-ஆரமும் முத்துத் <br/>
      தாமமும் முடிவு இல்லது ஓர் எழில் <br/>
நீல மேனி ஐயோ நிறைகொண்டது என் நெஞ்சினையே             (9)<br/>
 	 	<br/>
936	கொண்டல்வண்ணனைக் கோவலனாய் வெண்ணெய் <br/>
உண்ட வாயன் என் உள்ளம் கவர்ந்தானை <br/>
அண்டர்கோன் அணி-அரங்கன் என் அமுதினைக் <br/>
கண்ட கண்கள் மற்று ஒன்றினைக் காணாவே             (10)<br/>
-----------<br/>
<br/>
9.   ஸ்ரீ மதுரகவியாழ்வார் அருளிச்செய்த  கண்ணி நுண் சிறுத்தாம்பு (937-947)<br/>
<br/>
937	கண்ணி நுண் சிறுத் தாம்பினால் கட்டு உண்ணப் <br/>
பண்ணிய பெரு மாயன் என் அப்பனில் <br/>
நண்ணித் தென் குருகூர் நம்பி என்றக்கால் <br/>
அண்ணிக்கும் அமுது ஊறும் என் நாவுக்கே             (1)<br/>
 	 	<br/>
938	நாவினால் நவிற்று இன்பம் எய்தினேன் <br/>
மேவினேன் அவன் பொன்னடி மெய்ம்மையே <br/>
தேவு மற்று அறியேன் குருகூர் நம்பி <br/>
பாவின் இன்னிசை பாடித் திரிவனே             (2)<br/>
 	 	<br/>
939	திரிதந்து ஆகிலும் தேவபிரான் உடைக் <br/>
கரிய கோலத் திருவுருக் காண்பன் நான் <br/>
பெரிய வண் குருகூர் நகர் நம்பிக்கு ஆள்- <br/>
உரியனாய் அடியேன் பெற்ற நன்மையே             (3)<br/>
 	 	<br/>
940	நன்மையால் மிக்க நான்மறையாளர்கள் <br/>
புன்மை ஆகக் கருதுவர் ஆதலில் <br/>
அன்னையாய் அத்தனாய் என்னை ஆண்டிடும் <br/>
தன்மையான் சடகோபன் என் நம்பியே             (4)<br/>
 	 	<br/>
941	நம்பினேன் பிறர் நன்பொருள் தன்னையும் <br/>
நம்பினேன் மடவாரையும் முன் எலாம் <br/>
செம்பொன் மாடத் திருக் குருகூர் நம்பிக்கு <br/>
அன்பனாய் அடியேன் சதிர்த்தேன் இன்றே            (5)<br/>
 	 	<br/>
942	இன்று தொட்டும் எழுமையும் எம்பிரான் <br/>
நின்று தன் புகழ் ஏத்த அருளினான் <br/>
குன்ற மாடத் திருக் குருகூர் நம்பி <br/>
என்றும் என்னை இகழ்வு இலன் காண்மினே            (6)<br/>
 	 	<br/>
943	கண்டு கொண்டு என்னைக் காரிமாறப் பிரான் <br/>
பண்டை வல் வினை பாற்றி அருளினான் <br/>
எண் திசையும் அறிய இயம்புகேன் <br/>
ஒண் தமிழ்ச் சடகோபன் அருளையே             (7)<br/>
 	 	<br/>
944	அருள் கொண்டாடும் அடியவர் இன்புற <br/>
அருளினான் அவ் அரு மறையின் பொருள் <br/>
அருள்கொண்டு ஆயிரம் இன் தமிழ் பாடினான் <br/>
அருள் கண்டீர் இவ் உலகினில் மிக்கதே             (8)<br/>
 	 	<br/>
945	மிக்க வேதியர் வேதத்தின் உட்பொருள் <br/>
நிற்கப் பாடி என் நெஞ்சுள் நிறுத்தினான் <br/>
தக்க சீர்ச் சடகோபன் என் நம்பிக்கு ஆட்- <br/>
புக்க காதல் அடிமைப் பயன் அன்றே             (9)<br/>
 	 	<br/>
946	பயன் அன்று ஆகிலும் பாங்கு அலர் ஆகிலும் <br/>
செயல் நன்றாகத் திருத்திப் பணி கொள்வான் <br/>
குயில் நின்று ஆர் பொழில் சூழ் குருகூர் நம்பி <br/>
முயல்கின்றேன் அவன் மொய் கழற்கு அன்பையே (10)<br/>
 	 	<br/>
947	அன்பன் தன்னை அடைந்தவர்கட்கு எல்லாம் <br/>
அன்பன் தென் குருகூர் நகர் நம்பிக்கு <br/>
அன்பனாய் மதுரகவி சொன்ன சொல் <br/>
நம்புவார் பதி வைகுந்தம் காண்மினே             (11)<br/>
------------<br/>
<br/> </pre>
</ul>
<hr noshade=""/>
This file was last updated on 6 Sept. 2018. <br/>
Feel free to send the corrections to the Webmaster. <br/>
</body>
</body></html>
