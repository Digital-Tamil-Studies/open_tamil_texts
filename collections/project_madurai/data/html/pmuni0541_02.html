<!DOCTYPE HTML PUBLIC "-//W3C//DTD HTML 4.01 Transitional//EN"
    http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2016 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>irAmayaNam of kampar -canto 5, part 2 (in tamil script, unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">கவிச்சக்கரவர்த்தி கம்பர் இயற்றிய  <br/> 
இராமாயணம் - காண்டம்  5 <br/> 
சுந்தர காண்டம் (இரண்டாம் பகுதி)  /படலங்கள் 7-15</font></h2>
<h2>irAmAyaNam of kampar <br/>
 canto 5 (cuntara kAnTam), part 2<br/>
 (paTalams 7-15, verses 5537 - 6185)<br/>
In tamil script, unicode/utf-8 format</h2></center>
<hr noshade="" width="50%"/>
<hr noshade=""/>
<ul>
<strong>Acknowledgements: </strong><br/>
Our Sincere thanks go to Dr. Thomas Malten of the Univ. of Koeln, Germany for<br/> 
providing us with a romanized transliterated version of this work and for permissions <br/>
to publish the equivalent Tamil script version in Unicode encoding<br/>
We also thank Mr. S. Govindarajan for proof-reading the Tamil script version <br/>
Preparation of HTML and PDF versions: Dr. K. Kalyanasundaram, Lausanne, Switzerland.<br/>
<br/>
©  Project Madurai, 1998-2016.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website: <br/>
<b><a href="http://www.projectmadurai.org/">http://www.projectmadurai.org/</a></b><br/>You are welcome to freely distribute this file, provided this header page is kept intact.<br/>
</ul><ul>
<hr noshade=""/>
<center> <h3><font color="blue">கவிச்சக்கரவர்த்தி கம்பர் இயற்றிய   <br/>
இராமாயணம் -  சுந்தர காண்டம் (இரண்டாம் பகுதி)  /படலங்கள் 7-15 <br/></font></h3>
<table border="0">
<tr><td>5.7   பொழில் இறுத்த படலம்   5537  - 5596</td> </tr>
<tr><td>5.8  கிங்கரர் வதைப் படலம்  5597 - 5657</td></tr>
<tr><td>5.9  சம்புமாலி வதைப் படலம்  5658 - 5708</td></tr>
<tr><td>5.10  பஞ்ச சேனாபதிகள் வதைப் படலம்  5709 - 5775</td></tr>
<tr><td>5.11  அக்ககுமாரன் வதைப் படலம்  5776 - 5825 </td></tr>
<tr><td>5.12   பாசப் படலம்  5826 - 5888</td></tr>
<tr><td>5.13 பிணி வீட்டு படலம் 5889 - 6028</td></tr>
<tr><td>5.14   இலங்கை எரியூட்டு படலம் 6029 - 6092</td></tr>
<tr><td>5.15   திருவடி தொழுத படலம்    6093 - 6185</td></tr>
</table> </center> <br/>
<hr noshade="" width="50%"/>
<center><h3> 

5.7   பொழில் இறுத்த படலம்   5537  - 5596 </h3></center>

பிராட்டியிடம் விடை பெற்றபின் அநுமன் நினைவு பற்றிய கவிக்கூற்று<br/>
<br/>
நெறிக்கொடு வடக்கு உறும் நினைப்பினில் நிமிர்ந்தான்<br/>
பொறிக் குலம் மலர்ப் பொழில் இடைக் கடிது போவான்<br/>
'சிறுத்தொழில் முடித்து அகல்தல் தீது’ எனல் தெரிந்தான்;<br/>
மறித்தும் ஒர் செயற்கு உரிய காரியம் மதித்தான்.              5.7.1<br/>
<br/>
அநுமன் தனக்குள் எண்ணுதல் (5538-5543)<br/>
<br/>
ஈனம் உறு பற்றலரை எற்றி எயின் மூதூர்<br/>
மீன நிலயத்தின் உற வீசி விழி மானை<br/>
மானவன் மலர்க் கழலின் வைத்தும் இலென்; என்றால்<br/>
ஆனபொழுது எப்பரிசின் நான் அடியன் ஆவேன்.              5.7.2<br/>
<br/>
வஞ்சனை அரக்கனை நெருக்கி, நெடு வாலால்<br/>
அஞ்சின் உடன் அஞ்சுதலை தோள் உற அசைத்தே,<br/>
வெம் சிறையில் வைத்தும் இலென் வென்றும் இலென்; என்றால்<br/>
தஞ்சம் ஒருவர்க்கு ஒருவர் என்றல், தகவு ஆமே.              5.7.3<br/>
<br/>
கண்ட நிருதக்கடல் கலக்கினென் வலத்தில்<br/>
திண்திறல் அரக்கனும் இருக்க ஒர் திறத்தில்<br/>
மண்ட உதரத்தவள் மலர்க்குழல் பிடித்துக்<br/>
கொண்டு சிறைவைத்திடுதலில் குறையும் உண்டோ?               5.7.4<br/>
<br/>
மீட்டும் இனி எண்ணும் வினை வேறும் உளதன்றால்;<br/>
ஓட்டி இவ் அரக்கரை உலைத்து உரிமை எல்லாம்<br/>
காட்டும் அதுவே கருமம்; அன்னவர் கடும்போர்<br/>
மூட்டும் வகை யாவதுகொல்? என்று முயல்கின்றான்.              5.7.5<br/>
<br/>
இப் பொழிலினைக் கடிது இறுக்குவென்; இறுத்தால்<br/>
அப் பெரிய பூசல் செவி சார்தலும் அரக்கர்<br/>
வெப்பு உறு சினத்தர் எதிர் மேல்வருவர்; வந்தால்<br/>
துப்பு அற முருக்கி உயிர் உண்பல்; இது சூதால்.           5.7.6<br/>
<br/>
வந்தவர்கள் வந்தவர்கள் மீள்கிலர் மடிந்தால்<br/>
வெம் திறல் அரக்கனும் வெலற்கு அரும் வலத்தான்<br/>
முந்தும்; எனின் அன்னவன் முடித்தலை முசித்து என்<br/>
சிந்தை உறு வெம் துயர் தவிர்த்து இனிது செல்வேன்.                    5.7.7<br/>
<br/>
அநுமன் அசோகவனத்தை அழித்தல<br/>
<br/>
என்று நினையா இரவி சந்திரன் இயங்கும்<br/>
குன்றம் இரு தோள் அனைய தன் உருவு கொண்டான்;<br/>
அன்று உலகு எயிற்று இடைகொள் ஏனம் எனல் ஆனான்;<br/>
துன்று கடி காவினை அடிக்கொடு துகைத்தான்.                5.7.8<br/>
              <br/>
அசோகவன அழிவுபாடுகளின் வருணனை (5545-5576)<br/>
<br/>
முடிந்தன; பிளந்தன; முரிந்தன; நெரிந்த;<br/>
மடிந்தன; பொடிந்தன; மறிந்தன; முறிந்த;<br/>
இடிந்தன; தகர்ந்தன; எரிந்தன; கரிந்த;<br/>
ஒடிந்தன; ஒசிந்தன; உதிர்ந்தன; பிதிர்ந்த.              5.7.9<br/>
<br/>
வேரொடு மறிந்த சில; வெந்த சில; விண்ணில்<br/>
காரொடு செறிந்த சில; காலினொடு வேலைத்<br/>
தூரொடு பறிந்த சில; தும்பியொடு வானோர்<br/>
ஊரொடு மலைந்த சில; உக்கசில; நெக்க.              5.7.10<br/>
<br/>
சோனை முதல் மற்றவை சுழற்றிய திசைப் பேர்<br/>
ஆனை நுகரக் குளகும் ஆன; அடி பற்றா<br/>
மேல் நிமிர விட்டன விசும்பின்வழி மீப் போய்<br/>
வானவர்கள் நந்தன வனத்தையும் மடித்த.           5.7.11<br/>
<br/>
அலைந்தன கடல் திரை; அரக்கர் அகல் மாடம்<br/>
குலைந்து உக இடிந்தன; குலக் கிரிகேளாடு<br/>
மலைந்து பொடி உற்றன; மயங்கி நெடு வானத்து<br/>
உலைந்து விழும் மீனினொடு வெண்மலர் உதிர்ந்த.           5.7.12<br/>
<br/>
முடக்கும் நெடு வேரொடு முகந்து உலகம் முற்றும்<br/>
கடக்கும்வகை வீசின களித்த திசையானை<br/>
மடப் பிடியினுக்கு உதவ மையில் நிமிர் கைவைத்து<br/>
இடுக்கியன ஒத்தன; எயிற்றின் இடை ஞால்வ.           5.7.13<br/>
<br/>
விஞ்சை உலகத்தினும் இயக்கர்மலை மேலும்<br/>
துஞ்சுதல் இல் வானவர் துறக்க நகரத்தும்<br/>
பஞ்சி அடி வஞ்சியர்கள் மொய்த்தனர் பறித்தார்;<br/>
நஞ்சம் அனையான் உடைய சோலையின் நறும்பூ.           5.7.14<br/>
<br/>
பொன் திணி மணிப் பரு மரன் திசைகள் போவ<br/>
மின் திரிவ ஒத்தன; வெயில் கதிரும் ஒத்த;<br/>
ஒன்றினொடும் ஒன்று இடை புடைத்து உதிர ஊழில்<br/>
தன் திரள் ஒழுக்கி விழு தாரகையும் ஒத்த.           5.7.15<br/>
<br/>
புள்ளினொடு வண்டும் ஞிமிறும் களிகொள் பூவும்<br/>
கள்ளும் முகையும் தளிர்கேளாடு இனிய காயும்<br/>
வெள்ள நெடு வேலை இடை மீன் இனம் விழுங்கித்<br/>
துள்ளின; மரன்பட நெரிந்தன துடித்த.           5.7.16<br/>
<br/>
தூவிய மலர்த்தொகை சுமந்து திசைதோறும்<br/>
பூவின் மணம் நாறுவ புலால் கமழ்கிலாத<br/>
தேவியர்கேளாடும் உயர் தேவர் இனிது ஆடும்<br/>
ஆவி எனல் ஆய; திரை ஆர்கலிகள் அம்மா!           5.7.17<br/>
<br/>
இடந்த மணி வேதியும் இறுத்த கடி காவும்<br/>
தொடர்ந்தன துரந்தன படிந்து நெறி தூரக்<br/>
கடந்து செலவு என்பது கடந்தது; இரு காலால்<br/>
நடந்து செலல் ஆகும் எனல் ஆகியது; நல்நீர்.               5.7.18<br/>
<br/>
வேனில் விளையாடு சுடரோனின் ஒளி விம்மும்<br/>
வானின் இடை வீசிய அரும் பணை மரத்தால்;<br/>
தானவர்கள் மாளிகை தகர்ந்து பொடி ஆய;<br/>
வான இடியால் ஒடியும் மால்வரைகள் மான.               5.7.19<br/>
<br/>
எண்ணில் தரு கோடிகள் எறிந்தன செறிந்தே<br/>
தண்ண மழைபோல் இடை தழைந்தது சலத்தால்<br/>
அண்ணல் அனுமான்'அடல் இராவணனது அந்நாள்<br/>
விண்ணும் ஒரு சோலை உளதாம்'என விதித்தான்.                    5.7.20<br/>
              <br/>
தேன் உறை துளிப்ப நிறை புள் பல சிலம்பப்<br/>
பூ நிறை மணி தரு விசும்பின்மிசை போவ<br/>
மீன்முறை நெருக்க ஒளி வாெளாடு வில் வீச<br/>
வான் இடை நடாய நெடுமானம் எனல் ஆன.                    5.7.21<br/>
<br/>
சாகம் நெடு மாப் பணை தழைத்தன தனிப்<br/>
நாகம் அனையான் எறிய மேல் நிமிர்வ நாளும்<br/>
மாகம் நெடு வான் இழிந்து புனல் வாரும்<br/>
மேகம் எனல் ஆய; நெடு மா கடலின் வீழ்வ.                    5.7.22<br/>
<br/>
ஊனம் உற்றிட மண்ணின் உதித்தவர்<br/>
ஞானம் முற்றுபு நண்ணினர் வீடு எனத்<br/>
தான கற்பகத் தண்டலை விண்தலம்<br/>
போன புக்கன முன் உறை பொன் நகர்.                    5.7.23<br/>
<br/>
மணிகொள் குட்டிமம் மட்டித்து மண்டபம்<br/>
துணிபடுத்து அயல் வாவிகள் தூர்த்து ஒளிர்<br/>
திணி சுவர்த்தலம் சிந்திச் செயற்கு அரும்<br/>
பணி படுத்து உயர் குன்றம் படுத்து அரோ.                    5.7.24<br/>
<br/>
வேங்கை செற்று மராமரம் வேர் பறித்து<br/>
ஓங்கு கற்பகம் பூவொடு ஒடித்து உராய்ப் <br/>
பாங்கர் சண்பகப் பத்தி பறித்து அயல்<br/>
மாங்கனிப் பணை மட்டித்து மாற்றியே.                    5.7.25<br/>
<br/>
சந்தனங்கள் தகர்ந்தன; தாள்பட<br/>
இந்தனங்களின் வெந்து எரி சிந்திட<br/>
முந்து அனங்க வசந்தன் முகம் கெட<br/>
நந்தனங்கள் கலங்கி நடுங்கவே.                    5.7.26<br/>
<br/>
காமரம் கனி வண்டு கலங்கிட<br/>
மாமரங்கள் மடிந்தன மண்ணொடு;<br/>
தாம் அரங்க அரங்கு தகர்ந்து உகப்<br/>
பூ மரங்கள் எரிந்து பொரிந்தவே.                    5.7.27<br/>
<br/>
குழையும் கொம்பும் கொடியும் குயில் குலம்<br/>
விழையும் தண் தளிர்ச் சூழலும் மென்மலர்ப்<br/>
புழையும் வாசப் பொதும்பும் பொலன்கொள் தேன்<br/>
மழையும் வண்டும் மயிலும் மடிந்தவே.                    5.7.28<br/>
<br/>
பவள மாக்கொடி வீசின பல் மழை<br/>
துவளும் மின் எனச் சுற்றிடச் சூழ்வரை<br/>
திவளும் பொன்பணை மாமரம் சேர்ந்தன<br/>
கவள யானையின் ஓடையில் காந்தவே.                    5.7.29<br/>
<br/>
பறவை ஆர்த்து எழும் ஓசையும் பல் மரம்<br/>
இற எடுத்த இடிக்குரல் ஓசையும்<br/>
அறவன் ஆர்த்து எழும் ஓசையும் அண்டத்தின்<br/>
புற நிலத்தையும் கை மிகப் போயதே.                    5.7.30<br/>
<br/>
பாடலம் படர் கோங்கொடும் பன் இசைப்<br/>
பாடல் அம் பனி வண்டொடும் பல் திரை<br/>
பாடு அலம்பு உயர் வேலையில் பாய்ந்தன;<br/>
பாடு அலம்படப் புள் இனம் பார்ப்பொடே.                    5.7.31<br/>
<br/>
வண்டு அலம்பு நல் ஆற்றின் மராமரம்<br/>
வண்டல் அம் புனல் ஆற்றின் மடிந்தன;<br/>
விண்டு அலம்பு கம் நீங்கிய வெண்புனல்<br/>
விண்டு அலம்புக நீள்மரம் வீழ்ந்தவே.                    5.7.32<br/>
<br/>
தாமரைத் தடம் பொய்கை செஞ் சந்தனம்<br/>
தாம் அரைத்தன ஒத்தது; உகைத்தலின்<br/>
காமரக் களி வண்டொடும் கள்ெளாடும்<br/>
கா மரக்கடல் பூக்கடல் கண்டவே.                    5.7.33<br/>
<br/>
சிந்துவாரம் திசைதொறும் சென்றன<br/>
சிந்து வார் அம் புரை திரை சேர்ந்தன;<br/>
தம் துவாரம் புதவொடு தாள் அறத்<br/>
தந்து வாரம் துகள்படச் சாய்ந்தவே.                    5.7.34<br/>
<br/>
நந்தவானத்து நாள் மலர் நாறின<br/>
நந்த வானத்து நாள் மலர் நாறின;<br/>
சிந்து அ வானம் திரிந்து உகச் செம்மணி<br/>
சிந்த வால் நந்து இரிந்த திரைக் கடல்.                    5.7.35<br/>
<br/>
புல்லும் பொன் பணைப் பல் மணிப் பூமரம்<br/>
கொல்லும் இப்பொழுதே எனும் கொள்கையால்<br/>
எல்லி இட்டு விளக்கிய இந்திரன்<br/>
வில்லும் ஒத்தன : விண் உற வீசின.                    5.7.36<br/>
<br/>
ஆனைத் தானமும் ஆடல் அரங்கமும்<br/>
பானத் தானமும் பாய் பரிப் பந்தியும்<br/>
ஏனைத் தார் அணி தேரொடும் இற்றன;<br/>
கானத்து ஆர் தரு அண்ணல் கடாவவே.                    5.7.37<br/>
<br/>
மயக்கு இல் பொன் குல வல்லிகள் வாரிநேர்<br/>
இயக்கு உறத் திசைதோறும் எறிந்தன<br/>
வெயில் கதிர்க் கற்றை அற்று உற வீழ்ந்தன<br/>
புயல் கடல்தலை புக்கன போல்வன.                    5.7.38<br/>
<br/>
பெரிய மாமரமும் பெருங்குன்றமும்<br/>
விரிய வீசலின் மின் நெடும் பொன் மதில்<br/>
நெரிய மாடம் நெருப்பு எழ நீறு எழ<br/>
இரியல் போனது இலங்கையும் எங்கணும்.                    5.7.39<br/>
<br/>
சந்திராத்தமன வருணனை<br/>
<br/>
"தொண்டை அம் கனிவாய்ச் சீதை<br/>
         துயக்கினால் என்னைச் சுட்டாய்!<br/>
விண்ட வானவர் கண் முன்னே<br/>
         விரிபொழில் இறுத்து வீசக்<br/>
கண்டனை நின்றாய்!" என்று<br/>
         காணுமேல் அரக்கன் காய்தல்<br/>
உண்டு என வெருவினான்போல்<br/>
         ஒளித்தனன்; உடுவின் கோமான்.                    5.7.40<br/>
<br/>
அநுமன் வீசிய (மணி) மரங்களால் வைகறை இருள் விலகல்<br/>
<br/>
காசு அறு மணியும் பொன்னும்<br/>
         காந்தமும் கஞல்வது ஆய<br/>
மாசு அறு மரங்கள் ஆகக்<br/>
         குயிற்றிய மதனச் சோலை,<br/>
ஆசைகள் தோறும் ஐயன்<br/>
         கைகளால் அள்ளி அள்ளி<br/>
வீசிய, விளக்கலாலே<br/>
         விளங்கின உலகம் எல்லாம்.                    5.7.41<br/>
<br/>
விலங்கு பறவைகளின் நிலை (5578-5579)<br/>
<br/>
கதறின வெருவி, உள்ளம்<br/>
         கலங்கின, விலங்கு; கண்கள்<br/>
குதறின பறவை, வேலை<br/>
         குளித்தன, குளித்திலாத<br/>
பதறின; பதைத்த; வானில்<br/>
         பறந்தன; பறந்து பார்வீழ்ந்து<br/>
உதறின சிறையை; மீள<br/>
         ஒடுக்கின உலந்து போன.                    5.7.42<br/>
<br/>
தோட்டொடும் துதைந்த தெய்வ<br/>
         மரம் தொறும் தொடுத்த புள், தம்<br/>
கூட்டொடும் துறக்கம் புக்க;<br/>
         குன்று எனக் குவவுத் திண் தோள்<br/>
சேட்டு அகன் பரிதி மார்பன்<br/>
         சீறியும் தீண்டல் தன்னால்,<br/>
மீட்டு அவன் கருணைசெய்தால்<br/>
         பெறும் பதம் விளம்பல் ஆமோ.                    5.7.43<br/>
<br/>
பிராட்டி தங்கியிருந்த மரமொன்றுமே அழியாதிருத்தல்<br/>
<br/>
பொய்ம் முறை அரக்கர் காக்கும்   புள் உறை புது மென் சோலை<br/>
விம்முறும் உள்ளத்து அன்னம்   இருக்கும் அவ் விருக்கம் ஒன்றும்,<br/>
மும்முறை உலகம் எல்லாம்   முற்றுற முடிவது ஆன<br/>
அம்முறை ஐயன் வைகும்   ஆல் என நின்றது. அம்மா!                    5.7.44<br/>
<br/>
சூரியோதய வருணனை<br/>
<br/>
உறு சுடர்ச் சூடைக்காசுக்கு   அரசினை உயிர் ஒப்பானுக்கு<br/>
அறிகுறி ஆக விட்டாள்,   ஆதலான் வறியள் அந்தோ!<br/>
செறி குழல் சீதைக்கு என்று ஓர்   சிகாமணி தெரிந்து வாங்கி<br/>
எறி கடல் ஈவது என்ன   எழுந்தனன் இரவி என்பான்.                         5.7.45 <br/><br/>
அசோகவனத்தை அழித்து நின்ற அனுமனது தோற்றம்<br/>
<br/>
.தாழ் இரும் பொழில்கள் எல்லாம்   துடைத்து ஒரு தமியன் நின்றான்,<br/>
ஏழினொடு ஏழு நாடும்   அளந்தவன் எனலும் ஆனான்;<br/>
ஆழியின் நடுவண் நின்ற   அரும் வரைக்கு அரசும் ஒத்தான்;<br/>
ஊழியின் இறுதிக் காலத்து   உருத்திர மூர்த்தி ஒத்தான்.                         5.7.46<br/>
<br/>
அநுமனைக் கண்டு அஞ்சிய அரக்கியர் பிராட்டியை வினவுதல்<br/>
<br/>
இன்னன நிகழும் வேலை,   அரக்கியர் எழுந்து பொங்கிப்,<br/>
பொன்மலை என்ன நின்ற   புனிதனைப் புகன்று நோக்கி,<br/>
'அன்னை! ஈது என்ன மேனி?   யார்கொல்?'என்று அச்சம் உற்றார்;<br/>
நன்னுதல் தன்னை நோக்கி,  'அறிதியோ?'நங்கை! என்றார்.             5.7.47<br/>
<br/>
பிராட்டியின் மறுமொழி<br/>
<br/>
'தீயவர் தீய செய்தல்   தீயவர் தெரியின் அல்லால்<br/>
தூயவர் தெரிதல் உண்டோ?   நும் உடைச் சூழல் எல்லாம்<br/>
ஆய மான் எய்த, அம்மான்   இளையவன், "அரக்கர் செய்த<br/>
மாயம்" என்று உரைக்கவேயும்,   மெய் என மையல்கொண்டேன்.                	5.7.48<br/>
<br/>
அநுமன் சயித்தியம் ஒன்றைக் கண்டு பறித்தெறியத் தொடங்குதல்<br/>
<br/>
என்றனள், அரக்கிமார்கள்   வயிறு அலைத்து இரியல் போகிக்<br/>
குன்றமும் உலகும் வானும்   கடல்களும் குலைய ஓட,<br/>
நின்றது ஓர் சயித்தம் கண்டான்,  'நீக்குவல் இதனை'என்னாத்<br/>
தன் தடக்கைகள் நீட்டிப்   பற்றினன் : தாதை ஒப்பான்.                   	5.7.49	<br/>
<br/>
சயித்தத்தின் பெருமை (5586-5588)<br/>
<br/>
கண்கொள அரிது, மீது   கார் கொள அரிது, திண் கால்<br/>
எண்கொள அரிது, இராவும்   இருள்கொள அரிது, மாக<br/>
விண்கொள நிவந்த மேரு   வெள்குற வெதும்பி உள்ளம்<br/>
புண்கொள உய்ர்ந்தது, இப்பார்   பொறைகொள அரிது போலாம்.                     5.7.50	<br/>
<br/>
பொங்கு ஒளி நெடு நாள் ஈட்டிப்   புதிய பால் பொழிவது ஒக்கும்<br/>
திங்களை நக்குகின்ற   இருள் எலாம் வாரித் தின்ன<br/>
அங்கை பத்து இரட்டியான் தன்   ஆணையால் அழகு மானப்<br/>
பங்கயத்து ஒருவன் தானே   பசும் பொனால் படைத்தது அம்மா.                       5.7.51<br/>
<br/>
தூண் எலாம் சுடரும் காசு,   சுற்று எலாம் முத்தம் சொன்னம்<br/>
பேணல் ஆம் மணியின் பித்தி   பிடர் எலாம் ஒளிகள் விம்மச்<br/>
சேண் எலாம் விரியும் கற்றைச்   சேயொளிச் செல்வற்கு ஏயும்<br/>
பூணலாம் எம்மனோரால்   புகழலாம் புதுமைத்து அன்றே.                          	5.7.52<br/>
<br/>
அநுமன் சயித்தத்தைப் பெயர்த்து இலங்கைமேல் எறிதல் (5589-5590)<br/>
<br/>
'வெள்ளி அம் கிரியைப் பண்டு அவ்   வெம் தொழில் அரக்கன் வேரோடு<br/>
அள்ளினன்'என்னக் கேட்டான்;   அத்தொழிற்கு இழிவு தோன்றப்<br/>
புள்ளி மா மேரு என்னும்   பொன் மலை எடுப்பான் போல,<br/>
வள் உகிர்த் தடக்கை தன்னால்   மண் நின்றும் வாங்கி, அண்ணல்.                  5.7.53<br/>
<br/>
விட்டனன் இலங்கை தன்மேல்;   விண்ணுற விரிந்த மாடம்<br/>
பட்டன பொடிகள் ஆன;   பகுத்தன பாங்கு நின்ற;<br/>
சுட்டன பொறிகள் வீழத்,   துளங்கினர் அரக்கர் தாமும்;<br/>
கெட்டனர் வீரர் அம்மா!   பிழைப்பரோ கேடு சூழ்ந்தார்.                     	5.7.54<br/>
<br/>
அசோகவனம் அழிந்த செய்தியைக் காவலர் இராவணனிடம் தெரிவித்தல் (5591-5593)<br/>
<br/>
நீர் இடு துகிலர், அச்சம்   நெருப்பிடும் நெஞ்சர், நெக்குப்<br/>
பீரிடும் உருவர், தறெ்றிப்   பிணங்கிடு தாளர், பேழ்வாய்<br/>
ஊர் இடு பூசல் ஆர,   உளைத்தனர் ஓடி உற்றார்;<br/>
பார் இடு பழுவச் சோலை   பாரிக்கும் பருவத் தேவர்.                         	5.7.55 	<br/>
<br/>
அரிபடு சீற்றத்தான் தன்   அருகு சென்று அடியின் வீழ்ந்தார்,<br/>
'கரிபடு திசையின் நீண்ட   காவலா! காவல் ஆற்றோம்;<br/>
கிரிபடு குவவுத் திண்தோள்   குரங்கு இடை கிழித்து வீச<br/>
எரிபடு துகிலின் நொய்தின்   இற்றது கடி கா'என்றார்.                          	5.7.56 	<br/>
<br/>
  'சொல்லிட எளியது அன்றால்   சோலையைக் காலில் கையில்<br/>
புல்லொடு துகளும் இன்றிப்   பொடிபட நூறிப், பொன்னால்<br/>
வில்லிடு வேரம் தன்னை   வேரொடும் வாங்கி வீசச்<br/>
சில்லிடம் ஒழியத் தெய்வ   இலங்கையும் சிதைந்தது'என்றார்.                     5.7.57 	<br/>
<br/>
காவலர் கூறக்கேட்ட இராவணன் இகழ்ந்து நகுதல்<br/>
<br/>
ஆடகத் தருவின் சோலை   பொடிபடுத்து, அரக்கர் காக்கும்<br/>
தேடு அரும் வேரம் வாங்கி,   இலங்கையும் சிதைத்தது அம்மா!<br/>
கோடரம் ஒன்றே, நன்று இது   இராக்கதர் கொற்றம் சொற்றல்<br/>
மூடரும் மொழியார்; என்ன   மன்னனும் முறுவல் செய்தான்.                      5.7.58 	<br/>
<br/>
காவலர் அநுமன் திறத்தைப் பின்னும் வியந்து கூறுதல்<br/>
<br/>
தேவர்கள், பின்னும்'மன்ன!   அதன் உருச் சுமக்கும் திண்மைப்<br/>
பூவலயத்தை அன்றோ   புகழ்வது! புலவர் போற்றும்<br/>
மூவரின் ஒருவன் என்று   புகல்கினும் முடிவு இலாத<br/>
ஏவம்; அக்குரங்கை ஐய!   காணுதி இன்னே'என்றார்.                  	        5.7.59 	<br/>
<br/>
அநுமனது போரார்ப்பு<br/>
<br/>
மண்டலம் கிழிந்த வாயில்   மறிகடல் மோழை மண்ட,<br/>
எண்திசை சுமந்த மாவும்   தேவரும் இரியல் போக,<br/>
தொண்டை வாய் அரக்கிமார்கள்   சூல் வயிறு உடைந்து சோர,<br/>
அண்டமும் பிளந்து விண்டதாம்   என அனுமன் ஆர்த்தான                         5.7.60<br/>
-------------<br/>
<center><h3>
5.8  கிங்கரர் வதைப் படலம்  5597 - 5657</h3>
</center>
அநுமன் ஆரவாரம் இராவணன் செவியில் விழுதல்<br/>
<br/>
அருவரை முழையில் முட்டும்   அசனியின் இடிப்பும், ஆழி<br/>
வெருவரு முழக்கும், ஈசன்   வில்லிறும் ஒலியும் என்னக்,<br/>
குருமணி மகுட கோடி   முடித்தலை குலுங்கும் வண்ணம்,<br/>
இருபது செவியினூடும்   நுழைந்தது அவ் எழுந்த ஓசை.		        5.8.1  	<br/>
<br/>
அநுமனைப் பிடிக்குமாறு இராவணன் கிங்கரரை ஏவுதல்<br/>
<br/>
புல்லிய முறுவல் தோன்றப்   பொறாமையும் சிறிது பொங்க,<br/>
எல்லை இல் ஆற்றல் மாக்கள்   எண் இறந்தாரை ஏவி,<br/>
"வல்லையின் அகலா வண்ணம்,   வானையும் வழியை மாற்றிக்,<br/>
கொல்லலிர், குரங்கை நொய்தில்   பற்றுதிர், கொணர்திர்!" என்றான்.                 5.8.2  	<br/>
<br/>
கிங்கரர்கள் புறப்படுதல்<br/>
<br/>
சூலம், வாள், முசலம், கூர்வேல்,   தோமரம், தண்டு, பிண்டி<br/>
பாலமே, முதலாயுள்ள   படைக்கலம் பரித்த கையர்;<br/>
ஆலமே அனைய மெய்யர்;   அகலிடம் அழிவு செய்யும்<br/>
காலம் மேல் எழுந்த மூரிக்   கடல் எனக், கடிது செல்வார்.                 5.8.3  <br/>
<br/>
கிங்கரர் வருணனை (5600-5614)<br/>
<br/>
'நானிலம் அதனின் உண்டு   போர்'என நவிலின், அச்சொல்<br/>
தேனினும் களிப்புச் செய்யும்   சிந்தையர்த் தெரித்தும் என்னின்,<br/>
கானினும் பெரியர் : ஓசை   கடலினும் பெரியர் : கீர்த்தி<br/>
வானினும் பெரியர் : மேனி   மலையினும் பெரியர் மாதோ!                 5.8.4  <br/>
<br/>
திருகு உறும் சினத்துத், தேவர்   தானவர் என்னும் தெவ்வர்<br/>
இரு குறும்பு எறிந்து நின்ற   இசையினார் : வசை என்று எண்ணிப்,<br/>
பொரு குறும்பு என்று, வென்று   புணர்வது பூ உண் வாழ்க்கை<br/>
ஒருகுறும் குரங்கு என்று எண்ணி,   நெடிது நாண் உழக்கும் நெஞ்சர்.        5.8.5  	<br/>
<br/>
கட்டிய வாளர்; இட்ட   கவசத்தர்; கழலர்; திக்கைத்<br/>
தட்டிய தோளர்; மேகம்   தடவிய கையர்; வானை<br/>
எட்டிய முடியர்; தாளால்   இடறிய பொருப்பர்; ஈட்டிக்<br/>
கொட்டிய பேரி என்ன,   மழை எனக், குமுறும் சொல்லார்.	        5.8.6  	<br/>
<br/>
வானவர் எறிந்த தெய்வ   அடுபடை வடுக்கள், மற்றைத்<br/>
தானவர் துரந்த ஏதித்   தழும்பொடு தயங்கும் தோளர்;<br/>
யானையும் பிடியும் வாரி   இடும் கயவாயர்; ஈன்ற<br/>
கூனல் வெண்பிறையில் தோன்றும்   எயிற்றினர்; கொதிக்கும்கண்ணர்.                 5.8.7  	<br/>
<br/>
சக்கரம், உலக்கை, தண்டு,   தாரை, வாள், பரிகம், சங்கு,<br/>
முற்கரம், முசுண்டி, பிண்டிபாலம்,   வேல், சூலம், முள் கோல்,<br/>
பொன்கரம் குலிசம், பாசம்,   புகர்மழு, எழு பொன்குந்தம்,<br/>
வில், கரும் கணை, விட்டேறு,   கழுக்கடை எழுக்கள் மின்ன.                 5.8.8  	<br/>
<br/>
பொன் நின்று கஞலும் தெய்வப்   பூணினர்; பொருப்புத் தோளர்;<br/>
மின்நின்ற படையும், கண்ணும்,   வெயில் விரிக்கின்ற மெய்யர்;<br/>
'என்? என்றார்க்கு,'என்? என்?'   என்றார்; எய்தியது அறிந்திலாதார்,<br/>
முன் நின்றார் முதுகு தீயப்   பின் நின்றார் முடுகுகின்றார்.                 5.8.9  	<br/>
<br/>
வெய்து உறு படையின் மின்னர்,   வில்லினர், வீசு காலர்,<br/>
மை உறு விசும்பில் தோன்றும்   மேனியர், மடிக்கும் வாயர்,<br/>
கைபரந்து உலகு பொங்கிக்   கடையுகம் முடியும் காலைப்<br/>
பெய்ய என்று எழுந்த மாரிக்கு   உவமை சால் பெருமை பெற்றார்.         5.8.10  	<br/>
<br/>
'பனி உறு சோலை சிந்தி,   வேரமும் பறித்தது, அம்மா!<br/>
தனி ஒரு குரங்கு போலாம்!   நன்று நம் தருக்கு!'என்கின்றார்,<br/>
'இனி ஒரு பழி மற்று உண்டோ   இதனின்?'என்று இரைத்துப் பொங்கி,<br/>
முனிவு உறு மனத்தில் தாவி,   முந்துற முடுகுகின்றார்.         5.8.11  	<br/>
<br/>
எற்றுறு முரசும், வில் நாண்   ஏற விட்டு எடுத்த ஆர்ப்பும்,<br/>
சுற்றுறு கழலும், சங்கும்,   தழெிதழெித்து உரப்பும் சொல்லும்,<br/>
உற்று உடன்று ஒன்றாய் ஓங்கி   ஒலித்து எழுந்து, ஊழிப் பேர்வில்<br/>
நல் திரைக் கடல்கேளாடு   மழைகளை, நா அடக்க.         5.8.12  	<br/>
<br/>
தெரு இடம் இல் என்று எண்ணி   வானிடைச் செல்கின்றாரும்,<br/>
புருவமும் சிலையும் கோட்டிப்   புகை உயிர்த்து உயிர்க்கின்றாரும்,<br/>
ஒருவரின் ஒருவர் முந்தி   முறை மறுத்து உருக்கின்றாரும்,<br/>
விரிவு இலது இலங்கை'என்று   வழி பெறார் விளிக்கின்றாரும்.          5.8.13  	<br/>
<br/>
வாள் உறை விதிர்க்கின்றாரும்,   வாயினை மடிக்கின்றாரும்,<br/>
தோள் உறத் தட்டிக் கல்லைத்   துகள் படத் துகைக்கின்றாரும்,<br/>
தாள் பெயர்த்து இடம் பெறாது   தருக்கினர் நெருக்குவாரும்,<br/>
கோள் வளை எயிறு தின்று   தீ எனக் கொதிக்கின்றாரும்.	        5.8.14  	<br/>
<br/>
அனைவரும் மலை என நின்றார்,   அளவு அறு படைகள் பயின்றார்,<br/>
அனைவரும் அமரின் உயர்ந்தார்,   அகல் இடம் நெளிய நடந்தார்,<br/>
அனைவரும் வரனின் அமைந்தார்,   அசனியின் அணிகள் அணிந்தார்,<br/>
அனைவரும் அமரரை வென்றார்,   அசுரரை உயிரை அயின்றார்.           5.8.15  	<br/>
<br/>
குறுகின கவசரும் மின்போல்   குரை கழல் உரகரும், வன்போர்<br/>
முறுகின பொழுதின், உடைந்தார்   முதுகு இட, முறுவல் பயின்றார்;<br/>
இறுகின நிதிகிழவன் பேர்   இசை கெட அளகை எறிந்தார்;<br/>
தெறுகுநர் இன்மையின் வல்தோள்   தினவு உற உலகு திரிந்தார்.           5.8.16  	<br/>
<br/>
	'வரைகளை இடறுமின்!'என்றால்,  'மறிகடல் பருகுமின்!'என்றால்,<br/>
'இரவியை விழவிடும்!'என்றால்,  'எழுமழை பிழியுமின்!'என்றால்,<br/>
'அரவினது அரசனை, ஒன்றோ,   தரையினொடு அரையுமின்!'என்றால்,<br/>
'தரையினை எடும், எடும்!'என்றால்,   ஒருவர் அது அமைதல் சமைந்தார்.            5.8.17  	<br/>
<br/>
தூளியின் நிமிர் படலம் போய்   இமையவர் விழி துற, வெம் போர்<br/>
மீளியின் இனம் என, வல் தாள்   விரை புலி நிரை என, விண் தோய்<br/>
ஆளியின் அணி என, அன்றேல்,   அலை கடல் விடம் என, அஞ்சா,<br/>
வாளியின் விசை கொடு, திண் கார்   வரை வருவன என, வந்தார்.           5.8.18   	<br/>
கிங்கரர் பொழிலை வளைந்துகொள்ளுதல்<br/>
<br/>
பொறி தர விழி, உயிர் ஒன்றோ?   புகை உக, அயில் ஒளி, மின் போல்,<br/>
செறிதர, உரும் அதிர்கின்றார்,   திசைதொறும் விசைகொடு சென்றார்,<br/>
எறிதரு கடையுக வன்கால்   இடறிட, உடுவின் இனம்போய்<br/>
மறிதர, மழை அகல் விண்போல்   வடிவு அழி பொழிலை, வளைந்தார்.           5.8.19  	<br/>
அநுமன் கிங்கரரைக் காணுதல்<br/>
<br/>
வயிர் ஒலி, வளை ஒலி, வன் கார்   மழை ஒலி, முரசு ஒலி, மண்பால்<br/>
உயிர் உலைவு உற நிமிரும் போர்   உறும் ஒலி, செவியின் உணர்ந்தான்;<br/>
வெயில் விரி கதிரவனும் போய்   வெருவிட, வெளியிடை விண்தோய்<br/>
கயிலையின் மலை என நின்றான்,   அனையவர் வருதொழில் கண்டான்.                 5.8.20  	<br/>
அநுமன் தன் எண்ணம் பலித்ததற்கு மகிழ்தல்<br/>
<br/>
இத இயல் இது என முந்தே   இயைவு உற இனிது தெரிந்தான்;<br/>
பத இயல் அறிவு பயந்தால்,   அதின் நல பயன் உளது உண்டோ?<br/>
சிதவு இயல் கடி பொழில் ஒன்றே   சிதறிய செயல் தரு திண் போர்<br/>
உதவு இயல் இனிதின் உவந்தான்,   எவரினும் அதிகம் உயர்ந்தான்.                 5.8.21  	<br/>
கிங்கரர்கள் அநுமன்மேல் படைவீசுதல் (5618-5619)<br/>
<br/>
'இவன்! இவன்! இவன்!'என நின்றார்,  'இது!'என முதலி எதிர்ந்தார்,<br/>
பவனனின் முடுகி நடந்தார்,   பகல் இரவு உற மிடைகின்றார்,<br/>
புவனியும், மலையும், விசும்பும்,   பொரு அரு நகரும் உடன் போர்த்<br/>
துவனியில் அதிர, விடம் போல்   சுடர்விடு படைகள் துரந்தார்.                 5.8.22  	<br/>
<br/>
மழைகளும், மறி கடலும் போய்   மதம் அற முரசம் அறைந்தார்,<br/>
முழைகளின் இதழ்கள் திறந்தார்,   முதிர் புகை கதுவ முனிந்தார்,<br/>
பிழை இல பட அரவின் தோள்   பிடர் உற அடி இடுகின்றார்,<br/>
கழை தொடர் வனம் எரி உண்டால்   என, எறி படைஞர் கலந்தார்.                 5.8.23  	<br/>
அநுமன் ஒருமரத்தைக் கையிற்கொண்டு நிமிர்தல்<br/>
<br/>
அறவனும் அதனை அறிந்தான்,   அருகினில் அழகின் அமைந்தார்<br/>
இற இனின் உதவு நெடும் தார்   உயர் மரம் ஒருகை இயைந்தான்,<br/>
உற வரு துணை என, ஒன்றோ,   உதவிய அதனை உவந்தான்,<br/>
நிறை கடல் கடையும் நெடும் தாள்   மலை என, நடுவண் நிமிர்ந்தான்.                5.8. 24  	<br/>
அரக்கர் சிதைந்து அழிதல் (5621-5631)<br/>
<br/>
பருவரை புரைவன வன் தோள்   பனி மலை அருவி நெடும் கால்<br/>
சொரிவன பல என, மண் தோய்   துறை பொரு குருதி சொரிந்தார்,<br/>
ஒருவரை ஒருவர் தொடர்ந்தார்   உயர் தலை உடைய உருண்டார்;<br/>
அரு வரை நெரிய விழும் பேர்   அசனியும் அசைய அறைந்தான்.                 5.8.25  	<br/>
<br/>
பறை புரை விழிகள் பறிந்தார்,   படியிடை நெடிது படிந்தார்,<br/>
பிறை புரை எயிறும் இழந்தார்,   பிடரொடு தலைகள் பிளந்தார்,<br/>
குறை உயிர் சிதற நெரிந்தார்,   குடரொடு குருதி குழைந்தார்,<br/>
முறை முறை படைகள் எறிந்தார்,   முடை உடல் மறிய முறிந்தார்.                 5.8.26  	<br/>
<br/>
புடையொடு விடு கனலின் காய்   பொறி இடை மயிர்கள் புகைந்தார்,<br/>
தொடையொடு முதுகு துணிந்தார்,   சுழிபடு குருதி சொரிந்தார்,<br/>
படை இடை ஒடிய, நெடும் தோள்   பறிதர, வயிறு திறந்தார்,<br/>
இடையிடை, மலையின், விழுந்தார்,   இகல் பொர முடுகி எழுந்தார்.                 5.8.27  	<br/>
<br/>
புதைபட இருளின் மிடைந்தார்,   பொடியிடை நெடிது புரண்டார்,<br/>
விதைபடும் உயிரர் விழுந்தார்,   விளியொடு விழியும் இழந்தார்,<br/>
கதையொடு முதிர மலைந்தார்,   கணைபொழி சிலையர் கலந்தார்,<br/>
உதைபட உரனும் நெரிந்தார்,   உதறொடு குருதி உமிழ்ந்தார்.                 5.8.28  	<br/>
<br/>
அயல் அயல் மலையொடு அறைந்தான்,   அடு பகை அளகை அடைந்தார்,<br/>
வியல் இடம் மறைய விரிந்தார்,   மிசை உலகு அடைய மிடைந்தார்,<br/>
புயல் தொடு கடலின் விழுந்தார்,   புடை புடை சிதைவொடு சென்றார்,<br/>
உயர்வு உற விசையின் எறிந்தான்,   உடலொடும் உலகு துறந்தார்.                 5.8.29  	<br/>
<br/>
தெறித்த வன்தலை, தெறித்தன   செறி சுடர்க் கவசம்,<br/>
தெறித்த பைங்கழல், தெறித்தன   சிலம்பொடு பொலம் தார்,<br/>
தெறித்த பல் மணி, தெறித்தன   பெரும் பொறித் திறங்கள்,<br/>
தெறித்த குண்டலம், தெறித்தன   கண்மணி சிதறி.                 5.8.30  	<br/>
<br/>
வாள்கள் இற்றன இற்றன வரிசிலை வயிரத்<br/>
தோள்கள் இற்றன இற்றன சுடர் மழுச் சூலம்<br/>
நாள்கள் இற்றன இற்றன நகை எயிற்று ஈட்டம்<br/>
தாள்கள் இற்றன இற்றன படையுடைத் தடக்கை.                 5.8.31  	<br/>
<br/>
தெறித்த வன்தலை, தெறித்தன   செறி சுடர்க் கவசம்,<br/>
தெறித்த பைங்கழல், தெறித்தன   சிலம்பொடு பொலம் தார்,<br/>
தெறித்த பல் மணி, தெறித்தன   பெரும் பொறித் திறங்கள்,<br/>
தெறித்த குண்டலம், தெறித்தன   கண்மணி சிதறி.                 5.8.32<br/>
<br/>
உக்க பல் குவை உக்கன துவக்கு எலும்பு உதிர்வு உற்று<br/>
உக்க முற்கரம் உக்கன முசுண்டிகள் உடைவுற்று<br/>
உக்க சக்கரம் உக்கன உடல் திறந்து உயிர்கள்<br/>
உக்க கப்பணம் உக்கன உயர்மணி மகுடம்.                 5.8.33<br/>
<br/>
தாள்களால் பலர் தடக்கைகளால் பலர் தாக்கும்<br/>
தோள்களால் பலர் சுடர் விழியால் பலர் தொடரும்<br/>
கோள்களால் பலர் குத்துகளால் பலர் தத்தம்<br/>
வாள்களால் பலர் மரங்களினால் பலர் மடிந்தார்.                 5.8.34<br/>
<br/>
ஈர்க்கப்பட்டனர் சிலர் சிலர் இடிப்புண்டு பட்டார்<br/>
பேர்க்கப்பட்டனர் சிலர் சிலர் பிடியுண்டு பட்டார்<br/>
ஆர்க்கப்பட்டனர் சிலர் சிலர் அடியுண்டு பட்டார்<br/>
பார்க்கப்பட்டனர் சிலர் சிலர் பயமுண்டு பட்டார்.                 5.8.35<br/>
<br/>
அநுமன் செய்த போர்முறை (5632-5634)<br/>
<br/>
ஓடிக் கொன்றனன் சிலவரை உடல் உடல் தோறும்<br/>
கூடிக் கொன்றனன் சிலவரைக் கொடி நெடு மரத்தால்<br/>
சாடிக் கொன்றனன் சிலவரைப் பிணம் தொறும் தடவித்<br/>
தேடிக் கொன்றனன் சிலவரைக் கறங்கு எனத் திரிவான்.                 5.8.36<br/>
<br/>
முட்டினார் பட முட்டினான் முறை முறை முடுகிக்<br/>
கிட்டினார் படக் கிட்டினான் கிரி என நெருங்கிக்<br/>
கட்டினார் படக் கட்டினான் கைகளால் மெய்யில்<br/>
தட்டினார் படத் தட்டினான் மலை எனத் தகுவான்.                 5.8.37<br/>
<br/>
உறக்கினும் கொல்லும், உணரினும்   கொல்லும், மால் விசும்பில்<br/>
பறக்கினும் கொல்லும், படரினும்   கொல்லும், மின் படைக்கை<br/>
நிறக் கரும் கழல் அரக்கர் கண்   நெறிதொறும் பொறிகள்<br/>
பிறக்க நின்று, எறி படைகளைத்   தடக்கையால் பியையும்.                 5.8.38  	<br/>
<br/>
அநுமன் செய்த போரினால் சுற்றிலும் நேர்ந்த நிகழ்ச்சிகள் (5635-5641)<br/>
<br/>
சேறும் வண்டலும் மூளையும்   நிணமுமாய்த் திணிய,<br/>
நீறு சேர் நெடும்தெரு எலாம்   நீத்தமாய் நிரம்ப,<br/>
ஆறு போல் வரும் குருதி, அவ்   அநுமனால் அலைப்பு உண்டு<br/>
ஈறு இல் வாய்தொறும் உமிழ்வதே   ஒத்தது; அவ் இலங்கை.                 5.8.39  	<br/>
<br/>
கருது காலினும் கையினும் வாலினும் கட்டிச்<br/>
சுருதியே அன்ன மாருதி மரத்திடை துரப்பான்<br/>
நிருதர் எந்திரத்து இடு கரும்பு ஆம் என நெரிவார்<br/>
குருதி சாறு எனப் பாய்வது குரைகடல் கூனில்                 5.8.40  	<br/>
<br/>
எடுத்து அரக்கரை எறிதொறும் அவர் உடல் எற்றக்<br/>
கொடித் திண் மாளிகை இடிந்தன மண்டபம் குலைந்த<br/>
தடக்கை யானைகள் மறிந்தன கோபுரம் தகர்ந்த<br/>
பிடிக் குலங்களும் புரவியும் அவிந்தன பெரிய.                 5.8.41  	<br/>
<br/>
தம்தம் மாடங்கள் தம் உடலால் சிலர் தகர்த்தார்;<br/>
தம்தம் மாதரைத் தம் கழலால் சிலர் சமைத்தார்;<br/>
தம்தம் மாக்களைத் தம்படையால் சிலர் தடிந்தார்<br/>
எற்றி மாருதி தடக்கைகளான் விசைத்து எறிய.                 5.8.42<br/>
<br/>
ஆடல் மாக் களிறு அனையவன்,   அரக்கியர்க்கு அருளி<br/>
வீடு நோக்கியே செல்க என்று   சிலவரை விட்டான்,<br/>
கூடினார்க்கு அவர் உயிர் எனச்   சிலவரைக் கொடுத்தான்,<br/>
ஊடினார்க்கு அவர் மனைதொறும்   சிலவரை உய்த்தான்.                5.8. 43<br/>
<br/>
தரு எலாம் உடல்,   தறெ்றி எலாம் உடல், சதுக்கத்து<br/>
உரு எலாம் உடல்,   உவரி எலாம் உடல், உள் ஊர்க்<br/>
கரு எலாம் உடல்,   காயம் எலாம் உடல், அரக்கர்<br/>
தெரு எலாம் உடல்,   தேயம் எலாம் உடல் சிதறி.                 5.8.44  	<br/>
<br/>
ஊன் எலாம் உயிர் கவர் உறும் காலன் ஓய்ந்து உலந்தான்<br/>
தான் எலாரையும் மாருதி சாடுகை தவிரான்<br/>
மீன் எலாம் உயிர் மேகம் எலாம் உயிர் மேல் மேல்<br/>
வான் எலாம் உயிர் மற்றும் எலாம் உயிர் சுற்றி.                 5.8.45  	<br/>
<br/>
அரக்கர் நடுவில் அநுமன் விளங்கிய காட்சி (5642-5645)<br/>
<br/>
ஆக இச் செரு விளைவுறும் அமைதியின் அரக்கர்<br/>
மோகம் உற்றனர் ஆம் என முறை முறை முனிந்தார்<br/>
மாகம் முற்றவும் மாதிரம் முற்றவும் வளைந்தார்<br/>
மேகம் ஒத்தனர்; மாருதி வெய்யவன் ஒத்தான்.                 5.8.46  	<br/>
<br/>
அடல் அரக்கரும், ஆர்த்தலின்,   அலைத்தலின், அயரப்<br/>
புடை பெருத்து உயர் பெருமையின்,   கருமையின், பொலிவின்,<br/>
மிடல் அயில் படை மீன் என   விலங்கலின், கலங்கும்<br/>
கடல் நிகர்த்தனர்,   மாருதி மந்தரம் கடுத்தான்.                 5.8.47  	<br/>
<br/>
கரதலத்தினும் காலினும் வாலினும் கதுவ<br/>
நிரை மணித் தலை நெரிந்து உகச் சாய்ந்து உயிர் நீப்பார்<br/>
சுரர் நடுக்குற அழுதுகொண்டு எழுந்த நாள் தொடரும்<br/>
உரகர் ஒத்தனர் அநுமனும் கலுழனே ஒத்தான்.                        5.8.48<br/>
<br/>
மானம் உற்ற தம் பகையினால் முனிவு உற்று வளைந்த<br/>
மீன் உடைக் கடல் இடையினும் உலகு எலாம் மிடைந்த<br/>
ஊன் அறக் கொன்று துகைக்கவும் ஒழிவு இலா நிருதர்<br/>
ஆனை ஒத்தனர் ஆள் அரி ஒத்தனன் அநுமன்.                  5.8.49<br/>
<br/>
அநுமனின் விழுப்புண்<br/>
<br/>
எய்த எற்றின எறிந்தன ஈர்த்தன இகலிப்<br/>
பொய்த குத்தின பொதுத்தன தொளைத்தன போழ்ந்த<br/>
கொய்த சுற்றின பற்றின குடைந்தன பொலிந்த<br/>
அய்யன் மல் பெரும் புயத்தன புண் அளப்பு அரிதால்.                     5.8.50<br/>
<br/>
தேவர்கள் அநுமனைப் புகழ்தல்<br/>
<br/>
கார்க் கரும் தடம் கடல்களும்   மழை முகில் கணனும்<br/>
வேர்க்க, வெம் செரு விளைத்து எழும்   வெள் எயிற்று அரக்கர்<br/>
போர்க் குழாம் படி பூசலின்,   ஐயனைப் புகழ்வுற்று<br/>
ஆர்க்கும் விண்ணவர் அமலையே   உயர்ந்தது அன்று அமரில்.                        5.8.51<br/>
<br/>
அநுமன் மேல் பூச்சொரிதல்<br/>
<br/>
மேவும் வெம் சினத்து அரக்கர்கள்   முறை முறை விசையால்<br/>
ஏவும் பல் படை எத்தனை   கோடிகள் எனினும்<br/>
தூவும்; தேவரும் மகளிரும்   முனிவரும் சொரிந்த<br/>
பூவும், புண்களும், தெரிந்தில   மாருதி புயத்தில்.                        5.8.52<br/>
<br/>
அநுமனின் தளராத நிலை<br/>
<br/>
பெயர்க்கும் சாரிகை கறங்கு எனத்   திசைதொறும் பெயர்வின்,<br/>
உயர்க்கும் விண்மிசை ஓங்கலின்,   மண்ணின் வந்து உறலின்,<br/>
அயர்த்து வீழ்ந்தனர் அழிந்தனர்   அரக்கராய் உள்ளார்;<br/>
வெயர்த்திலன் மிசை, உயிர்த்திலன்   நல் அற வீரன்.                           5.8.53<br/>
<br/>
கிங்கரர் அனைவரும் மடிதல்<br/>
<br/>
எஞ்சல் இல் கணக்கு அறிந்திலம் இராவணன் ஏவ<br/>
நஞ்சம் உண்டவர் ஆம் என அநுமன் மேல் நடந்தார்<br/>
துஞ்சினார் அல்லது யாவரும் மறத்தொடும் தொலைவுற்று<br/>
அஞ்சினார் இல்லை; அரக்கரில் வீரர் மற்று யாரே.                         5.8.54	<br/>
<br/>
பொழிற்காவலர் இராவணனிடம் ஓடுதல் (5651-5652)<br/>
<br/>
வந்த கிங்கரர் ஏ எனும் மாத்திரை மடிந்தார்;<br/>
நந்த வானத்து நாயகர் ஓடினர் நடுங்கிப்<br/>
பிந்து காலினர் கையினர் பெரும்பயம் பிடரின்<br/>
உந்த ஆயிரம் பிணக்குவை மேல் விழுந்து உளைவார்.                      5.8.55<br/>
<br/>
விரைவின் உற்றனர் விம்மல் உற்று யாதொன்றும் விளம்பார்<br/>
கரதலத்தினால் பட்டதும் கட்டு உரைக்கின்றார் :<br/>
தரையின் நிற்கிலர் திசைதொறும் நோக்கினர் சலிப்பார்;<br/>
அரசன் மற்றவர் அலக்கணே உரைத்திட அறிந்தான்.                          5.8.56<br/>
<br/>
காவலாளிகளை இராவணன் வினாவுதல்<br/>
<br/>
"இறந்து நீங்கினரோ? இன்று என்   ஆணையை இகழ்ந்து,<br/>
துறந்து நீங்கினரோ? அன்றி,   வெம் சமர் தொலைந்தார்,<br/>
மறந்து நீங்கினரோ? என்கொல்   வந்தது?" என்று உரைத்தான், <br/>
நிறம் செருக்குற, வாய்தொறும்   நெருப்பு உமிழ்கின்றான்.                        5.8.57<br/>
<br/>
கிங்கரர் பட்டமை கூறல்<br/>
<br/>
"சலம் தலைக் கொண்டனர் ஆய தன்மையார்<br/>
அலந்திலர் செரு களம் அத்து அஞ்சினார் அலர் :<br/>
புலம் தெரி பொய்க் கரி புகலும் புன்கணார்<br/>
குலங்களின் அவிந்தனர் குரங்கினால்!"என்றார்.                         5.8.58<br/>
<br/>
இராவணன் நாணுதல்<br/>
<br/>
ஏவலின் எய்தினர் இருந்த எண்திசைத்<br/>
தேவரை நோக்கினான் நாணும் சிந்தையான்;<br/>
"யாவது? என்று அறிந்திலிர் போலுமால்!"என்றான்<br/>
மூவகை உலகையும் விழுங்க மூள்கின்றான்.                         5.8.59<br/>
<br/>
இராவணன் மீட்டும் வினாவுதல்<br/>
<br/>
மீட்டு அவர் உரைத்திலர் பயத்தின் விம்முவார்;<br/>
தோட்டு அலர் இன மலர்த் தொங்கல் மோலியான்<br/>
"வீட்டியது அரக்கரை என்னும் வெவ்வுரை<br/>
கேட்டதோ? கண்டதோ? கிளத்துவீர்!"என்றான்.                       5.8.60 	<br/>
<br/>
அரக்கர் அழிந்ததை அறிவித்தல்<br/>
<br/>
"கண்டனம் ஒரு புடை நின்று கண்களால்<br/>
தணெ் திரைக் கடல் என வளைந்த சேனையை<br/>
மண்டலம் திரிந்து ஒரு மரத்தினால் உயிர்<br/>
உண்டது; அக் குரங்கு இனம் ஒழிவது அன்று!"என்றார்.               5.8.61<br/>
----------------<br/>
<center><h3>
5.9  சம்புமாலி வதைப் படலம்  5658 - 5708</h3>
</center>
அனுமனைப் பிணித்துக் கொணருமாறு இராவணன் சம்புமாலியை ஏவுதல்<br/>
<br/>
கூம்பின கையன் நின்ற   குன்று எனக் குவவுத் திண் தோள்<br/>
பாம்பு இவர் தறுகண் சம்புமாலி   என்பவனைப் பாரா,<br/>
'வாம் பரித் தானையோடு   வளைத்து அதன் மறனை மாற்றித்<br/>
தாம்பினில் பற்றித் தந்து என்   மனச் சினம் தணித்தி'என்றான்.              5.9.1  	<br/>
சம்புமாலி மகிழ்ந்து போருக்குப் புறப்படல்<br/>
<br/>
ஆயவன் வணங்கி, "ஐய!   அளப்பரும் அரக்கர் முன்னர்,<br/>
'நீ இது முடித்தி'என்று   நேர்ந்தனை நினைவின் எண்ணி<br/>
ஏயினை! என்னப் பெற்றால்,   என்னின் யார் உயர்ந்தார்?" என்னாப்<br/>
போயினன்; இலங்கை வேந்தன்   போர்ச் சினம் போவது ஒப்பான்.                 5.9.2  	<br/>
சம்புமாலியுடன் சென்ற சேனைகள்<br/>
<br/>
தன்னுடைத் தானையோடும்,   தயமுகன்'தருக'என்று ஏய<br/>
மன் உடைச் சேனையோடும்,   தாதை வந்து ஈந்த வாளின்<br/>
மின் உடைப் பரவையோடும்,   வேறு உேளார் சிறப்பின் விட்ட<br/>
பின் உடை அனிகத்தோடும்,   பெயர்ந்தனன், பெரும்போர் பெற்றான்.                 5.9.3  	<br/>
யானையும் தேரும்<br/>
<br/>
உரும் ஒத்த முழக்கின் செங்கண்   வெள் எயிற்று ஓடை நெற்றிப்<br/>
பருமித்த கிரியில் தோன்றும்   வேழமும், பதுமத்து அண்ணல்<br/>
நிருமித்த எழிலி முற்றிற்று   என்னல் ஆம் நிலைய நேமிச்<br/>
சொரி முத்த மாலை சூழும்   துகில் கொடித் தடம் தேர் சுற்ற.                 5.9.4  	<br/>
குதிரையும் காலாளும்<br/>
<br/>
காற்றினை மருங்கில் கட்டிக்   கால்வகுத்து உயிரும் கூட்டிக்<br/>
கூற்றினை ஏற்றி அன்ன   குலப்பரி குழுவக், குன்றின்<br/>
தூற்றினின் எழுப்பி ஆண்டுத்   தொகுத்து எனச் சுழல் பைங்கண்ண<br/>
வேற்று இனப் புலியேறு என்ன,   வியந்து எழும் பதாதி ஈட்டம்.	             5.9.5  	<br/>
பலவகைப் படைக்கலமும் விளங்குதல்<br/>
<br/>
தோமரம், உலக்கை, கூர்வாள்,   சுடர்மழு, குலிசம், தோட்டி<br/>
தாம் அரம் தின்ற கூர்வேல்,   தழல் ஒளிவட்டம், சாபம்,<br/>
காமர் தண்டு, எழுக்கள், காந்தும்   கப்பணம், காலபாசம்,<br/>
மாமர வலயம், வெம் கோல்   முதலிய வயங்க மாதோ.             5.9.6  	<br/>
பதாகைகள் செறிதல்<br/>
<br/>
எத்திய அயில், வேல், குந்தம்,   எழுமுதல் இனைய ஏந்திக்<br/>
குத்திய திளைப்ப, மீதில்   குழுவின மழை மாக் கொண்டல்<br/>
பொத்து உகு பொருவு இல்   நல் நீர் சொரிவன போவ போலச்<br/>
சித்திரப் பதாகை ஈட்டம்   திசை தொறும் செறிவ செல்ல.                5.9.7  	<br/>
பலவகை ஒலியெழல்<br/>
<br/>
பல் இயம் துவைப்ப, நல் மாப்   பணிலங்கள் முரலப், பொன் தேர்ச்<br/>
சில்லிகள் இடிப்ப, வாசி   சிரித்திடச் செறி பொன் தாரும்,<br/>
வில்லும் நின்று இசைப்ப, யானை   முழக்கம் விட்டு ஆர்ப்ப, விண் தோய்<br/>
ஒல் ஒலி வானில் தேவர்   உரை தெரிவு ஒழிக்கும் மன்னோ.                 5.9.8  	<br/>
தூளி பரவுதல்<br/>
<br/>
மின் நகு கிரிகள் யாவும்   மேருவின் விளங்கித் தோன்ற<br/>
தொல் நகர் பிறவும் எல்லாம்   பொலிந்தன துறக்கம் என்ன;<br/>
அன்னவன் சேனை செல்ல   ஆர்கலி இலங்கை ஆய<br/>
பொன் நகர் தகர்ந்து, பொங்கி,   ஆர்த்து, எழு, தூளி போர்ப்ப.                 5.9.9  	<br/>
சம்புமாலியொடு சென்ற சேனையின் அளவு<br/>
<br/>
ஆயிரம் ஐந்தொடு ஐந்து ஆம் ஆழி   அம் தடம் தேர், அத்தேர்க்கு<br/>
ஏயின இரட்டி யானை,   யானையின் இரட்டி பாய்மா,<br/>
போயின பதாதி சொன்ன   புரவியின் இரட்டி போல் ஆம்,<br/>
தீயவன் தடம் தேர் சுற்றித்   தறெ்று எனச் சென்ற சேனை.	            5.9.10  	<br/>
<br/>
தேர் வீரர்<br/>
<br/>
வில் மறைக் கிழவர், நானா   விஞ்சையர், வரத்தின் மிக்கார்,<br/>
வல் மறக் கண்ணர், ஆற்றல்   வரம்பு இலா வயிரத் தோளார்,<br/>
தொல் மறக் குலத்தர், தூணி   தூக்கிய புறத்தர், மார்பின்<br/>
கல் மறைத்து ஒளிரும் செம்பொன்   கவசத்தர், கடும் தேர் ஆட்கள்.           5.9.11  	<br/>
<br/>
யானை வீரர்<br/>
<br/>
பொரு திசை யானை ஊரும்   புனிதனைப் பொருவும் பொற்பர்,<br/>
சுரி படைத் தொழிலும் மற்றை   அங்குசத் தொழிலும் தொக்கார்<br/>
நிருதியில் பிறந்த வீரர்,   நெருப்பு இடைப் பரப்பும் கண்ணர்,<br/>
பரிதியில் பொலியும் மெய்யர்,   படு மதக் களிற்றின் பாகர்.          5.9.12  	<br/>
<br/>
குதிரை வீரர்<br/>
<br/>
ஏர் கெழு திசையும், சாரி   பதினெட்டும், இயல்பின் எண்ணிப்<br/>
போர் கெழு படையும் கற்ற   வித்தகப் புலவர்; போரில்<br/>
தேர் கெழு மறவர், யானைச்   சேவகர், சிரத்தில் செல்லும்<br/>
தார் கெழு புரவி என்னும்   தம் மனம் தாவப் போனார்.           5.9.13  	<br/>
<br/>
சம்புமாலி நால்வகைத்தானையொடும் போர்க்குச் செல்லுதல்<br/>
<br/>
அந் நெடும் தானை சுற்ற,   அமரரை அச்சம் சுற்ற,<br/>
பொன் நெடும் தேரில் போனான்;   பொருப்பு இடை நெருப்பில் பொங்கி,<br/>
தன் நெடும் கண்கள் காந்த,   தாழ்பெரும் கவசம் மார்பில்<br/>
மின் இட, வெயிலும் வீச,   வில் இடும் எயிற்று வீரன்.           5.9.14  	<br/>
<br/>
அரக்கர் வரவு நோக்கி நின்ற அனுமன் தோற்றம் (5672-5673)<br/>
<br/>
நந்தன வனத்துள் நின்ற,   நாயகன் தூதன் தானும்,<br/>
"வந்திலர் அரக்கர்,"என்னும்   மனத்தினன், வழியை நோக்கி,<br/>
சந்திரன் முதல வான   மீன் எலாம் தழுவ நின்ற,<br/>
இந்திர தனுவின் தோன்றும்   தோரணம் இவர்ந்து நின்றான்.          5.9.15  	<br/>
<br/>
கேழ் இரும் மணியும், பொன்னும்,   விசும்பு இருள் கிழித்து வீங்க,<br/>
ஊழ் இரும் கதிர்கேளாடும்   தோரணத்து உம்பர் மேலான்,<br/>
சூழ் இரும் கதிர்கள் எல்லாம்   தோற்றிடச் சுடரும் சோதி,<br/>
ஆழியின் நடுவண் தோன்றும்   அருக்கனே அனையன் ஆனான்.            5.9.16  	<br/>
<br/>
அனுமன் ஆர்த்தல்<br/>
<br/>
செல்லொடு மேகம் சிந்தத்,   திரைக்கடல் சிலைப்புத் தீர,<br/>
கல் அளை கிடந்த நாகம்   உயிரொடு விடமும் கால,<br/>
கொல் இயல் அரக்கர் நெஞ்சில்   குடிபுக அச்சம், வீரன்<br/>
வில் என இடிக்க, விண்ணோர்   நடுக்கு உற வீரன் ஆர்த்தான்.          5.9.17  	<br/>
<br/>
அனுமன் தோள்கொட்டுதல்<br/>
<br/>
நின்றன திசைக்கண் வேழம்,   நெடும் களிச் செருக்கு நீங்க,<br/>
தென் திசை நமனும் உள்ளம்   துணுக்கு என, சிந்தி வானில்<br/>
பொன்றல் இல் மீன்கள் எல்லாம்   பூ என உதிர, பூவும்<br/>
குன்றமும் பிளக்க, வேலை   துளக்கு உற, கொட்டினான் தோள்.          5.9.18  	<br/>
<br/>
அரக்கரும் ஆர்த்து அனுமனை அணுகமுடியாது நிற்றல்<br/>
<br/>
அவ்வழி அரக்கர் எல்லாம்   அலை நெடும் கடலின் ஆர்த்தார்,<br/>
செவ்வழிச் சேறல் ஆற்றார்,   பிணப் பெரும் குன்றம் தறெ்றி<br/>
வெவ்வழிக் குருதி வெள்ளம்   புடை மிடைந்து உயர்ந்து வீங்க<br/>
"எவ்வழிச் சேறும்,"என்றார்   தமர் உடம்பு இடறி வீழ்வார்.           5.9.19  	<br/>
<br/>
அணிவகுத்து எதிர்ந்த சம்புமாலியைக் கண்டு அனுமன் மகிழ்தல்<br/>
<br/>
ஆண்டு நின்று அரக்கன் வெவ்வேறு   அணி வகுத்து, அனிகம் தன்னை<br/>
மூண்டு இரு புடையும் முன்னும்   முறை முறை முடுக ஏவித்<br/>
தூண்டினன், தானும் திண் தேர்;   தோரணத்து இருந்த தோன்றல்<br/>
வேண்டியது எதிர்ந்தான் என்ன   வீங்கினன் விசயத் திண் தோள்.                 5.9.20  	<br/>
<br/>
அனுமனும் போர்க்கு அமைந்து நிற்றல்<br/>
<br/>
ஐயனும் அமைந்து நின்றான்,   ஆழியான் அளவின் நாமம்<br/>
நெய் சுடர் விளக்கில் தோன்றும்   நெற்றியே நெற்றி ஆக,<br/>
மொய் மயிர்ச் சேனை பொங்க,   முரண் அயில் உகிர் வாள் மொய்த்த<br/>
கைகளே கைகள் ஆக,   கடைக்குழை திருவால் ஆக.                 5.9.21  	<br/>
<br/>
அரக்கர் அனுமன்மேல் படைவழங்கல்<br/>
<br/>
வயிர்கள் வால் வளைகள் விம்ம,   வரி சிலை சிலைப்ப, மாயப்<br/>
பயிர்கள் ஆர்ப்பு எடுப்ப, மூரிப்   பல் இயம் குமுற, பற்றிச்<br/>
செயிர்கொள் வாள் அரக்கர், சீற்றம்   செருக்கினர், படைகள் சிந்தி,<br/>
வெயில்கள் போல் ஒளிகள் வீச,   வீரன் மேல் கடிதுவிட்டார்.                 5.9.22  <br/>
<br/>
அனுமன் போர்த்திறம் (5680-5697)<br/>
<br/>
கருங்கடல் அரக்கர்தம்   படைக்கலம், கரத்தால்<br/>
பெருங்கடல் உறப், புடைத்து,   இறுத்து உகப் பிசைந்தான்;<br/>
விரிந்தன பொறிக் குலம்;   நெருப்பு என வெகுண்டு ஆண்டு<br/>
இருந்தவன், கிடந்தது ஒர்   எழு தெரிந்து எடுத்தான்.                 5.9.23  	<br/>
<br/>
இருந்தனன் எழுந்தனன் இழிந்தனன் உயர்ந்தான்<br/>
திரிந்தனன் புரிந்தனன் என நனி தெரியார்;<br/>
விரிந்தவர் குவிந்தவர் விலங்கினர் கலந்தார்<br/>
பொருந்தினர் நெருங்கினர் களம் படப் புடைத்தான்.                 5.9.24  	<br/>
<br/>
எறிந்தன எய்தன இடி உருமு என மேல்<br/>
செறிந்தன படைக்கலம் இடைக்கையின் சிதைத்தான்<br/>
முறிந்தன தெறும் கரி முடிந்தன தடம் தேர்<br/>
மறிந்தன பரி நிரை வலக்கையின் மலைந்தான்.                 5.9.25  	<br/>
<br/>
அனுமனால் யானைப்படை அழிதல்<br/>
<br/>
இழந்தன நெடும் கொடி இழந்தன இரும் கோடு<br/>
இழந்தன நெடும் கரம் இழந்தன வியன் தாள்<br/>
இழந்தன முழங்கு ஒலி இழந்தன மதம் பாடு<br/>
இழந்தன பெரும் கதம் இரும் கவுள் யானை.                 5.9.26  	<br/>
<br/>
தேர்ப்படை அழிதல்<br/>
<br/>
நெரிந்தன தடம் சுவர் நெரிந்தன பெரும் பார்<br/>
நெரிந்தன நுகம் புடை நெரிந்தன அதன் கால்<br/>
நெரிந்தன கொடிஞ்சிகள் நெரிந்தன வியன்தார்<br/>
நெரிந்தன கடும்பரி நெரிந்தன நெடும் தேர்.                 5.9.27  	<br/>
<br/>
குதிரைப்படை அழிதல்<br/>
<br/>
ஒடிந்தன உருண்டன உலந்தன புலந்த;<br/>
இடிந்தன எரிந்தன நெரிந்தன எழுந்த;<br/>
மடிந்தன மறிந்தன முறிந்தன மலைபோல்<br/>
படிந்தன முடிந்தன கிடந்தன பரிமா.                 5.9.28  	<br/>
<br/>
காலாட்படை அழிதல்<br/>
<br/>
வெருண்டனர் வியந்தனர் விழுந்தனர் எழுந்தார்<br/>
மருண்டனர் மயங்கினர் மறிந்தனர் இறந்தார்;<br/>
உருண்டனர் உலைந்தனர் உழைத்தனர் பிழைத்தார்<br/>
சுருண்டனர் புரண்டனர் தொலைந்தனர் மலைந்தார்.                 5.9.29<br/>
<br/>
கரிகொடு கரிகளைக் களம் படப் புடைத்தான்<br/>
பரிகொடு பரிகளைத் தலத்து இடைப் படுத்தான்<br/>
வரி சிலை வயவரை வயவரின் மடித்தான்<br/>
நிரைமணித் தேர்களைத் தேர்களின் நெரித்தான்.                 5.9.30<br/>
<br/>
மூளையும் உதிரமும் முழங்கு இரும் குழம்பாய்<br/>
மீள் இரும் குழைபடக் கரி விழுந்து அழுந்த<br/>
தாெளாடும் தலை உக தடம் நெடும் கிரிபோல்<br/>
தோெளாடும் நிருதரை வாெளாடும் துகைத்தான்.               5.9.31<br/>
<br/>
மல்லொடு மலை மலைத் தோளரை வளைவாய்ப்<br/>
பல்லொடும் நெடும் கரப் பகட்டொடும் பரும் தாள்<br/>
வில்லொடும் அயிலொடும் விறலொடும் விளிக்கும்<br/>
சொல்லொடும் உயிரொடும் நிலத்தொடும் துகைத்தான்.                   5.9.32<br/>
<br/>
புகை நெடும் பொறி புகும் திசைதொறும் பொலம் தார்ச்<br/>
சிகை நெடும் சுடர் விடும் தேர் தொறும் சென்றான்;<br/>
தகை நெடும் கரிதொறும் பரிதொறும் சரித்தான்;<br/>
நகை நெடும் படைதொறும் தலைதொறும் நடந்தான்.                   5.9.33<br/>
<br/>
வென்றி வெம் புரவியின் வெரிநினும் விரவார்<br/>
மன்றல் அம் தார் அணி மார்பினும் மணித் தேர்<br/>
ஒன்றின் நின்று ஒன்றினும் உயர் மத மழை தாழ்<br/>
குன்றினும் கடை உகத்து உரும் எனக் குதித்தான்.                     5.9.34<br/>
<br/>
பிரிவு அரும் ஒரு பெரும் கோல் என பெயரா<br/>
இரு வினை துடைத்தவர் அறிவு என எவர்க்கும்<br/>
வரு முலை விலைக்கு என மதித்தனர் வழங்கும்<br/>
தெரிவையர் மனம் என கறங்கு என திரிந்தான்.                     5.9.35<br/>
<br/>
"அண்ணல் அவ் அரியினுக்கு அடியவர் அவன்சீர்<br/>
நண்ணுவர்"எனும் பொருள் நவை அறத் தெரிப்பான்<br/>
மண்ணினும் விசும்பினும் மருங்கினும் மலைந்தார்<br/>
கண்ணினும் மனத்தினும் தனித்தனி கலந்தான்.                       5.9.36<br/>
<br/>
கொடித் தடம் தேரொடும் குரகதக் குழுவை<br/>
அடித்து ஒரு தடக் கையின் நிலத்திடை அரைத்தான்;<br/>
இடித்து நின்று அதிர் கதத்து எயிற்று வன் பொருப்பைப்<br/>
பிடித்து ஒரு தடக் கையின் உயிர் உகப் பிழிந்தான்.                 5.9.37<br/>
<br/>
கறுத்து எழு நிறத்தினர் எயிற்றினர் கயிற்றார்<br/>
செறுத்து எரி விழிப்பவர் சிகைக் கழு வலத்தார்<br/>
மறுத்து எழு மறலிகள் இவர் என அதிர்ந்தார்; <br/>
ஒறுத்து உருத்திரன் என தனித்தனி உதைத்தான்.                     5.9.38<br/>
<br/>
சக்கரம் தோமரம் உலக்கை தண்டு அயில் வாள்<br/>
மிக்கன தேர் பரி குடை கொடி விரவி<br/>
உக்கன குருதி அம் பெரும் திரை உருட்டி<br/>
புக்கன கடல் இடை நெடும் கரம் பூட்கை.                    5.9.39<br/>
<br/>
எட்டின விசும்பினை எழு பட எழுந்த<br/>
முட்டின மலைகளை முயங்கின திசையை<br/>
ஒட்டின ஒன்றை ஒன்று ஊடு அடித்து உதைந்து<br/>
தட்டு முட்டு ஆடின தலையொடு தலைகள்.                     5.9.40<br/>
<br/>
சம்புமாலி தனிப்பட்டுச் சீற்றங்கொள்ளுதல்<br/>
<br/>
கானே காவல் வேழக் கணங்கள்,   கதம் வாள் அரி கொன்ற<br/>
வானே எய்தத் தனியே நின்ற,   மதம் மால் வரை ஒப்பான்,<br/>
தேனே புரை கண், கனலே சொரிய,   சீற்றம் செருக்கினான்;<br/>
தானே ஆனான் சம்புமாலி,   காலன் தன்மையான்.                      5.9.41<br/>
<br/>
சம்புமாலி போர்க்கு விரைதல்<br/>
<br/>
காற்றின் கடிய கலினம் புரவி   நிருதர் களத்து உக்கார்;<br/>
ஆற்றுக் குருதி நிணத்தோடு அடுத்த   அள்ளல் பெரும் கொள்ளைச்<br/>
சேற்றில் செல்லா தேரின் ஆழி,   ஆழும்; நிலை தேரா<br/>
வீற்றுச் செல்லும் வெளியோ இல்லை,   அளியன் விரைகின்றான்                      5.9.42<br/>
<br/>
அனுமன், தனிநின்ற சம்புமாலியிடம் இரங்கிக் கூறுதல்<br/>
<br/>
"ஏதி ஒன்றால், தேரும் அஃதால்,   எளியோர் உயிர் கோடல்<br/>
நீதி அன்றால், உடன்வந்தாரைக்   காக்கும் நிலை இல்லாய்!<br/>
சாதி, அன்றேல் பிறிது என் செய்தி?   அவர் பின் தனி நின்றாய்!<br/>
போதி,"என்றான்; பூத்த மரம் போல்   புண்ணால் பொலிகின்றான்                       5.9.43<br/>
<br/>
சம்புமாலி சினந்து அனுமன்மீது அம்பு தொடுத்தல்<br/>
<br/>
"நன்று, நன்று உன்கருணை,"என்னா,   நெருப்பு நக நக்கான்,<br/>
"பொன்று வாரின் ஒருவன் என்றாய்   போலும் எனை"என்னா,<br/>
வன்திண் சிலையின் வயிரக் காலால்   வடித் திண் சுடர்வாளி<br/>
ஒன்று பத்து நூறு நூறாயிரமும்   உதைப்பித்தான்.                   5.9.44<br/>
<br/>
சம்புமாலியின் அம்புகளை அனுமன் விலக்குதல்<br/>
<br/>
"செய்தி செய்தி! சிலை கைக் கொண்டால்   வெறும் கை திரிவோரை<br/>
நொய்தின் வெல்வது அரிதோ?" என்னா,   முறுவல் உக நக்கான்;<br/>
அய்யன், அங்கும் இங்கும் காலால்   அழியும் மழை என்ன<br/>
எய்த எய்த பகழி எல்லாம்   எழுவால் அகல்வித்தான்                      5.9.45<br/>
<br/>
அனுமன்கை எழுவைச் சம்புமாலி அறுத்து வீழ்த்துதல்<br/>
<br/>
முற்ற முனிந்தான் நிருதன், முனியா,   முன்னும் பின்னும் சென்று<br/>
உற்ற பகழி உறாது முறியா   உதிர்கின்றதை உன்னா,<br/>
சுற்றும் நெடுந்தேர் ஓட்டித் தொடர்ந்தான்,   தொடரும் துறை காணான்,<br/>
வெற்றி எழுவை மழுவாய் அம்பால்   அறுத்து வீழ்த்தினான்                      5.9.46<br/>
<br/>
சம்புமாலியை அனுமன் கொல்லுதல்<br/>
<br/>
சலித்தான் ஐயன், கையால் எய்யும்   சரத்தை உகச் சாடி,<br/>
ஒலித்தார் அமரர் கண்டார் ஆர்ப்ப,   தேரின் உள் புக்கு,<br/>
கலித்தான் சிலையைக் கையால் வாங்கிக்   கழுத்தினிடை இட்டு<br/>
வலித்தான்; பகுவாய் மடித்து மலைபோல்   தலை மண்ணிடை வீழ                        5.9.47<br/>
<br/>
பருவத்தேவர் சம்புமாலி இறந்தமை சொல்லச் செல்லுதல்<br/>
<br/>
குதித்து, தேரும், கோல் கொள் ஆளும்,   பரியும் குழம்பு ஆக<br/>
மிதித்து, பெயர்த்தும் நெடும் தோரணத்தை   வீரன் மேற்கொண்டான்;<br/>
கதி துப்பு அழிந்து கழிந்தார்   பெருமை கண்டு களத்து அஞ்சி,<br/>
உதித்துப் புலர்ந்த தோல் போல் உருவத்து   அமரர் ஓடினார்.                          5.9.48<br/>
<br/>
அனுமனால் இலங்கையில் அறமும் தளிர்த்தமை<br/>
<br/>
பரிந்து புலம்பும் மகளிர் காண,   கணவர் பிணம் பற்றி<br/>
விரிந்த குருதிப் பேராறு ஈர்த்து   மனைகள் தொறும் வீச,<br/>
இரிந்தது இலங்கை; எழுந்தது அழுகை;   "இன்று, இங்கு இவனாலே,<br/>
சரிந்தது அரக்கர் வலி" என்று எண்ணி   அறமும் தளிர்த்ததால்.                       5.9.49<br/>
<br/>
பருவத்தேவர் இராவணனிடம் சம்புமாலி இறந்த செய்தி சொல்லுதல்<br/>
<br/>
புக்கார் அமரர் பொலம் தார் அரக்கன்   பொரு இல் பெரும் கோயில்,<br/>
விக்கா நின்றார், விளம்பல் ஆற்றார்,   வெருவி விம்முவார்,<br/>
நக்கான் அரக்கன்,'நடுங்கல்'என்றான்;  'ஐய! நமர் எல்லாம்,<br/>
உக்கார், சம்புமாலி உலந்தான்,   ஒன்றே குரங்கு'என்றார்                       5.9.50 	<br/>
<br/>
இராவணன் சினந்து அனுமனைப் பிடிக்க எழக்கண்ட பஞ்சசேனாபதிகள் கூறுதல்<br/>
<br/>
என்னும் அளவின் எரிந்து வீங்கி   எழுந்த வெகுளியான்,<br/>
உன்ன உன்ன உதிரக் குமிழி   விழி ஊடு உமிழ்கின்றான்,<br/>
"சொன்ன குரங்கை, யானே பிடிப்பன்   கடிது தொடர்ந்து", என்றான்.<br/>
அன்னது அன்னது உணர்ந்த சேனைத் தலைவர்   ஐவர் அறிவித்தார்                    5.9.51<br/>
-------------------<br/>
<center><h3>
5.10  பஞ்ச சேனாபதிகள் வதைப் படலம்  5709 - 5775</h3>
</center>
படைத்தலைவர் ஐவர் இராவணனிடம் கூறல் (5709-5712)<br/>
<br/>
சிலந்தி உண்பது ஓர் குரங்கின்மேல்   சேறியேல், திறலோய்!<br/>
கலந்த போரில் நின் கண் புலம்   கடும் கனல் கதுவ,<br/>
உலந்த, மால்வரை அருவியாறு   ஒழுக்கு அற்ற ஒழுக்க,<br/>
புலர்ந்த மாமதம் பூக்கும் அன்றே!   திசைப் பூட்கை	        5.10.1  	<br/>
<br/>
இலங்கு வெம் சினத்து அம் சிறை   எறுழ் வலிக் கலுழன்<br/>
உலங்கின் மேல் எழுந்தன்ன, நீ,   குரங்கின்மேல் உருக்கின்,<br/>
அலங்கல் மாலை நின் புயம் நினைந்து,   அல்லும் நன் பகலும்  <br/>
குலுங்கும் வன் துயர் நீங்குமால்,   வெள்ளி அம் குன்றம்.                 	5.10.2  	<br/>
<br/>
உறுவது என்கொலோ? உரன் அழிவு   என்பது ஒன்று உடையார்<br/>
பெறுவது யாது ஒன்றும் காண்கிலர்,   கேட்கிலர், பெயர்ந்தார்,<br/>
சிறுமை ஈது ஒப்பது யாது? நீ   குரங்கின்மேல் செல்லின்,<br/>
முறுவல் பூக்கும் அன்றே! நின்ற   மூவர்க்கும் முகங்கள்.                 	5.10.3  	<br/>
<br/>
 அன்றியும் உனக்கு ஆள் இன்மை தோன்றுமால்'அரச!<br/>
வென்றி இல்லவர் மெல்லியோர் தமைச் செல விட்டாய்<br/>
நன்று நீ இன்று காண்டியேல் எமைச் செல நயத்தி<br/>
என்று கைதொழுது இறைஞ்சினர்; அரக்கனும் இசைந்தான்.         	        5.10.4  	<br/>
<br/>
படைத்தலைவர் கட்டளை<br/>
<br/>
உலகம் மூன்றிற்கும் முதன்மை பெற்றோர் என உயர்ந்தார்<br/>
திலகம் மண் உற வணங்கினர்; கோயிலில் தீர்ந்தார்;<br/>
அலகில் தேர் பரி கரியொடு ஆள் மிடைந்த போர் அரக்கர்<br/>
'தொலைவு இலாதது கதும் என வருக'எனச் சொன்னார்.	        5.10.5  	<br/>
<br/>
படை திரளுதல்<br/>
<br/>
ஆனை மேல் முரசு அறைந்தனர் வள்ளுவர் அழைத்தார்<br/>
பேன வேலையில் புடை பரந்தது பெரும் சேனை;<br/>
சோனை மா மழை முகில் எனப் போர்ப் பணை துவைத்த;<br/>
மீன வான் இடு வில் எனப் படைக் கலம் மிடைந்த.        	5.10.6  	<br/>
<br/>
வெண்கொடிகளின் தோற்றம்<br/>
<br/>
தானை மா கொடி மழை பொதுத்து உயர் நெடும் தாள<br/>
மான மாற்று அரு மாருதி முனிய நாள் உலந்து<br/>
போன மாற்றலர் புகழ் எனக் கால் பொரப் புரண்ட;<br/>
வான யாற்று வெண் திரை என வரம்பு இல பரந்த.                 	5.10.7<br/>
<br/>
படைகளின் போர்க்கோலம்<br/>
<br/>
 விரவு பொன் கழல் விசித்தனர்; வெரிந் உற்று விளங்கச்<br/>
சரம் ஒடுக்கின புட்டிலும் சாத்தினர்; சமையக்<br/>
கருவி புக்கனர் அரக்கர்; மா பல்லணம் கலினப்<br/>
புரவி இட்ட; தேர் பூட்டின; பருமித்த பூட்கை.                 5.10.8  	<br/>
<br/>
படைகளால் நிகழ்ந்தவை<br/>
<br/>
ஆறு செய்தன ஆனையின் மதங்கள்; அவ் ஆற்றைச்<br/>
சேறு செய்தன தேர்களின் சில்லி; அச் சேற்றை<br/>
நீறு செய்தன புரவியின் குரம்; மற்றை நீற்றை<br/>
ஈறு செய்தன அப் பரிக் கலின மா விலாழி.                 5.10.9  	<br/>
<br/>
படைகளின் பேரொலி<br/>
<br/>
வழங்கு தேர்களின் இடிப்பொடு   வாசியின் ஆர்ப்பும்,<br/>
முழங்கு வெம் களிற்று அதிர்ச்சியும்,   மொய் கழல் ஒலியும்,<br/>
தழங்கு பல் இயத்து அமலையும்,   கடை யுகத்து ஆழி<br/>
முழங்கும் ஓதையின் மும்மடங்கு   எழுந்தது முடுகி.	        5.10.10  	<br/>
<br/>
படைகளின் அளவு<br/>
<br/>
ஆழித் தேர்த் தொகை   ஐம்பதினாயிரம்; அஃதே<br/>
சூழிப் பூட்கைக்குத் தொகை;   அவற்று இரட்டியின் தொகைய<br/>
ஊழிக் காற்று அன்ன புரவி;   மற்று அவற்றினுக்கு இரட்டி<br/>
பாழித் தோள் நெடும் படைக்கலப்   பதாதியின் பகுதி	        5.10.11  	<br/>
<br/>
படைகளின் நெருக்கம் <br/>
கூய்த் தரும் தொறும், தரும் தொறும்,   தானை வெம் குழுவின்<br/>
நீத்தம் வந்து வந்து இயங்கிடும்   இடன் இன்றி நெருங்க,<br/>
காய்த்து அமைந்த வெம்   கதிர்ப் படை ஒன்று ஒன்று கதுவித்<br/>
தேய்த்து எழுந்தன; பொறிக் குலம்   மழைக் குலம் தீய.	        5.10.12  	<br/>
<br/>
யானைப் படை<br/>
<br/>
பண் மணிக் குலம் யானையின் புடைதொறும் பரந்த<br/>
ஒண் மணிக் குலம் மழை இடை உரும் என ஒலிப்ப;<br/>
கண் மணிக் குலம் கனல் எனக் காந்துவ; கதுப்பின்<br/>
தண் மணிக் குலம் மழை எழு கதிர் எனத் தழைப்ப.	        5.10.13  	<br/>
<br/>
அரக்க வீரருக்கு இரங்கிச் சுற்றத்தார் தடுத்தல்<br/>
<br/>
தொக்க தம்புடை சுரிகுழல் மடந்தையர் தொடிக்கை<br/>
மக்கள் தாயர் மற்று யாவரும் தடுத்தனர் மறுகி;<br/>
'ஒக்க ஏகுதும் குரங்கினுக்கு உயிர் தர; ஒருவர்<br/>
புக்கு மீண்டிலர்'என்று அழுது இரங்கினர் புலம்பி.	        5.10.14  	<br/>
<br/>
ஐவரும் படையொடு செல்லல்<br/>
<br/>
கை பரந்து எழு சேனை அம்   கடல் இடைக் கலந்தார்;<br/>
செய்கை தாம் வரும் தேர் இடைக்   கதிர் எனச் செல்வார்;<br/>
மெய்கலந்த மா நிகர்வரும்   உவமையை வென்றார்;<br/>
ஐவரும் பெரும் பூதம் ஓர்   ஐந்தும் ஒத்து அமைந்தார்.	           5.10.15  	<br/>
<br/>
ஐவரின் வீரம் (5724-5732)<br/>
<br/>
முந்து இயம் பல கறங்கிட,   முறை முறை பொறிகள்<br/>
சிந்தி, அம்பு உறு கொடும் சிலை   உருமு எனத் தெறிப்பார்;<br/>
வந்து இயம்பு உறு முனிவர்க்கும்   அமரர்க்கும் வலி ஆர்,<br/>
இந்தியம் பகை ஆயவை   ஐந்தும் ஒத்து இயைந்தார்.  	        5.10.16  	<br/>
<br/>
வாசவன் வயக் குலிசமும்   வருணன் வன் கயிறும்,<br/>
ஏசில் தென் திசைக் கிழவன்   தன் எரி முனை எழுவும்,<br/>
ஈசன் வன் தனிச் சூலமும்   என்று இவை ஒன்றும்<br/>
ஊசி போழ்வது ஓர் வடுச் செயா   நெடும் புயம் உடையார்	        5.10.17  	<br/>
<br/>
  சூர் தடிந்தவன் மயில் இடைப் பறித்த வன் தோகை<br/>
பார் பயந்தவன் அன்னத்தின் இறகிடைப் பறித்த<br/>
மூரி வெம் சிறகு இடை இட்டுத் தொடுத்தன முறுக்கி<br/>
வீர சூடிகை நெற்றியின் அயல் இட்டு விசித்தார்.	        5.10.18  	<br/>
<br/>
பொன் திணிந்த தோள் இராவணன் மார்பொடும் பொருத<br/>
அன்று இழந்த கோடு அரிந்து இடும் அழகு உறு குழையர்;<br/>
நின்ற வன் திசை நெடும் களி யானையின் நெற்றி<br/>
மின் திணிந்த அன ஓடையின் வீர பட்டத்தர்.	        5.10.19  	<br/>
<br/>
நிதி நெடும் கிழவனை நெருக்கி நீள் நகர்ப்<br/>
பதியொடும் பெரும் திருப் பறித்த பண்டைநாள்<br/>
விதி என அன்னவன் வெந் இட்டு ஓடவே<br/>
பொதியொடும் வாரிய பொலன் கொள் பூணினார்.         	        5.10.20  	<br/>
<br/>
  இந்திரன் இசை இழந்து ஏகுவான் இகல்<br/>
தந்திமுன் கடவினன் முடுக தாம் அதன்<br/>
மந்தர வால் அடி பிடித்து'வல்லையேல்<br/>
உந்துதி இனி'என வலிந்த ஊற்றத்தார்.         	        5.10.21  	<br/>
<br/>
 'பால்நிறுத்து அந்தணன் பணியன் ஆகி நின்<br/>
கோல் நினைத்திலன்'என உலகம் கூறலும்<br/>
நீல் நிறத்து இராவணன் முனிவு நீக்குவான்<br/>
காலனைக் காலினில் கையில் கட்டினார்.         	        5.10.22  	<br/>
<br/>
மலைகளை நகும் தட மார்பர் மால் கடல்<br/>
அலைகளை நகும் நெடும் தோளர் அந்தகன்<br/>
கொலைகளை நகும் நெடும் கொலையர் கொல்லன் ஊது<br/>
உலைகளை நகும் அனல் உமிழும் கண்ணினார்.                 	5.10.23  	<br/>
<br/>
தோல் கிளர் திசை தொறும் உலகைச் சுற்றிய<br/>
சால் கிளர் முழங்கு எரி தழங்கி ஏறினும்<br/>
கால் கிளர்ந்து ஓங்கினும் காலம் கையுற<br/>
மால் கடல் கிளரினும் சரிக்கும் வன்மையார்.                 	5.10.24  	<br/>
<br/>
அணிவகுத்து நிற்கும் ஐவரை அனுமன் பார்த்தல்<br/>
<br/>
இவ் வகை அனைவரும் எழுந்த தானையர்<br/>
மொய் கிளர் தோரணம் அதனை முற்றினார்;<br/>
கையொடு கையுற அணியும் கட்டினார்<br/>
ஐயனும் அவர் நிலை அறிய நோக்கினான்.                 	5.10.25  	<br/>
<br/>
வானவர் மனநிலை<br/>
<br/>
அரக்கரது ஆற்றலும் அளவு இல் சேனையின்<br/>
தருக்கும் அம் மாருதி தனிமைத் தன்மையும்<br/>
பொருக்கு என நோக்கிய புரந்தரர் ஆதியர்<br/>
இரக்கமும் அவலமும் துளக்கும் எய்தினார்.         	        5.10.26  	<br/>
<br/>
அரக்கர் படையை அனுமன் நோக்குதல்<br/>
<br/>
'இற்றனர் அரக்கர் இப் பகல் உளே'எனாக்<br/>
கற்று உணர் மாருதி களிக்கும் சிந்தையான்<br/>
முற்று உறச் சுலாவிய முடிவு இல் தானையைச்<br/>
சுற்று உற நோக்கி தன் தோளை நோக்கினான்.                 	5.10.27  	<br/>
<br/>
அரக்கர் அனுமனைப்பற்றிக் கருதல்<br/>
<br/>
'புன்தலைக் குரங்கு இது போலுமால் அமர்<br/>
வென்றது; விண்ணவர் புகழை வேரொடும்<br/>
தின்ற வல் அரக்கரைத் திருகித் தின்றதால்<br/>
என்றனர் அயிர்த்தனர் நிருதர் எண் இலார்.                 	5.10.28  	<br/>
<br/>
அனுமன் பேருருவம் கொள்ளல்<br/>
<br/>
ஆயிடை அனுமனும் அமரர்கோன் நகர்<br/>
வாயில் நின்று அவ் வழிக் கொணர்ந்து வைத்த மாச்<br/>
சேயொளி தோரணத்து உம்பர்ச் சேண் நெடு<br/>
மீ உயர் விசும்பையும் கடக்க வீங்கினான்.         	        5.10.29  	<br/>
<br/>
அரக்கர் சினந்து படைவழங்கல்<br/>
<br/>
வீங்கிய வீரனை வியந்து நோக்கிய<br/>
தீங்கு இயல் அரக்கரும் திருகினார் சினம்<br/>
வாங்கிய சிலையினர் வழங்கினார் படை;<br/>
ஏங்கிய சங்கு இனம்; இடித்த பேரியே.         	        5.10.30  	<br/>
<br/>
அரக்கர் எறிந்த படைக்கலங்களை அனுமன் பொருட்படுத்தாமை<br/>
<br/>
எறிந்தனர் எய்தனர் எண் இறந்தன<br/>
பொறிந்து எழு படைக்கலம் அரக்கர்; பொங்கினார்;<br/>
செறிந்தன மயிர்ப் புறம்;'தினவு தீர்வுறச்<br/>
சொறிந்தனர்'என இருந்து ஐயன் தூங்கினான்.                 	5.10.31  	<br/>
<br/>
அனுமன் இருப்புத்தூணை எடுத்தல்<br/>
<br/>
உற்று உடன்று அரக்கரும் உருத்து உடற்றினர்;<br/>
செற்று உற நெருக்கினர்; செருக்கும் சிந்தையர்;<br/>
'மற்றையர் வரும் பரிசு இவரை வல் விரைந்து<br/>
எற்றுவன்'என எழு அனுமன் ஏந்தினான்.                 	5.10.32  	<br/>
<br/>
அனுமன் செய்த போர் (5741-5746)<br/>
<br/>
ஊக்கிய படைகளும் உருத்த வீரரும்<br/>
தாக்கிய பரிகளும் தடுத்த தேர்களும்<br/>
மேக்கு உயர் கொடி உடை மேக மாலை போல்<br/>
நூக்கிய கரிகளும் புரள நூக்கினான்.         	        5.10.33  	<br/>
<br/>
வார் மதம் கரிகளின் கோடு வாங்கி மா<br/>
தேர் படப் புடைக்கும்; அத் தேரின் சில்லியால்<br/>
வீரரை உருட்டும்; அவ் வீரர் வாளினால்<br/>
தார் உடைப் புரவியைத் துணியத் தாக்குமால்.                 	5.10.34  	<br/>
<br/>
இரண்டு தேர் இரண்டு கைத்தலத்தும் ஏந்தி வேறு<br/>
இரண்டு மால் யானை பட்டு உருள எற்றுமால்;<br/>
இரண்டு மால் யானை கை இரண்டின் ஏந்தி வேறு<br/>
இரண்டு பாலினும் வரும் பரியை எற்றுமால்.                 	5.10.35  	<br/>
<br/>
மா இரு நெடு வரை வாங்கி மண்ணில் இட்டு<br/>
ஆயிரம் தேர் பட அரைக்குமால்; அழித்து<br/>
ஆயிரம் களிற்றை ஓர் மரத்தினால் அடித்து<br/>
ஏ எனும் மாத்திரத்து எற்றி முற்றுமால்.         	        5.10.36<br/>
<br/>
உதைக்கும் வெம் கரிகளை; உழக்கும் தேர்களை;<br/>
மிதிக்கும் வன் புரவியை; தேய்க்கும் வீரரை;<br/>
வதிக்கும் வல் எழுவினால் அரைக்கும் மண் இடை;<br/>
குதிக்கும் வன் தலை இடை; கடிக்கும் குத்துமால்.         	        5.10.37<br/>
<br/>
<br/>
விசையின் மான் தேர்களும் களிறும் விட்டு அகன்<br/>
திசையும் ஆகாயமும் செறியச் சிந்துமால்;<br/>
குசை கொள் பாய் பரியொடும் கொற்ற வேலொடும்<br/>
பிசையுமால் அரக்கரைப் பெரும் கரங்களால்.                 	5.10.38<br/>
<br/>
அநுமன் கடலில் வீழ்த்திய படைகள் (5747-5750)<br/>
<br/>
தீ உறு பொறி உடைச் செம் கண் வெம் கை மா<br/>
மீ உறத் தடக் கையால் வீரன் வீசுதோறு<br/>
ஆய் பெரும் கொடியன கடலின் ஆழ்வன<br/>
பாய் உடை நெடும் கலம் படுவ போன்றவே.         	        5.10.39<br/>
<br/>
தாரொடும் உருெளாடும் தடக் கையால் தனி<br/>
வீரன் விட்டு எறிந்தன கடலின் வீழ்வன<br/>
வாரியின் எழுசுடர்க் கடவுள் வானவன்<br/>
தேரினை நிகர்த்தன புரவித் தேர்களே.         	        5.10.40<br/>
<br/>
வீ உற விண் இடை முட்டி வீழ்வன<br/>
ஆய் பெரும் திரைக் கடல் அழுவத்து ஆழ்வன<br/>
ஓய்வு இல புரவி வாய் உதிரம் கால்வன<br/>
வாய் இடை எரி உடை வடவை போன்றவே.                 	5.10.41<br/>
<br/>
வரிந்து உற வல்லிதில் சுற்றி வாலினால்<br/>
விரிந்து உற வீசலின் கடலின் வீழ்ந்தவர்<br/>
திரிந்தனர்; செறி கயிற்று அரவினால் திரி<br/>
அரும் திறல் மந்தரம் அனையர் ஆயினார்.                 	5.10.42<br/>
<br/>
போரில் இரத்தப் பெருக்கு<br/>
<br/>
வீரன் வன்தடக் கையால் எடுத்து வீசிய<br/>
வார் மத கரியினில் தேரின் வாசியின்<br/>
மூரி வெம் கடல் புகக் கடிதின் முந்தின;<br/>
ஊரின் வெம் குருதி ஆறு ஈர்ப்ப ஓடின.         	        5.10.43<br/>
<br/>
பிணக் குவியல்<br/>
<br/>
பிறைக் கடை எயிற்றின பிலத்தின் வாயின<br/>
கறைப் புனல் பொறிகேளாடு உமிழும் கண்ணன<br/>
உறுப்பு உறு படையின உதிர்ந்த யாக்கைகள்<br/>
மறைத்தன மகரம் தோரணத்தை வான் உற.                 	5.10.44<br/>
<br/>
கவிக் கூற்று<br/>
<br/>
குன்று உள மரம் உள குலம் கொள் பேர் எழு <br/>
ஒன்று அல பல உள உயிர் உண்பான் உள;<br/>
அன்றினர் பலர் உளர்; ஐயன் கை உள;<br/>
பொன்றுவது அல்லது புறத்துப் போவரோ.                 5.10.45<br/>
<br/>
அனுமன் அரக்கர் படையை ஒழித்தல்<br/>
<br/>
முழுமுதல் கண்ணுதல் முருகன் தாதை கை<br/>
மழு எனப் பொலிந்து ஒளிர் வயிர வான் தனி<br/>
எழுவினில் பொலம் கழல் அரக்கர் ஈண்டிய<br/>
குழுவினைக் கரி எனக் கொன்று நீக்கினான்.                 	5.10.46<br/>
<br/>
அனுமனைப் படைத் தலைவர் அணுகல்<br/>
<br/>
உலந்தது தானை; உவந்தனர் உம்பர்;<br/>
அலந்தலை உற்றது அவ் ஆழி இலங்கை;<br/>
கலந்தது அழும் குரலின் கடல் ஓதை;<br/>
வலம் தரு தோளவர் ஐவரும் வந்தார்;         	        5.10.47<br/>
<br/>
ஐவரும் பல்லாயிரம் அம்புகளை விடுதல்<br/>
<br/>
ஈர்த்து எழு செம் புனல் எக்கர் இழுக்க<br/>
தேர்த் துணை ஆழி அழுந்தினர் சென்றார்;<br/>
ஆர்த்தனர்; ஆயிரம் ஆயிரம் அம்பால்<br/>
தூர்த்தனர்; அஞ்சனை தோன்றலும் நின்றான்.                 	5.10.48<br/>
<br/>
அநுமன் தேர்ப்பொறியைச் சிதைத்தல்<br/>
<br/>
எய்த கடும்கணை யாவையும் எய்தா<br/>
நொய்து அகலும்படி கைகளின் நூறா<br/>
பொய் தகடு ஒன்று பொருந்தி நெடும் தேர்<br/>
செய்த கடும் பொறி ஒன்று சிதைத்தான்.                 	5.10.49<br/>
<br/>
அநுமன் ஐவருள் ஒருவனைப் பொருது அழித்தல் (5758-5759)<br/>
<br/>
உற்று உறு தேர் சிதையாமுன் உயர்ந்தான்<br/>
முற்றின வீரனை வானின் முனிந்தான்<br/>
பொன் திரள் நீள் எழு ஒன்று பொறுத்தான்<br/>
எற்றினன்; அஃது அவன் வில்லினில் ஏற்றான்.	        5.10.50<br/>
<br/>
முறிந்தது மூரி வில்; அம் முறியே கொண்டு<br/>
எறிந்த அரக்கன் ஓர் வெற்பை எடுத்தான்;<br/>
அறிந்த மனத்தவன் அவ் எழுவே கொண்டு<br/>
எறிந்த அரக்கனை இன் உயிர் உண்டான்.	        5.10.51<br/>
<br/>
மற்றை நால்வரும் அநுமனும் பொருதல் (5760-5761)<br/>
<br/>
ஒழிந்தவர் நால்வரும் ஊழி உருத்த<br/>
கொழுந்து உறு தீ என வெய்த்துறு கொட்பர்<br/>
பொழிந்தனர் வாளி; புகைந்தன கண்கள்;<br/>
விழுந்தன சோரி அவ் வீரன் மணித் தோள்.	        5.10.52<br/>
<br/>
ஆயிடை வீரனும் உள்ளம் அழன்றான்;<br/>
மாய அரக்கர் வலத்தை உணர்ந்தான்;<br/>
மீ எரி உய்ப்பது ஒர் கல் செல விட்டான்;<br/>
தீயவர் அச் சிலையைப் பொடி செய்தார்	        5.10.53<br/>
<br/>
நால்வருள் ஒருவனை அநுமன் அழித்தல் (5762-5764)<br/>
<br/>
தொடுத்த தொடுத்த சரங்கள் துரந்த;<br/>
அடுத்து அகன் மார்பில் அழுந்தி அகன்ற;<br/>
மிடல் தொழிலான் விடு தேரொடு நொய்தின்<br/>
எடுத்து ஒருவன்தனை விண்ணின் எறிந்தான்.	        5.10.54<br/>
<br/>
ஏய்ந்து எழு தேர் இமிழ் விண்ணினை எல்லாம்<br/>
நீந்தியது; ஓடி நிமிர்ந்தது; வேகம்<br/>
ஓய்ந்தது; வீழ்வதன் முன் உயர் பாரில்<br/>
பாய்ந்தவன் மேல் உடன் மாருதி பாய்ந்தான்.	        5.10.55<br/>
<br/>
மதத்த களிற்றினில் வாள் அரி ஏறு<br/>
கதத்தது பாய்வது போல் கதிகொண்டு<br/>
குதித்து அவன் மால்வரை மேனி குழம்ப<br/>
மிதித்தனன் வெம் சின வீரருள் வீரன்.	        5.10.56<br/>
<br/>
அநுமன் பின்னும் இருவரை அழித்தல் (5765-5770)<br/>
<br/>
மூண்ட சினத்தவர் மூவர் முனிந்தார்<br/>
தூண்டிய தேரர் சரங்கள் துரந்தார்<br/>
வேண்டின வெம் சமம் வேறு விளைப்பார்<br/>
'ஈண்டு இனி ஏகுதிர்'என்று எதிர் சென்றார்.	        5.10.57<br/>
<br/>
திரண்டு உயர் தோள் இணை அஞ்சனை சிங்கம்<br/>
மருண்டு விசும்பு உறைவோர்களும் அஞ்ச<br/>
முரண்தரு தேர் அவை ஆண்டு ஒரு மூன்றின்<br/>
இரண்டை இரண்டு கையும் கொடு எழுந்தான்.	        5.10.58<br/>
<br/>
தூங்கின பாய் பரி; சூதர் உலைந்தார்<br/>
வீங்கின தோளவர் விண்ணில் விசைத்தார்;<br/>
ஆங்கு அது கண்டு அவர் போய் அகலாமுன்<br/>
ஓங்கிய மாருதி ஒல்லையில் உற்றான்.	        5.10.59<br/>
<br/>
கால் நிமிர் வெம் சிலை கையின் இறுத்தான்;<br/>
ஆனவர் தூணியும் வாளும் அறுத்தான்;<br/>
ஏனை ஓர் வெம் படை இல்லவர் எஞ்சார்<br/>
வான் இடை நின்று உயர் மல்லின் மலைந்தார்.	        5.10.60<br/>
<br/>
வெள்ளை எயிற்றர் கறுத்து உயா மெய்யர்<br/>
பிள்ள விரித்த பிலப் பெரு வாயர்<br/>
கொள்ள உருத் துடர் கோள் அரவு ஒத்தார்;<br/>
ஒள் இகல் வீரன் அருக்கனை ஒத்தான்.	        5.10.61<br/>
<br/>
தாம்பு என வாலின் வரிந்து உயர் தாேளாடு<br/>
ஏம்பல் இலார் இரு தோள்கள் இறுத்தான்;<br/>
பாம்பு என நீங்கினர் பட்டனர் வீழ்வார்;<br/>
ஆம்பல் நெடும்பகை போல் அவன் நின்றான்.	        5.10.62<br/>
<br/>
எஞ்சிய ஒருவனையும் அனுமன் ஒழித்தல்<br/>
<br/>
நின்றனன் ஏனையன்; நின்றது கண்டான்;<br/>
குன்று இடை வாவு உறு கோளரி போல <br/>
மின் திரி வன் தலை மீது குதித்தான்;<br/>
பொன்றி அவன் புவி தேரொடு புக்கான்.                      	5.10.63<br/>
<br/>
கவிக் கூற்று<br/>
<br/>
வஞ்சமும் களவும் வெஃகி,   வழி அலா வழிமேல் ஓடி,<br/>
நஞ்சினும் கொடியர் ஆகி,   நவை செயற்கு உரிய நீரார்<br/>
வெம் சின அரக்கர் ஐவர்,   ஒருவனே வெல்லப்பட்ட<br/>
அஞ்சு எனும் புலன்கள் ஒத்தார்;   அவனும் நல் அறிவு போன்றான்.        	5.10.64<br/>
<br/>
அரக்கர் அழிவை யாவருங் காணல்<br/>
<br/>
நெய் தலை உற்ற வேல் கை   நிருதர் அச் செருவில் நேர்ந்தார்<br/>
உய்தலை உற்று மீண்டார்,   ஒருவரும் இல்லை; உள்ளார்,<br/>
கை தலைப் பூசல் பொங்கக்   கடுகினர்; காலன் உட்கும்<br/>        
ஐவரும் உலந்த தன்மை,   அனைவரும் அமையக் கண்டார்.           5.10.65<br/>
<br/>
ஐவரும் அழிந்ததை இராவணனிடம் சொல்லல் (5774-5775)<br/>
<br/>'இறுக்குறும் இன்று நம்மைக்   குரங்கு'என, இரங்கி, ஏங்கி,<br/>
மறுக்கு உறுகின்ற நெஞ்சின்   மாதரை, வைது நோக்கி,<br/>
உறுக்குறும் சொல்லான், ஊழித்   தீ என உலகம் ஏழும்<br/>
சுறு கொள நோக்குவான் தன்,   செவித் தொளை தீயச் சொன்னார்.         	5.10.66<br/>
<br/>
தானையும் உலந்தது; ஐவர்   தலைவரும் சமைந்தார்; தாக்கப்<br/>
போனபின் மீள்வேம் யாமே;   அதுவும், போர் புரிகிலாமை;<br/>
வானையும் வென்று உளாரை   வல்லையின் மடிய நூறி,<br/>
ஏனையர் இன்மை, சோம்பி   இருந்தது அக் குரங்கும் என்றார்                    5.10.67<br/>
 ------------------<br/>
<center><h3>
5.11  அக்ககுமாரன் வதைப் படலம்  5776 - 5825</h3>
</center>
அட்சகுமாரன் குரங்கைப் பற்றித்தரத் தன்னை அனுப்ப வேண்டல் (5776-5778)<br/>
<br/>
கேட்டலும், வெகுளி வெம் தீ   கிளர்ந்து எழ, விலங்கல் மார்பில்<br/>
தோடு அலர் தெரியல் மாலை   வண்டொடும் சுறு கொண்டு ஏற,<br/>
ஊட்டு அரக்கு உண்ட போலும்   நயனத்தான், ஒருப்பட்டானைத்<br/>
தாள் துணை தொழுது, மைந்தன்,   தடுத்து இடை தருதி என்றான்.	      5.11.1  	 	<br/>
<br/>
முக்கணான் ஊர்தி அன்றேல்,   மூவுலகு அடியில் தாயோன்<br/>
ஒக்க ஊர் பறவை அன்றேல்,   அவன் துயில் உரகம் அன்றேல்,<br/>
திக்கயம் அல்ல, ஆகில்,   குரங்கின் மேல் சேறி போலாம்!<br/>
இக் கடன் அடியேற்கு ஈதி;   இருத்தி ஈண்டு இனிதின் எந்தாய               	5.11.2  	<br/>
<br/>
'அண்டர் கோன் தன்னைப் பற்றித்   தருக'எனா, அடியேன் நிற்க,<br/>
கொண்டனை எம்முன் தன்னைப்   பணி, என நெஞ்சம் கோடி<br/>
உண்டது; தீரும் அன்றே!   உரன் இலாக் குரங்கு ஒன்று ஏனும்,<br/>
எண் திசை வென்ற நீயே,   ஏவுதி என்னை என்றான்.               	5.11.3  	<br/>
<br/>
அட்சகுமாரன் உறுதிகூறல் (5779-5780)<br/>
<br/>
கொய் தளிர் கோதும் வாழ்க்கைக்   கோடரத்து உருவு கொண்டு,<br/>
கைதவம் கண்ணி, ஈண்டு ஓர்   சிறு பழி இழைக்கும் கற்பான்,<br/>
எய்தினன், இமையா முக்கண்   ஈசனே என்றபோதும்,<br/>
நொய்தினில் வென்று, பற்றித்   தருகுவென் நொடியின் உன்பால்               	5.11.4  	<br/>
<br/>
துண்டத் தூண் அதனில் தோன்றும்   கோள் அரி, சுடர் வெண் கோட்டு<br/>
மண் தொத்த நிமிர்ந்த பன்றி,   ஆயினும், மலைதல் ஆற்றாது;<br/>
அண்டத்தைக் கடந்து போகி,   அப்புறத்து அகலில், என்பால்<br/>
தண்டத்தை இடுதி அன்றே;   நின்வயின் தந்திலேனேல்.	      5.11.5  	<br/>
<br/>
அட்சகுமாரன் விடைபெற்றுப் பெரும்படையுடன் செல்லல் (5781-5791)<br/>
<br/>
என இவை இயம்பி, "ஈதி விடை"  என, இறைஞ்சி நின்ற<br/>
வனைகழல் வயிரத் திண் தோள்   மைந்தனை, மகிழ்ந்து நோக்கித்<br/>
"துனைபரித் தேர் மேல் ஏறிச்   சேறி"என்று, இனைய சொன்னான்;<br/>
புனை மணித் தாரினானும்   போர் அணி அணிந்து போனான்.      	5.11.6  	<br/>
<br/>
ஏறினன் என்ப, மன்னோ,   இந்திரன் இகலில் இட்ட,<br/>
நூறொடு நூறு பூண்ட,   நொறில் வயப் புரவி நோன் தேர்;<br/>
கூறினர் அரக்கர் ஆசி;   குமுறின முரசக் கொண்மூ;<br/>
ஊறின உரவுத் தானை   ஊழி பேர் கடலை ஒப்ப.         	      5.11.7  	<br/>
<br/>
பொரு கடல் மகரம் எண்ணில்   எண்ணலாம் பூட்கை; பொங்கித்<br/>
திரிவன மீன்கள் எண்ணில்   எண்ணலாம் செம் பொன் திண் தேர்;<br/>
உரு உறு மணலை எண்ணில்   எண்ணலாம் உரவுத் தானை;<br/>
வரு திரை மரபில் எண்ணில்   எண்ணலாம் வாவும் வாசி.               	5.11.8  	<br/>
<br/>
ஆறு இரண்டு அடுத்த எண்ணின்   ஆயிரம் குமரர்; ஆவி<br/>
வேறு இலாத் தோழர், வென்றி   அரக்கர்தம் வேந்தர் மைந்தர்,<br/>
ஏறிய தேரர் சூழ்ந்தார்,   இறுதியின் யாவும் உண்பான்<br/>
சீறிய காலத்தீயின்   செறி சுடர்ச் சிகைகள் அன்னார்.               5.11.9  	<br/>
<br/>
மந்திரக் கிழவர் மைந்தர்,   மதி நெறி அமைச்சர் மக்கள்,<br/>
தந்திரத் தலைவர் ஈன்ற   தனயர்கள் பிறரும், தாதைக்கு<br/>
அந்தரத்து அரம்பை மாரில்   தோன்றினர் ஆதி ஆனோர்,<br/>
எந்திரத் தேரர், சூழ்ந்தார்   ஈர் இரண்டு இலக்கம் வீரர்.	      5.11.10  	<br/>
<br/>
தோமரம், உலக்கை, சூலம்,   சுடர், மழு, குலிசம், தோட்டி,<br/>
ஏ மரு வரிவில், வேல், கோல்,   ஈட்டி, வாள், எழு, விட்டேறு,<br/>
மா மரம், வீசு பாசம்,   வயிர், வளை, வயிரத் தண்டு,<br/>
காமரு கணையம், குந்தம்,   கப்பணம், காலநேமி.	      5.11.11  	<br/>
<br/>
என்று இவை முதல ஆய   எழில் திகழ் படைகள் ஈண்டி,<br/>
மின் திரண்ட அனைய ஆகி   வெயிலொடு நிலவு வீச,<br/>
துன்று இரும் தூளி பொங்கித்   துறுதலால் இறுதி செல்லாப்<br/>
பொன் திணி உலகம் ஆன   பூதலம் ஆன மாதோ.	      5.11.12  	<br/>
<br/>
அட்சகுமாரன் படையின் தீய நிமித்தங்களும் ஆரவாரமும் (5788-5791)<br/>
<br/>
காகமும், கழுகும், பேயும்,   காலனும், கணக்கு இல் காலம்<br/>
சேகு உற வினையின் செய்த   தீமையும், தொடர்ந்து செல்ல;<br/>
பாகு உள கிளவி செவ்வாய்   படைவிழி பணைத்த வேய்த் தோள்<br/>
தோகையர் மனமும் தொக்க   தும்பியும் தொடர்ந்து சுற்ற.	      5.11.13  	<br/>
<br/>
உழைக் குலம் நோக்கினார்கள்   உலந்தவர்க்கு உரிய மாதர்<br/>
அழைத்து அழு குரலின் வேலை   அமலையின், அரவச் சேனை<br/>
தழைத்து எழும் ஒலியின் ஓசை   பல்லியம் துவைக்கத் தாவி<br/>
மழைக் குரல் இடியில் சொன்ன   மாற்றங்கள் உரைப்ப மன்னோ.	      5.11.14  	<br/>
<br/>
வெயில் கர மணிகள் வீசும்   விரி கதிர் விழுங்க, வெய்ய<br/>
அயில் கர மணிகளாலும்   அவிர் ஒளி பருக, அஃதும்<br/>
எயிற்று இளம் பிறைகள் ஈன்ற   இலங்கு ஒளி ஒதுங்க, யாணர்<br/>
உயிர்க் குலவு இரவும் அன்று, பகல்   அன்று, என்று உணர்வு தோன்ற.	      5.11.15  	<br/>
<br/>
ஓங்கு இரும் தடம் தேர் பூண்ட   உளை வயப் புரவி ஒல்கித்<br/>
தூங்கின வீழ, தோளும்   கண்களும் இடத்துத் துள்ள,<br/>
வீங்கின மேகம் எங்கும்   குருதி நீர்த் துளிகள் வீழ்ப்ப<br/>
ஏங்கின காகம் ஆர்ப்ப,   இருளில் விண் இடிப்ப மாதோ.	      5.11.16  	<br/>
<br/>
அனுமன் அட்சகுமாரனைக் காணலும் ஐயுறலும் (5792-5795)<br/>
<br/>
வெள்ள வெம் சேனை சூழ,   விண் உேளார் வெருவி விம்ம,<br/>
உள்ளம் நொந்து அனுங்கி, வெய்ய   கூற்றமும் உறுவது உன்ன,<br/>
துள்ளின சுழல் கண் பல் பேய்   தோள் புடைத்து ஆர்ப்ப, தோன்றும்<br/>
கள் அவிழ் மாலையானைக்   காற்றின் சேய் வரவு கண்டான்.      	5.11.17  	<br/>
<br/>
"இந்திரசித்தோ? மற்று அவ்   இராவணனேயோ?"என்னாச்<br/>
சிந்தையின் உவகை தோன்ற,   முனிவு உற்ற குரக்குச் சீயம்,<br/>
"வந்தனன்; முடிந்தது அன்றோ?   மனக் கருத்து"என்ன வாழ்த்தி,<br/>
சுந்தரத் தோளை நோக்கி,   இராமனைத் தொழுது சொன்னான்.      	5.11.18  	<br/>
<br/>
"எண்ணிய இருவர் தம்முள்   ஒருவனால், யானும் நோற்ற<br/>
புண்ணியம் உளதாய், எம் கோன்   தவத்தொடும் பொருந்தினானேல்,<br/>
நண்ணினன் நானும் நின்றேன்;   காலனும் நணுகி நின்றான்;<br/>
கண்ணிய கருமம் இன்றே   முடிக்குவென் கடிதின்" என்றான்.	      5.11.19  	<br/>
<br/>
"பழி இலது உரு என்றாலும்,   பல தலை அரக்கன் அல்லன்;<br/>
விழி இடை இமைக்கும் மேல்நாள்   வேந்தை வென்றானும் அல்லன்;<br/>
மொழியின் மற்றவர்க்கு மேலான்;   முரண் தொழில் முருகன் அல்லன்;<br/>
அழிவில் ஒண் குமரன் யாரோ?   அஞ்சனக் குன்றம் அன்னான்.              	5.11.20<br/>
<br/>
அனுமனை அட்சகுமாரன் எள்ளி நகைத்தல்<br/>
<br/>
என்றவன் உவந்து, விண் தோய்,
            இந்திர சாபம் என்ன<br/>
நின்ற, தோரணத்தின் உம்பர்
             இருந்த போர் நீதியானை,<br/>
வன் தொழில் அரக்கன் நோக்கி,
           வாள் எயிறு இலங்க நக்கான்;<br/>
'கொன்றது இக்குரங்கு போலாம்! 
          அரக்கர் தம் குழாத்தை'என்றான்.               5.11.21  	<br/>
<br/>
தேர்ப்பாகன் ஏளனமாக எண்ணக் கூடாதனெல்<br/>
<br/>
அன்னதாம் அச்சொல் கேட்ட 
              சாரதி, "ஐய! கேண்மோ!<br/>
இன்னதாம் என்னலாமோ
           உலகியல்? இகழல்! அம்மா!<br/>
மன்னனோடு எதிர்ந்த வாலி
           குரங்கு என்றால், மற்றும் உண்டோ?<br/>
சொன்னது துணிவில் கொண்டு
           சேறி" என்று உணரச் சொன்னான்.               	5.11.22  	<br/>
<br/>
அட்சகுமாரன் வஞ்சினம் கூறல்<br/>
<br/>
விடம் திரண்டு அனைய மெய்யான்,
           அவ் உரை விளம்பக் கேளா,<br/>
"இடம் புகுந்து, இனைய செய்த
           இதனொடு, சீற்றம் எஞ்சேன்,<br/>
தொடர்ந்து சென்று, உலகம் மூன்றும்
           துருவினென், ஒழிவு உறாமல்<br/>
கடந்து, பின் குரங்கு என்று ஓதும்
           கருவையும் களைவென்" என்றான்.               	5.11.23  	<br/>
<br/>
அனுமனும் அரக்கர் படையும் பொருதல் (5799-5805)<br/>
<br/>
ஆர்த்து எழுந்து, அரக்கர் சேனை,<br/>
           அஞ்சனைக்கு உரிய குன்றைப்<br/>
போர்த்தது; பொழிந்தது, அம்மா! <br/>
          பொழிபடப் பருவ மாரி;<br/>
வேர்த்தனர் திசை காப்பாளர்; <br/>
          சலித்தது விண்ணும் மண்ணும்;<br/>
தார்த் தனி வீரன், தானும்  <br/>
         தனிமையும், அவர் மேல் சார்ந்தான்.               	5.11.24  	<br/>
<br/>
எறிந்தனர், நிருதர் வெய்தின்
           எய்தின படைகள் எல்லாம்,<br/>
முறிந்தன வீரன் மேனி
           முட்டின, முகர யானை<br/>
மறிந்தன, மடிந்த தேரும்
           மான மாக் குழுவும், மற்றும்<br/>
நெறிந்தன வரம்பில் யாக்கை,
           இலங்கை தன் நிலையில் பேர.               	5.11.25  	<br/>
<br/>
காய் எரி, முளி புல் கானில்
           கலந்து எனக் காற்றின் செம்மல்<br/>
ஏ எனும் அளவில் கொல்லும் &lt;
          நிருதர்க்கு, ஓர் எல்லை இல்லை,<br/>
போயவர், உயிரும் போகித்
           தென்புலம் படர்தல், பொய்யாது,<br/>
ஆயிர கோடி தூதர்
           உளர்கொலோ! நமனுக்கு அம்மா.               	5.11.26  	<br/>
<br/>
வர உற்றார் வாரா நின்றார்<br/>
           வந்தவர் வரம்பில் வெம் போர்<br/>
பொர உற்ற பொழுது வீரன்<br/>
           மும்மடங்கு ஆற்றல் பொங்க<br/>
விரவிப் போய்க் கதிரோன் ஊழி<br/>
           இறுதிமேல் என்னல் ஆனான்<br/>
உரவுத்தோள் அரக்கர் எல்லாம் <br/>
          என்பு இலா உயிர்கள் ஒத்தார்.               	5.11.27  	<br/>
<br/>
பிள்ளப்பட்டன, நுதல் ஓடைக் கரி,<br/>
           பிறழ் பொன் தேர், பரி, பிழையாமல்,<br/>
அள்ளல் பட்டு அழி குருதிப் பொருபுனல்<br/>
           ஆறாகப் படி சேறு ஆக,<br/>
"வள்ளப்பட்டன மகரக் கடல் என <br/>
          மதில் சுற்றிய பதி "மறலிக்கு ஓர்<br/>
கொள்ளைப்பட்டன உயிர்" என்னும்படி,<br/>
           கொன்றான் ஐம்புலன் வென்றாறேன.               	5.11.28  	<br/>
<br/>
'தேரே பட்டன'என்றார் சிலர்; சிலர்,<br/>
          'தெறு கண் செம்முக வயிரத் தோள்<br/>
பேரே பட்டன'என்றார்; சிலர் சிலர்,<br/>
          'பரியே பட்டன சில'என்றார்;<br/>
'காரேபட்டு அலை நுதல் ஓடைக்<br/>
           கடகரியே பட்டன கடிது'என்றார்;<br/>
நேரே பட்டவர் பட, மாடே<br/>
           தனி, நில்லா உயிரொடு நின்றாரே.               	5.11.29  	<br/>
<br/>
ஆழிப் பொருபடை நிருதப் பெரு வலி<br/>
           அடலோர், ஆய்மகள் அடு பேழ்வாய்த்<br/>
தாழிப் படு தயிர் ஒத்தார்; மாருதி<br/>
           தனிமத்து என்பது ஒர் தகையானான்;<br/>
ஏழ் இப் புவனமும் மிடை வாழ் உயிர்களும்,<br/>
           எறி வேல் இளையவர் இனமாக,<br/>
ஊழிப் பெயர்வது ஒர் புனல் ஒத்தார்; அனல்<br/>
           ஒத்தான், மாருதம் ஒத்தானே.               	5.11.30  	<br/>
<br/>
அனுமனும் அட்சகுமாரனும் பொருதல் (5806-5812)<br/>
<br/>
கொன்றான் உடன் வரு குழுவை; சிலர் பலர்<br/>
         குறைகின்றார் உடல் குலைகின்றார்;<br/>
பின்றா நின்றனர்; உதிரப் பெருநதி<br/>
         பெருகா நின்றன அருகு ஆரும்<br/>
நின்றார் நின்றிலர்; தனி நின்றான், ஒரு<br/>
         நேமித் தேரொடும் அவன் நேரே<br/>
சென்றான்; வன் திறல் அயில் வாய் அம்புகள்<br/>
         தெரிகின்றான் விழி எரிகின்றான்.               	5.11.31  	<br/>
<br/>
உற்றான் இந்திரசித்துக்கு இளையவன்;<br/>
         ஒரு நாளே பலர் உயிர் உண்ணக்<br/>
கற்றானும் முகம் எதிர் வைத்தான்; அது <br/>
        கண்டார் விண்ணவர்; கசிவு உற்றார்;<br/>
"எற்றே மாருதி நிலை"என்றார்; இனி <br/>
        "இமையா விழியினை இவை ஒன்றோ<br/>
பெற்றாம், நல்லது பெற்றாம்" என்றனர்;<br/>
        பிறியாது எதிர் எதிர் செறிகின்றார்.               	5.11.32  	<br/>
<br/>
எய்தான் வாளிகள் எரி வாய் உமிழ்வன<br/>
         ஈரேழ்; எதிர் அவை பார் சேரப்<br/>
பொய்தான் மணி எழு ஒன்றால்; அன்று, அது,<br/>
         பொடியாய் உதிர்வு உற வடி வாளி<br/>
வெய்து ஆயின பல விட்டான்; வீரனும் <br/>
        வேறு ஓர் படை இலன் மாறா வெம்<br/>
கை தானே பொரு படை ஆகத் தொடர் <br/>
        கால் ஆர் தேர் அதன் மேல் ஆனான்.         	      5.11.33  	<br/>
<br/>
தேரில் சென்று, எதிர் கோல் கொள்வான் உயிர்<br/>
         தின்றான்; அப் பொரு செறி திண் தேர்<br/>
பாரில் சென்றது; பரிபட்டன, அவன் <br/>
        வரிவில் சிந்திய பகழிக் கோல்,<br/>
மார்பில் சென்றன சில; பொன் தோள் இடை<br/>
         மறைவு உற்றன சில; அறவோனும்,<br/>
நேரில் சென்று, அவன் வயிரக் குனிசிலை <br/>
        பற்றிக் கொண்டு, எதிர் உற நின்றான்.               5.11.34  	<br/>
<br/>
ஒரு கையால் அவன் வயிரச் சிலைதனை<br/>
         உற்றுப் பற்றலும், உரவோனும்<br/>
இரு கையால், அவன் வலியா முன்னம் அது<br/>
         இற்று ஓடியது; இவர் பொன் தோளான்<br/>
சுரிகையால் எதிர் உருவிக் குத்தலும்,<br/>
         அதனைச் சொல் கொடு வரு தூதன்,<br/>
பொரு கையால் இடை பிதிர்வித்தான் முறி<br/>
         பொறி ஓடும்படி பறியாவே.         	      5.11.35  <br/>
<br/>
வாளாலே பொரல் உற்றான்; இற்று அது<br/>
         மண் சேராதமுன், வயிரத் திண்<br/>
தோளாலே பொர முடுகிப் புக்கு, இடை<br/>
         தழுவிக் கொண்டலும், உடல் முற்றும்<br/>
நீள் ஆர் அயில் என மயிர் தைத்தன; மணி<br/>
         நெடு வால் அவன் உடல் நிமிர்வு உற்று<br/>
மீளாவகை புடை சுற்றிக்கொண்டது;<br/>
         பற்றிக்கொண்டனன் மேல் ஆனான்.               	5.11.36  	<br/>
<br/>
பற்றிக் கொண்டு, அவன் வடிவாள் என <br/>
        ஒளிர் பல் இற்று உக, நிமிர் படர் கையால்<br/>
எற்றி, கொண்டலின் இடை நின்று உமிழ் சுடர்<br/>
         இன மின் இனம் விழுவன என்ன<br/>
முற்றி, குண்டலம் முதலாம் அணி உக,<br/>
         முழை நால் அரவு இவர் குடர் நாலக்<br/>
கொற்றத் திண் சுவல் வயிரக் கை கொடு<br/>
         குத்திப், புடை ஒரு குதி கொண்டான்.               	5.11.37  	<br/>
<br/>
அநுமன் அட்சகுமாரனை அழித்தல்<br/>
<br/>
நீத்தாய் ஓடின உதிரப் பொரு நதி<br/>
         நீராகச் சிலை பார் ஆகப்<br/>
போய்த் தாழ் தெறி தசை அரி சிந்தினபடி<br/>
         பொங்கப் போம் உயிர் போகாமல்,<br/>
மீத்தா நிமிர் சுடர் வயிரக் கை கொடு<br/>
         பிடியா, விண்ணொடு மண் காணத்<br/>
தேய்த்தான்; ஊழியொடு உலகு ஏழ் தேயினும்<br/>
         ஒரு தன் புகழ் இறை தேயாதான்.               	5.11.38  	<br/>
<br/>
எஞ்சிய படை சிதறி மறைந்து ஓடல் (5814-5816)<br/>
<br/>
புண் தாழ் குருதியின் வெள்ளத்து உயிர்கொடு<br/>
         புக்கார் சிலர்; சிலர், பொரு பேயின்<br/>
பண்டாரத்து இடை இட்டார் தம் உடல்;<br/>
         பட்டாரில் சிலர் பயம் உந்தத்<br/>
திண்டாடித் திசை அறியா மறுகினர்;<br/>
         செத்தார் சிலர்; சிலர், செலவு அற்றார்;<br/>
கண்டார் கண்டது ஒர் திசையே விசை கொடு<br/>
         கால்விட்டார்; படை கைவிட்டார்.              	      5.11.39<br/>
<br/>
மீனாய் வேலையில் உற்றார் சிலர்; சிலர் <br/>
        பசு ஆய் வழிவழி மேய்வு உற்றார்;<br/>
ஊனார் பறவையின் வடிவு ஆனார் சிலர்; <br/>
       சிலர் நான்மறையவர் உரு ஆனார்;<br/>
மானார் கண் இள மடவார் ஆயினர்<br/>
         முன்னே தம் குழல் வகிர்வு உற்றார்<br/>
ஆனார் சிலர்; சிலர், ஐயா நின் சரண்<br/>
         என்றார்; நின்றவர் அரி என்றார்.           	      5.11.40<br/>
<br/>
தம் தாரமும் உறுகிளையும் தமை எதிர்<br/>
                தழுவுந்தொறும்,'நும தமர் அல்லோம்;<br/>
வந்தோம் வானவர்'என்று, ஏகினர் சிலர்; <br/>
            சிலர், மானுயர் என வாய் விட்டார்;<br/>
மந்தாரம் கிளர் பொழில்வாய் வண்டுகள்<br/>
            ஆனார் சிலர்; சிலர் மருள்கொண்டார்;<br/>
இந்து ஆர் எயிறுகள் அறுவித்தார் சிலர், <br/>
            எரிபோல் குஞ்சியை இருள்வித்தார்.                  	5.11.41<br/>
<br/>
அரக்கியர் அழுதரற்றல்<br/>
<br/>
குண்டலக் குழைமுகக் குங்குமக் கொங்கையார்<br/>
வண்டு அலைத்து எழு குழல் கற்றை கால் வருட ஆய்<br/>
விண்டு அலத்தக விரைக் குமுத வாய் விரிதலால்<br/>
அண்டம் உற்று உளது; அவ் ஊர் அழுத பேர் அமலையே.                 	5.11.42<br/>
<br/>
அரக்கியர் துன்ப நிகழ்ச்சி (5818-5822)<br/>
<br/>
கதிர் எழுந்து அனைய செம் திருமுகக் கணவன்மார்<br/>
எதிர் எழுந்து அடி விழுந்து அழுதுசோர் இள நலார்<br/>
அதிநலம் கோதைசேர் ஓதியோடு அன்று அவ் ஊர்<br/>
உதிரமும் தெரிகிலாது இடை பரந்து ஒழுகியே.                      	5.11.43<br/>
<br/>
தாவு இல் வெம் செரு நிலத்து அடி,   உலந்தவர் தம் மேல்,<br/>
ஓவியம் புரை நலார் விழுதொறும்,   சிலர் உயிர்த்து<br/>
ஏவுகண்களும் இமைத்தனர்கள் ஆம்;   இது எலாம்,<br/>
ஆவி ஒன்று, உரு இரண்டு,   ஆதலாலே கொல் ஆம்?                   	5.11.44<br/>
<br/>
ஓடினார் உயிர்கள் நாடு உடல்கள் போல்; உதவியால்<br/>
வீடினார்; வீடினார் மிடை உடல் குவைகள் வாய்<br/>
நாடினார் மடம் நலார்; நவை இலா நண்பரைக்<br/>
கூடினார்; ஊடினார் உம்பர்வாழ் கொம்பு அனார்.                     	5.11.45<br/>
<br/>
தீட்டு வாள் அனைய கண் தெரிவை ஓர் திரு அனாள்<br/>
ஆட்டி நின்று அயர்வது ஓர் அறுதலைக் குறையினைக்<br/>
கூட்டி "நின் ஆர் உயிர்த் துணைவன் எம் கோனை நீ<br/>
காட்டுவாய் ஆதி"என்று அழுது கை கூப்பினாள்.                        	5.11.46<br/>
<br/>
ஏந்தினாள் தலையை ஓர் எழுது அரும் கொம்பு அனாள்;<br/>
காந்தன் நின்று ஆடுவான் உயர் கவந்தத்தினை<br/>
"வேந்து நீ அலசினாய் விடுதியால் நடம்"எனாப்<br/>
பூந் தளிர்க் கையினால் மெய் உறப் புல்லினாள்.                     	5.11.47<br/>
<br/>
அரக்கியர் துன்புறலும் விண்ணவர் இராவணனிடம் உரைத்தலும்<br/>
<br/>
நாடினார்; நாடியே நனை வரும் கொம்பு அனார்<br/>
வாடினார்; கணவர் தம் மார்பு உறத் தழுவியே<br/>
வீடினார்; அவ்வயின் வெருவி விண்ணவர்கள் தாம்<br/>
ஓடினார் அரசன்மாட்டு அணுகி நின்று உரை செய்வார்.                      	5.11.48<br/>
<br/>
மந்தோதரி புலம்பல்<br/>
<br/>
கயல் மகிழ் கண்மலர் கலுழி கான்றிடப்<br/>
புயல் மகிழ் புரிகுழல் பொடி அளாவுற<br/>
அயன் மகன் மகன் மகன் அடியில் வீழ்ந்தனள்<br/>
மயன் மகள்; வயிறு அலைத்து அழுது மாழ்கினாள்                     	5.11.49<br/>
<br/>
அனைவரும் அழுதல்<br/>
<br/>
தாவு அரும் திரு நகர்த் தையலார் முதல்<br/>
ஏவரும் இடைவிழுந்து இரங்கி ஏங்கினார்;<br/>
காவலன் கால்மிசை விழுந்து காவல் மாத்<br/>
தேவரும் அழுதனர் களிக்கும் சிந்தையார்.                   	      5.11.50<br/>
 -------------------- <br/>
<center><h3>
5.12   பாசப் படலம்  5826 - 5888</h3>
</center>
இந்திரசித்தின் வெகுளி<br/>
<br/>
அவ் வழி அவ் உரை கேட்ட ஆண்தகை<br/>
வெவ் வழி எரி புக வெகுளி வீங்கினான்<br/>
எவ்வழி உலகமும் குலைய இந்திரத்<br/>
தெவ் அழிதர உயர் விசயச் சீர்த்தியான்.         5.12.1  	<br/>
<br/>
இந்திரசித்து போர்க்கு எழல்<br/>
<br/>
அரம் சுடர் வேல் தனது இளவல் அற்ற சொல்<br/>
உரம் சுட எரி உயிர்த்து ஒருவன் ஓங்கினான்;<br/>
புரம் சுட வரிசிலைப் பொருப்பு வாங்கிய<br/>
பரம் சுடர் ஒருவனைப் பொருவும் பான்மையான்.                5.12.2  	<br/>
<br/>
இந்திரசித்து தேர் ஏறுதல்<br/>
<br/>
ஏறினன் விசும்பினுக்கு எல்லை காட்டுவான்<br/>
ஆறு இருநூறு பேய் பூண்ட ஆழித் தேர்;<br/>
கூறின கூறின சொற்கள் கோத்தலால்<br/>
பீறின நெடும் திசை பிளந்தது அண்டமே.                5.12.3  	<br/>
<br/>
படையின் ஆரவாரம்<br/>
<br/>
ஆர்த்தன, கழலும் தாரும்   பேரியும் அசனி அஞ்ச;<br/>
வேர்த்து உயிர் குலைய மேனி   வெதும்பினன் அமரர் வேந்தன்;<br/>
"சீர்த்தது போரும்"என்னாத்   தேவர்க்கும் தேவர் ஆய<br/>
மூர்த்திகள் தாமும் தத்தம்   யோகத்தின் முயற்சி விட்டார்.                5.12.4  	<br/>
<br/>
இந்திரசித்தின் துன்பமும் வீரமும்<br/>
<br/>
தம்பியை நினையும் தோறும்   தாரைநீர் ததும்பும் கண்ணான்,<br/>
அம்பு இயல் சிலையை நோக்கி   வாய் மடித்து உருத்து நக்கான்;<br/>
"கொம்பு இயல் மாய வாழ்க்கைக்   குரங்கினால், குறுகா வாழ்க்கை<br/>
எம்பியோ தேய்ந்தான்? எந்தை   புகழ் அன்றோ தேய்ந்தது" என்றான்.          5.12.5  	<br/>
<br/>
வேற்படை யானைப்படை முதலியவற்றின் மிகுதி<br/>
<br/>
வேல் திரண்டனவும், வில்லும்   மிடைந்தவும், வெற்பு என்றாலும்<br/>
கூறு இரண்டு ஆக்கும் வாள் கைக்   குழுவையும், குணிக்கல் ஆற்றேம்;<br/>
சேறு இரண்டு அருகு செய்யும்   செறிமதச் சிறு கண் யானை<br/>
ஆறு இரண்டு அஞ்சு நூற்றின் இரட்டி;   தேர்த் தொகையும் அஃதே.         5.12.6  	<br/><br/>
இந்திரசித்து இராவணன் கோயில் புகல்<br/>
<br/>
ஆய மாத் தானை தான் வந்து   அண்மியது; அண்ம, ஆண்மைத்<br/>
தீய வாள் நிருதர் வேந்தர்   சேர்ந்தவர் சேரத் தேரில்<br/>
ஏ எனும் அளவின் வந்தான்;   இராவணன் இருந்த யாணர்<br/>
வாயில் தோய் கோயில் புக்கான்,   அருவி சோர் வயிரக் கண்ணான்.                5.12.7  	<br/><br/>
இந்திரசித்து இராவணனிடம் பேசல் (5833-5836)<br/>
<br/>
தாள் இணை வீழ்ந்தான்; தம்பிக்கு   இரங்கினான்; தறுகணானும்<br/>
தோள் இணை பற்றி ஏந்தித்   தழுவினான்; அழுது சோர்ந்தான்;<br/>
வாள் இணை நெடும் கண் மாதர்   வயிறு அலைத்து அலறி மாழ்க,<br/>
மீளி போல் மொய்ம்பினானும்   விலக்கினன்; விளம்பல் உற்றான்.                5.12.8  	<br/>
<br/>
"ஒன்று நீ உறுதி ஓராய்,   உற்று இருந்து உளையகிற்றி;<br/>
வன்திறல் குரங்கின் ஆற்றல்   மரபுளி உணர்ந்து மன்னோ,<br/>
'சென்று நீர் பொருதிர்'என்று,   திறம் திறம் செலுத்தித் தீயக்<br/>
கொன்றனை நீயே அன்றோ?   அரக்கர் தம் குழுவை" என்றான்.                5.12.9  	<br/>
<br/>
கிங்கரர், சம்புமாலி, கேடு இலா   ஐவர், என்று இப்<br/>
பைங்கழல் அரக்கரோடும் உடன்   சென்ற ப குதிச் சேனை,<br/>
இங்கு ஒரு பேரும் மீண்டார்   இல்லையேல், குரங்கு அது, எந்தாய்!<br/>
சங்கரன், அயன், மால், என்பார்   தாம் எனும் தரத்தது ஆமோ.        5.12.10  	<br/>
<br/>
திக்கய வலியும், மேல்நாள்   திரிபுரம் தீயச் செற்ற<br/>
முக்கணன் கயிலையோடும்   உலகு ஒரு மூன்றும் வென்றாய்;<br/>
அக்கனைக் கொன்று நின்ற   குரங்கினை ஆற்றல் காண்டி;<br/>
புக்கு இனி வென்றும் என்றால்,   புலம்பு அன்றிப் புலமைத்து ஆமோ.       5.12.11  	<br/><br/> 
இராவணனிடம் உறுதிகூறிப் புறப்படல்<br/>
<br/>
ஆயினும், "ஐய, நொய்தின்   ஆண்டு எழில் குரங்கை, நானே<br/>
ஏ எனும் அளவில் பற்றித்   தருகுவென்; இடர் ஒன்று ஒன்றும்,<br/>
நீ, இனி உழக்கற்பாலை   அல்லை; நீடு இருத்தி;"என்று,<br/>
போயினன்; இலங்கை வேந்தன்   போர்ச் சினம் போவது ஒப்பான்.       5.12.12  	<br/><br/>
படையின் பரப்பு<br/>
<br/>
உடைந்த வல் இருள், நோற்றுப் பல்   உருக்கொடு, அக் கதிர்க் குழாங்கள்<br/>
மிடைந்தன, மிலைச்சி ஆங்கு,   மெய் அணி பலவும் மின்னக்<br/>
குடைந்து வெம் பகைவர் ஊன் தோய்   கொற்றப் போர் வாள் வில் வீச,<br/>
அடைந்த கார் அரக்கர் தானை,   அகலிடம் இடம் இன்று, என்ன.        5.12.13  	<br/><br/>
இந்திரசித்து மலைபோல் படைநடுவில் நிற்றல்<br/>
<br/>
ஆழி அம் தேரும், மாவும்,   அரக்கரும், உருக்கும் செம் கண்<br/>
சூழி வெம் கோல மாவும்,   துவன்றிய நிருதர் சேனை,<br/>
ஊழி வெம் கடலில் சுற்ற,   ஒரு தனி நடுவண் நின்ற<br/>
பாழி மா மேரு ஒத்தான்;   வீரத்தின் பன்மை தீர்த்தான்.          5.12.14  	<br/>
<br/>
அனுமனால் நேர்ந்த அழிவைக் கருதல் (5840-5842)<br/>
<br/>
சென்றனன் என்ப, மன்னோ   திசைகேளாடு உலகம் எல்லாம்<br/>
வென்றவன் இவன் என்றாலும்,   வீரத்தே நின்ற வீரன்,<br/>
அன்று அது கண்ட வாழி   அனுமனை, அமரின் ஆற்றல்<br/>
நன்று என உவகை கொண்டான்;   யாவரும் நடுக்கம் உற்றார்.         5.12.15  	<br/><br/>
இலை குலாம் பூணினானும்,   "இரும் பிணக் குருதி ஈரத்து,<br/>
அலகு இல் வெம் படைகள் தறெ்றி,   அளவு இடற்கு அரிய ஆகி,<br/>
மலைகளும், கடலும், யாறும்,   கானமும், பெற்று, மற்று ஓர்<br/>
உலகமே ஒத்தது, அம்மா!   போர்ப் பெரும் களம்,"என்று உன்னா.         5.12.16  	<br/><br/>
வெப்பு அடைகில்லா நெஞ்சில்,   சிறியது ஓர் விம்மல் கொண்டான்;<br/>
"அப்பு அடை வேலை அன்ன   பெருமையார், ஆற்றலோடும்<br/>
ஒப்பு அடைகில்லார், எல்லாம்   உலந்தனர்; குரங்கும் ஒன்றே;<br/>
எப் படை கொண்டு வெல்வது?   இராமன் வந்து எதிர்க்கில்;"என்றான்.        5.12.17  	<br/>
இந்திரசித்து இறந்த வீரருக்கு இரங்கல்<br/>
<br/>
கண்ணனார், உயிரே ஒப்பார்   கைப் படைக்கலத்தில் காப்பார்,<br/>
எண்ணலாம் தகைமை அல்லர்   இறந்து இடைக் கிடந்தார் தம்மை<br/>
மண்ணுளே நோக்கி நின்று,   வாய்மடித்து, உயிர்த்தான்; மாயாப்<br/>
புண் உளே கோல் இட்டு அன்ன,   மானத்தால் புழுங்குகின்றான்.         5.12.18  	<br/><br/>
இந்திரசித்து தம்வீரம் குறைந்ததனெ வருந்தல்<br/>
<br/>
கான் இடை அத்தைக்கு உற்ற   குற்றமும், கரனார் பாடும்,<br/>
யான் உடை எம்பி வீந்த   இடுக்கணும் பிறவும் எல்லாம்<br/>
மானிடர் இருவராலும்   வானரம் ஒன்றினாலும்<br/>
ஆனிடத்து உள, என் வீரம்   அழகிற்றே அம்ம என்றான்.         5.12.19  	<br/>
<br/>
இந்திரசித்து பிணக்குவியலில் தம்பியின் சிதைவைக் கண்டு வருந்தல் (5845-5847)<br/>
<br/>
நீப்பு உண்ட உயிர ஆகி,   நெருப்பு உண்ட நிறத்தில் தோன்றி,<br/>
ஈர்ப்பு உண்டற்கு அரிய ஆய   பிணக் குவடு, இடறச் செல்வான்;<br/>
தேய்ப்பு உண்ட தம்பி யாக்கை,   சிவப்பு உண்ட கண்கள், தீயில்<br/>
காய்ப்பு உண்ட செம்பில் தோன்றக்   கறுப்பு உண்ட மனத்தன் கண்டான்.                5.12.20  	<br/>
<br/>
தாருகன் குருதி அன்ன   குருதியில் தனி மாச் சீயக்<br/>
கூர் உகிர் அளைந்த கொற்றக்   கனகன் மெய்க் குழம்பில் தோன்றத்<br/>
தேர் உகக் கையில் வீரச்   சிலை உக, வயிரச் செங்கண்<br/>
நீர் உகக் குருதி சிந்த,   நெருப்பு உக உயிர்த்து நின்றான்.                5.12.21  	<br/>
<br/>
வெவ் இலை அயில்வேல் உந்தை   வெம்மையைக் கருதி, வீர!<br/>
வவ்வுதல் கூற்றும் ஆற்றான்;   மாறுமாறு உலகின் வாழ்வார்,<br/>
அவ் உலகத்து உளாரும்   அஞ்சுவர் ஒளிக்க; ஐயா,<br/>
எவ் உலகத்தை உற்றாய்   எம்மை நீத்து எளிதின் எந்தாய்.                5.12.22  	<br/><br/>
துயரமும் வீரமும்<br/>
<br/>
ஆற்றலன் ஆகி, அன்பால்   அறிவு அழிந்து, அயரும் வேலை,<br/>
சீற்றம் என்று ஒன்று தானே   மேல் நிமிர் செலவிற்று ஆகித்<br/>
தோற்றிய துன்ப நோயை   உள்ளூறத் துரந்தது; அம்மா!<br/>
ஏற்றம் சால் ஆணிக்கு ஆணி   எதிர் செலக் கடாயது என்ன.                5.12.23  	<br/><br/>
இந்திரசித்தைப் பார்த்த அநுமனின் எண்ணம் (5849-5852)<br/>
<br/>
ஈண்டு இது நிகழ்வுழி இரவி தேர் எனத்<br/>
தூண்டுறு தேரின் மேல் தோன்றும் தோன்றலை<br/>
மூண்டு முப்புரம் சுட முடுகும் ஈசனில்<br/>
ஆண்டகை வனைகழல் அனுமன் நோக்கினான்.                5.12.24  	<br/>
<br/>
வென்றேன் இதன்முன் சில வீரரை   என்னும் மெய்ம்மை<br/>
அன்றோ, முடுகிக் கடிது எய்த   அழைத்தது; அம்மா!<br/>
ஒன்றோ இனி வெல்லுதல்; தோற்றல்   அடுப்பது உள்ளி,<br/>
இன்றே அமையும் இவன்;   இந்திரசித்தும் என்பான்.                5.12.25  	<br/>
<br/>
கட்டேறு நறும் கமழ் கண்ணி இக்   காளை, என் கைப்<br/>
பட்டால், அதுவே அவ் இராவணன்   பாடும் ஆகும்;<br/>
'கெட்டேம்'என எண்ணி, இக் கேடு அரும்   கற்பினாளை<br/>
விட்டு, ஏகும்; அது அன்றி, அரக்கரும்   வெம்மை தீர்வார்.                5.12.26  	<br/>
ஓன்றோ? இதனால் வரும் ஊதியம்;   ஒண்மையானைக்<br/>
கொன்றேன் எனில், இந்திரனும்   துயர்கோளும் நீங்கும்;<br/>
இன்றே கடிகெட்டது அரக்கர்   இலங்கை மூதூர்;<br/>
வென்றேன் அவ் இராவணன் தன்னையும்   வேரொடு; என்றான்.                5.12.27  	<br/><br/>
அநுமன் அரக்கர் படையுடன் பொருதல் (5853-5858.)<br/>
<br/>
அக்காலை, அரக்கரும், ஆனையும்,   தேரும், மாவும்,<br/>
முக்கால் உலகம் ஒரு மூன்றையும்   வென்று முற்றிப்<br/>
புக்கானின் முன் புக்கு, உயர் பூசல்   பெருக்கும் வேலை,<br/>
மிக்கானும், வெகுண்டு ஒர் மராமரம்   கொண்டு புக்கான்.                5.12.28  	<br/>
<br/>
உதையுண்டன யானை; உருண்டன   யானை; ஒன்றோ,<br/>
மிதியுண்டன யானை; விழுந்தன   யானை; மேல் மேல்<br/>
புதையுண்டன யானை; புரண்டன   யானை; போரால்<br/>
வதையுண்டன யானை; மறிந்தன   யானை மண்மேல்.                5.12.29  	<br/>
<br/>
முடிந்த தேர்க்குலம்; முறிந்தன   தேர்க்குலம், முரண் இற்று<br/>
இடிந்த தேர்க்குலம்; இற்றன   தேர்க்குலம்; அச்சு இற்று<br/>
ஒடிந்த தேர்க்குலம்; உக்கன   தேர்க்குலம்; நெக்குப்<br/>
படிந்த தேர்க்குலம்; பறிந்தன   தேர்க்குலம் படியில்.                5.12.30  	<br/>
<br/>
சிரன் நெரிந்தவும், கண்மணி   சிதைந்தவும், செறிதாள்<br/>
தரன் நெரிந்தவும், முதுகு இறச்   சாய்ந்தவும், தார்பூண்<br/>
உரன் நெரிந்தவும், உதிரங்கள்   உமிழ்ந்தவும், ஒண்பொன்<br/>
குரன் நெரிந்தவும், கொடுங் கழுத்து   ஒடிந்தவும் குதிரை.                5.12.31<br/>
<br/>
பிடியுண்டார்களும், பிளத்தல் உண்டார்களும்,   பெரும் தோள்<br/>
ஒடியுண்டார்களும், தலை உடைந்தார்களும்,   உருவக்<br/>
கடியுண்டார்களும், கழுத்து இழந்தார்களும்,   மரத்தால்<br/>
அடியுண்டார்களும், அச்சம் உண்டார்களும்   அரக்கர்.               5.12.32  	<br/>
<br/>
வட்ட வெம் சிலை ஓட்டிய வாளியும் வயவர்<br/>
விட்ட வெம் திறல் படைகளும் வீரன் மேல் வீழ்ந்த<br/>
சுட்ட மெல் இரும்பு அடைகலைச் சுடுகிலாதன போல்<br/>
பட்ட பட்டன திசைதொறும் பொடி ஒடும் பரந்த.               5.12.33  <br/>
<br/>
இந்திரசித்தும் அநுமனும் பலவகையாகப் பொருதல் (5859-5878)<br/>
<br/>
சிகை எழும் சுடர் வாளிகள் இந்திரசித்து<br/>
மிகை எழும் சினத்து அனுமன் மேல் விட்டன வெந்து<br/>
புகை எழுந்தன எரிந்தன கரிந்தன போக<br/>
நகை எழுந்தன; அழிந்தன வான் உேளார் நாட்டம்.                5.12.34  <br/>
<br/>
தேரும், யானையும், புரவியும்,   அரக்கரும், சிந்திப்<br/>
பாரில் வீழ்தலும், தான் ஒரு   தனி நின்ற பணைத்தோள்<br/>
வீரர் வீரனும், முறுவலும்,   வெகுளியும், வீங்க,<br/>
'வாரும், வாரும்'என்று, அழைக்கின்ற   அனுமன்மேல் வந்தான்.                5.12.35  	<br/>
<br/>
புரந்தரன் தலை பொதிர் எறிந்திடப்   புயல் வானில்<br/>
பரந்த பல் உரும் ஏறு இனம்   வெறித்து உயிர் பதைப்ப,<br/>
நிரந்தரம் புவி முழுவதும்   சுமந்த நீடு உரகன்<br/>
சிரம் துளங்கிட, அரக்கன் வெம்   சிலையை நாண் எறிந்தான்.                5.12.36  	<br/>
<br/>
ஆண்ட நாயகன் தூதனும்,   அயனுடை அண்டம்<br/>
கீண்டது ஆம் என, கிரி உக,   நெடுநிலம் கிழிய,<br/>
நீண்ட மாதிரம் வெடிபட,   அவன் நெடும் சிலையில்<br/>
பூண்ட நாண் இற, தன் நெடும்   தோள் புடைத்து ஆர்த்தான்.                5.12.37  	<br/>
<br/>
'நல்லை நல்லை! இஞ் ஞாலத்து,   நின் ஒக்கும் நல்லார்<br/>
இல்லை இல்லையால், எறுழ் வலிக்கு,   யாரொடும் இகல<br/>
வல்லை வல்லை; இன்று ஆகும் நீ   படைத்துடை வாழ் நாட்கு<br/>
எல்லை எல்லை'என்று,   இந்திரசித்துவும் இசைத்தான்.                5.12.38  	<br/>
<br/>
நாளுக்கு எல்லையும் நிருதராய்   உலகத்தை நலியும்,<br/>
கோளுக்கு எல்லையும், கொடும் தொழிற்கு   எல்லையும், கொடியீர்!<br/>
வாளுக்கு எல்லையும் வந்தன;   வகைகொண்டு வந்தேன்<br/>
தோளுக்கு, எல்லை ஒன்று இல்லை; என்று   அனுமனும் சொன்னான்.                5.12.39  <br/>
<br/>
"இச் சிரத்தையைத் தொலைப்பென்"என்று   இந்திரன் பகைஞன்,<br/>
பச்சிரத்தம் வந்து ஒழுகிட,   வானவர் பதைப்ப,<br/>
வச்சிரத்திலும் வலியன   வயிர வான் கணைகள்,<br/>
அச் சிரத்திலும், மார்பிலும்,   செறித்தலும், அனுமன்,                5.12.40  	<br/>
<br/>
குறிது வான் என்று குறைந்திலன்,   நெடும் சினம் கொண்டான்,<br/>
மறியும் வெண் திரை மா கடல்   உலகு எலாம் வழங்கிச்<br/>
சிறிய தாய் சொன்ன திரு மொழி   சென்னியில் சூடி,<br/>
நெறியில் நின்ற தன் நாயகன்   புகழ் என நிமிர்ந்தான்.                5.12.41  <br/>
<br/>
பாகம் அல்லது கண்டிலன்;   அனுமனைப் பார்த்தான்;<br/>
மாக வன்திசை பத்தொடும்   வரம்பு இலா உலகிற்கு<br/>
ஏகநாதனை எறுழ் வலித்   தோள் பிணித்து ஈர்த்த<br/>
மேகநாதனும், மயங்கினன்   ஆம் என வியந்தான்.                5.12.42  	<br/>
<br/>
நீண்ட வீரனும், நெடும் தடம்   கைகளை நீட்டி,<br/>
ஈண்டு வெம் சரம் எய்தன,   எய்திடா வண்ணம்,<br/>
மீண்டு போய் விழ வீசி, அங்கு,   அவன் மிடல் தடம் தேர்<br/>
பூண்ட பேயொடு, சாரதி   தரைப்படப் புடைத்தான்.                5.12.43  	<br/>
<br/>
ஊழிக் காற்று என ஒரு பரித்   தேர் அவண் உதவப்<br/>
பாழித் தோளவன் அத் தடம்   தேர் மிசைப் பாய்ந்தான்<br/>
ஆழிப் பல்படை அனையன   அளப்ப அரும் சரத்தால்<br/>
வாழிப் போர்வலி மாருதி   மேனியை மறைந்தான்.                5.12.44  	<br/>
<br/>
உற்ற வாளிகள் உரத்து அடங்கின   உக உதறாக்<br/>
கொற்ற மாருதி மற்று அவன்   தேர்மிசைக் குதித்தான்;<br/>
பற்றி வன்கையால் பறித்து எறிந்து   உலகு எலாம் பலகால்<br/>
முற்றி வென்ற ஓர் மூரி வெம்   சிலையினை முறித்தான்.                5.12.45  <br/>
<br/>
முறிந்த வில்லின் வல் ஓசை போய்   முடிவதன் முன்னம், <br/>
மறிந்துபோர் இடை வழிக் கொள்வான்,   வயிர வாள் படையால்<br/>
செறிந்த வான் பெரும் சிறை அற   மலைகளைச் செயிரா<br/>
எறிந்த இந்திரன் இட்ட, வான்   சிலையினை எடுத்தான்.                5.12.46  	<br/>
<br/>
நூறுநூறு போர் வாளி, ஓர்   தொடை கொண்டு, நொய்தின்,<br/>
மாறு வெம் சினத்து இராவணன்   மகன், சிலை வளைத்தான்;<br/>
ஊறு, தன் நெடு மேனியில்   பல பட, ஒல்கி,<br/>
ஏறு சேவகன் தூதனும்,   சிறிது போது இருந்தான்.                5.12.47  	<br/>
<br/>
ஆர்த்த வானவர், ஆகுலம்   கண்டு, அறிவு அழிந்தார்;<br/>
பார்த்த மாருதி, தாரு ஒன்று,   அம் கையில் பற்றாத்<br/>
தூர்த்த வாளிகள் துணிபட,   முறைமுறை சுற்றிப்<br/>
போர்த்த பொன் நெடு மணி முடித்   தலையிடைப் புடைத்தான்                5.12.48  	<br/>
<br/>
பாரம் மாமரம், முடி உடைத்   தலையிடைப் படலும்,<br/>
தாரையின் நெடும் கற்றைகள்,   சுற்றின தயங்க;<br/>
ஆர மால் வரை அருவியில்,   வழி கொழும் குருதி<br/>
சோர, நின்று, உடன் துளங்கினன்   அமரரைத் தொலைத்தான்.                5.12.49  	<br/>
<br/>
நின்று, போதம் வந்து உறுதலும்,   நிறை பிறை எயிற்றைத்<br/>
தின்று, தேவரும் அவுணரும் முனிவரும்   திகைப்பக்<br/>
குன்று போல் நெடு மாருதி ஆகமும்   குலுங்க,<br/>
ஒன்று போல், அவன், ஆயிரம் பகழி   கோத்து எய்தான்.  	       5.12.50 <br/>
<br/>
உய்த்த வெம் சரம், உரத்திலும்   கரத்தினும், ஒளிப்பக்<br/>
கைத்த சிந்தையன், மாருதி,   அதிகமும் கனன்றான்,<br/>
வித்தகச் சிலை விடு கணை   விசையினும் கடுகி,<br/>
அத் தடம் பெரும் தேரொடும்   எடுத்து, எறிந்து, ஆர்த்தான்.	       5.12.51<br/>
<br/>
கண்ணின் மீச் சென்ற இமை இடை   கலப்பதன் முன்னம்,<br/>
எண்ணின் மீச் சென்ற எறுழ் வலி   திறல் உடை இகலோன்,<br/>
புண்ணின் மீச் சென்ற பொழி புலால்   பசும்புனல் பொறிப்ப,<br/>
விண்ணின் மீச் சென்ற தேரொடும்   பார்மிசை விழுந்தான்.	       5.12.52  	<br/>
<br/>
விழுந்து, பார் அடையா முன்னம்,   மின் அன மெய்யான்<br/>
எழுந்து, மால் விசும்பு எய்தினன்;   இடை, அவன் படையில்,<br/>
செழும் தண் மா மணித் தேர் குலம்   யாவையும் சிதைய,<br/>
உழுந்து பேர்வதன் முன், நெடு   மாருதி உதைத்தான்.	       5.12.53  	<br/><br/>
இந்திரசித்து அயன்படை விடுதல் (5879-5883)<br/>
<br/>
ஏறு தேர் இலன், எதிர் நிற்கும்   உரன் இலன், எரியில்<br/>
சீறு வெம் சினம் திருகினன்,   அந்தரம் திரிவான்,<br/>
வேறு செய்வது ஓர் வினை பிறிது   இன்மையான், விரிஞ்சன்<br/>
மாறு இலாப் பெரும் படைக்கலம்   தொடுப்பதா, மதித்தான்.	       5.12.54  	 <br/><br/>
பூவும், பூநிற அயினியும்,   தீபமும், புகையும்,<br/>
தாவு இல் பாவனையால் கொடுத்து,   அருச்சனை சமைத்தான்,<br/>
தேவும், யாவையும், உலகமும்,   திருத்திய தெய்வக்<br/>
கோவில்; நான்முகன் படைக்கலம்   தடக்கையில் கொண்டான்.	         5.12.55  	<br/>
<br/>
கொண்டு கொற்ற வெம் சிலை நெடுநாணொடு கூட்டிச்<br/>
சண்ட வேகத்த மாருதி தோெளாடு சாத்தி<br/>
மண் துளங்கிட மாதிரம் துளங்கிட மதிதோய்<br/>
விண் துளங்கிட மேருவும் துளங்கிட விட்டான்                    	       5.12.56<br/>
<br/>
தணிப்பு அரும் பெரும் படைக்கலம்,   தழல் உமிழ் தறுகண்<br/>
பணிக் குலங்களுக்கு அரசனது   உருவினைப் பற்றித்<br/>
துணிக்க உற்று உயர் கலுழனும்   துணுக்கு உற சுற்றிப்<br/>
பிணித்தது; அப்பெரு மாருதி   தோள்களைப் பிறங்க.            	       5.12.57<br/>
<br/>
5883.திண் என் யாக்கையைத் திசைமுகன்   படை சென்று திருக,<br/>
அண்ணல் மாருதி, அன்று தன்பின்   சென்ற அறத்தின்<br/>
கண்ணின் நீரொடும், கனம்   தோரணத்தொடும், கடைநாள்<br/>
தண் என் மாமதி கோெளாடும்   சாய்ந்து எனச் சாய்ந்தான்.             	       5.12.58<br/>
<br/>
அநுமன் அயன்படையில் கட்டுப்படல்<br/>
<br/>
சாய்ந்த மாருதி, சதுமுகன்படை   எனும் தன்மை<br/>
ஆய்ந்து, மற்று இதன் ஆணையை   அவமதித்து அகல்கை<br/>
ஏய்ந்தது அன்று என எண்ணினன்,   கண்முகிழ்த்து இருந்தான்;<br/>
'ஓய்ந்தது ஆம் இவன் வலி'என,   அரக்கன் வந்து உற்றான்.             	       5.12.59<br/>
<br/>
அரக்கர் அநுமனைச் சூழல் (5885-5886)<br/>
<br/>
உற்ற காலையில், உயிர் கொண்டு   திசைதொறும் ஒதுங்கி<br/>
அற்றம் நோக்கினர் நிற்கின்ற   வாள் எயிற்று அரக்கர்,<br/>
சுற்றும் வந்து உடல் சுற்றிய   தொளை எயிற்று அரவைப்<br/>
பற்றி ஈர்த்தனர், ஆர்த்தனர்,   தழெித்தனர், பலரால்.                   5.12.60<br/>
<br/>
"குரக்கு நல்வலம் குறைந்தது"என்று,   ஆவலம் கொட்டி<br/>
இரைக்கும் மா நகர், எறிகடல் ஒத்தது;   எம் மருங்கும்<br/>
திரைக்கும் மாசுணம், வாசுகி ஒத்தது;   தேவர்;<br/>
அரக்கர் ஒத்தனர்; மந்தரம் ஒத்தனன்   அனுமன்.                         5.12.61<br/>
<br/>
அயன்படையில் கட்டுண்ட அநுமன் தோற்றம்<br/>
<br/>
கறுத்த மாசுணம், கனக மா   மேனியைப் பற்ற,<br/>
அறத்துக்கு ஆங்கு ஒரு தனி துணை   என நின்ற அனுமன்,<br/>
மறத்து மாருதம் பொருத நாள்,   வாசுகி என்பான்<br/>
புறத்துச் சுற்றிய மேரு மா   மலையையும் போன்றான்.                      5.12.62<br/>
<br/>
இலங்கையர் மகிழ்ச்சி<br/>
<br/>
வந்து இரைத்தனர், மைந்தரும்   மகளிரும் மழைபோல்<br/>
அந்தரத்தினும் விசும்பினும்   திசைதொறும் ஆர்ப்பார்;<br/>
முந்தி உற்ற பேர் உவகைக்கு ஓர்   கரை இலை; மொழியின்,<br/>
இந்திரன் பிணிப்பு உண்ட நாள்   ஒத்தது அவ் இலங்கை.                           5.12.63<br/>
----------------<br/>
<center><h3>
5.13   பிணி வீட்டு படலம்   5889 - 6028</h3>
</center>
பிணிக்கப்பட்ட அனுமனைக்கண்ட அரக்கர்களின் நிலைமை (5889-5893)<br/>
<br/>
"எய்யுமின் ஈருமின் எறிமின் போழுமின்<br/>
கொய்யுமின் குடரினைக் கூறுகூறுகள்<br/>
செய்யுமின் மண் இடைத் தேய்மின் தின்னுமின்<br/>
உய்யுமேல் இல்லை நம் உயிர்"என்று ஓடுவார்.	       5.13.1  <br/>
<br/>
மைத் தடம் கண்ணியர் மைந்தர் யாவரும்<br/>
பைத் தலை அரவு எனக் கனன்று'பைதலை<br/>
இத்தனை பொழுது கொண்டு இருப்பதோ?'எனா<br/>
மொய்த்தனர் கொலை செய முயல்கின்றார் சிலர்.         	       5.13.2  <br/>
<br/>
'நச்சு அடை படைகளால் நலியும் ஈட்டதோ?<br/>
வச்சிர உடல் மறி கடலின்வாய் மடுத்து<br/>
உச்சியின் அழுத்துமின் உருத்து; அது அன்று எனின்<br/>
கிச்சு இடை இடும்'எனக் கிளக்கின்றார் சிலர்.         	       5.13.3  	<br/>
<br/>
'எந்தையை எம்பியை எம் முன்னோர்களைத்<br/>
தந்தனை போக'எனத் தடுக்கின்றார் பலர்;<br/>
'அந்தரத்து அமரர்தம் ஆணையால் இவன்<br/>
வந்தது'என்று உயிர்கொள மறுகினார் பலர்.         	       5.13.4  	<br/>
<br/>
'ஓங்கல் அம் பெருவலி உயிரின் அன்பரை<br/>
நீங்கலம் இன்றொடு நீங்கினாம்; இனி<br/>
ஏங்கலம் இவன் சிரம் இருத்தலால் திரு<br/>
வாங்கலம்'என்று அழும் மாதரார் பலர்.	       5.13.5<br/>
<br/>
அரக்கர்களின் ஆரவாரம்<br/>
<br/>
கொண்டனர் எதிர்செலும் கொற்ற மாநகர்<br/>
அண்டம் உற்றது நெடிது ஆர்க்கும் ஆர்ப்பு அது;<br/>
கண்டம் உற்றுள அரும் கணவர்க்கு ஏங்கிய<br/>
குண்டல முகத்தியர்க்கு உவகை கூரவே.	       5.13.6<br/>
<br/>
அனுமன் இலங்கையின் அழிவுபாடுகளைக் கண்டுகொண்டே செல்லுதல்<br/>
<br/>
வடி உடைக் கனல் படை வயவர் மால்கரி<br/>
கொடி உடைத் தேர் பரி கொண்டு வீசலின்<br/>
இடிபடச் சிதைந்த மால் வரையின் இல் எலாம்<br/>
பொடிபடக் கிடந்தன கண்டு போயினான்.         	       5.13.7  <br/>
<br/>
அனுமனைக்கண்ட அரக்கர்கள் நிலை (5896-5899.)<br/>
<br/>
முயிறு அலைத்து எழும் முது மரத்தின் மொய்ம்பு தோள்<br/>
கயிறு அலைப்பு உண்டது கண்டு காண்கிலாது<br/>
எயிறு அலைத்து எழும் இதழ் அரக்கர் ஏழையர்<br/>
வயிறு அலைத்து இரியலின் மயங்கினார் பலர்.         	       5.13.8  <br/>
<br/>
ஆர்ப்பு உற அஞ்சினர் அடங்கினார் பலர்<br/>
போர்ப் புறச்செயலினைப் புகல்கின்றார் பலர்<br/>
பார்ப்புறப் பார்ப்புறப் பயத்தினால் பதைத்து<br/>
ஊர்ப்புறத்து இரியல் உற்று ஓடுவார் பலர்.         	       5.13.9  <br/>
<br/>
'காந்து உறு கதழ் எயிற்று அரவின் கட்டு ஒரு<br/>
பூந்துணர் சேர்த்து என பொலியும் வாள் முகம்;<br/>
தேர்ந்து உறு பொருள்பெற எண்ணிச் செய்யுமின்<br/>
வேந்து உறல் பழுது'என விளம்புவார் சிலர்.	       5.13.10  	<br/>
<br/>
'ஒளி வரும் நாகத்துக்கு ஒல்கி அன்று தன்<br/>
எளிவரவு இன்று இதன் எண்ணம் வேறு'எனாக்<br/>
'களிவரு சிந்தையால் காண்டி! நங்களைச்<br/>
சுளிகிலை ஆம்'எனத் தொழுகின்றார் சிலர்.	       5.13.11  <br/>
<br/>
நாகபாசத்தைப் பற்றி இழுத்துச் செல்லும் கிங்கரர்களின் வலிமையும் தொகையும்<br/>
<br/>
பைங்கழல் அனுமனைப் பிணித்த பாந்தளைக்<br/>
கிங்கரர் ஒருபுடை கிளர்ந்து பற்றினார்;<br/>
ஐம்பதினாயிரர் அளவு இல் ஆற்றலர்<br/>
மொய்ம்பினின் எறுழ்வலிக் கருளன் மும்மையார்.	       5.13.12  	<br/>
அரக்கர்கள் கூற்று<br/>
<br/>
'திண் திறல் அரக்கர்தம் செருக்கு சிந்துவான்<br/>
தண்டல் இல் தன் உருக் கரந்த தன்மையான்<br/>
மண்டு அமர் தொடங்கினன் வானரத்து உருக்<br/>
கொண்டனன் அந்தகன் கொல்'என்றார் பலர்.	       5.13.13  	<br/>
அரக்கரும் அரக்கியரும் நெருங்கிநின்று காணுதல் <br/>
<br/>
அரமியம் தலம் தொறும் அம்பொன் மாளிகைத்<br/>
தரம் உறு நிலைதொறும் சாளரம் தொறும்<br/>
முரசு எறி கடைதொறும் இரைத்து மொய்த்தனர்;<br/>
நிரைவளை மகளிரும் நிருத மைந்தரும்.	       5.13.14<br/>
<br/>
அனுமனைக் கண்டு அரக்கர் சிலர் எண்ணியது<br/>
<br/>
'கயிலையின் ஒரு தனிக் கணிச்சி வானவன்<br/>
மயில் இயல் சீதைதன் கற்பின் மாட்சியான்<br/>
எயில் உடைத் திருநகர் சிதைப்ப எய்தினன்<br/>
அயில் எயிற்று ஒரு குரங்காய்;' என்பார் சிலர்.	       5.13.15  	<br/>
தேவமாதர் பலர் அக்காட்சியைக் காண வந்து கூடுதல்<br/>
<br/>
அரம்பையர் விஞ்சைநாட்டு அளக வல்லியர்<br/>
நரம்பினும் இனிய சொல் நாக நாடியர்<br/>
கரும்பு இயல் சித்தியர் இயக்கர் கன்னியர்<br/>
வரம்பு அறு சும்மையர் தலைமயங்கினார்.	         5.13.16<br/>
<br/>
அரக்கர் பலர் கருத்து<br/>
<br/>
'நீர் இடைக் கண் துயில் நெடிய நேமியும்<br/>
தார் உடைத் தனி மலர் உலகின் தாதையும்<br/>
ஓர் உடல் கொண்டு தம் உருவம் மாற்றினர்<br/>
பார் இடைப் புகுந்தனர் பகைத்து;' என்பார் பலர்.	       5.13.17  	<br/>
<br/>
அரக்கரல்லா ஏனையோர் கண்கலங்குதல்<br/>
<br/>
அரக்கரும் அரக்கியர் குழாமும் அல்லவர்<br/>
கரக்கிலர் நெடு மழைக் கண்ணின் நீர் அது<br/>
விரைக் குழல் சீதைதன் மெலிவு நோக்கியோ?<br/>
இரக்கமோ? அறத்தினது எண்மையே கொலோ?	       5.13.18  	<br/>
<br/>
அனுமன் கருத்து (5907-5912)<br/>
<br/>
ஆண் தொழில் அனுமனும் அவரொடு ஏகினான்<br/>
மீண்டிலன் வேறலும் விரும்பல் உற்றிலன்<br/>
'ஈண்டு இதுவே தொடர்ந்து இலங்கை வேந்தனைக்<br/>
காண்டலே நலன்'எனக் கருத்தின் எண்ணினான்.          5.13.19  	<br/>
<br/>
எந்தையது அருளினும் இராமன் சேவடி<br/>
சிந்தை செய் நலத்தினும் சீதை வானவர்<br/>
தந்து உள வரத்தினும் தறுகண் பாசமும்<br/>
சிந்துவென் அயர்வு உறு சிந்தை சீரிதால்.                5.13.20  	<br/>
<br/>
வளை எயிற்று அரக்கனை உற்று மந்திரத்து<br/>
அளவு உறு முதியரும் அறிய ஆணையால்<br/>
விளைவினை விளம்பினால் மிதிலை நாடியை<br/>
இளகினன் என்வயின் ஈதல் ஏயுமால்.                5.13.21  	<br/>
<br/>
அல்லதூஉம் அவனுடைத் துணைவர் ஆயினார்க்கு<br/>
எல்லையும் தெரிவு உறும்; எண்ணும் தேறல் ஆம்;<br/>
வல்லவன் நிலைமையும் மனமும் தேறல் ஆம்;<br/>
சொல் உக முகம் எனும் தூது சொல்லவே.                5.13.22  <br/>
<br/>
வாலி தன் இறுதியும் மரத்துக்கு உற்றதும்<br/>
கூல வெம் சேனையின் குணிப்பு இலாமையும்<br/>
மேலவன் காதலன் வலியும் மெய்ம்மையால்<br/>
நீல் நிறத்து இராவணன் நெஞ்சில் நிற்குமால்                5.13.23  <br/>
<br/>
'ஆதலான் அரக்கனை எய்தி ஆற்றலும்<br/>
நீதியும் மனம் கொள நிறுவி நின்றவும்<br/>
பாதியின் மேல் செல நூறி பைப் பையப்<br/>
போதலே கருமம்'என்று அனுமன் போயினான்.                5.13.24  <br/>
<br/>
இந்திரசித்து அனுமனை இராவணன் மாளிகைக்குக் கொண்டு செல்லுதல்<br/>
<br/>
கடவுளர்க்கு அரசனைக் கடந்த தோன்றலும்<br/>
புடைவரும் பெரும் படைப் புணரி போர்த்து எழ<br/>
விடை பிணிப்பு உண்டது போலும் வீரனைக்<br/>
குடைகெழு மன்னன் இல் கொண்டு போயினான்.                5.13.25  	<br/>
அச்செய்தியைத் தூதுவர் சென்று இராவணன்பால் கூறுதல்<br/>
<br/>
தூதுவர் ஓடினர் தொழுது தொல்லைநாள்<br/>
மாதிரம் கடந்தவற் குறுகி "மன்ன! நின்<br/>
காதலன் மரை மலர் கடவுள் வாளியால்<br/>
ஏதில் வானரம் பிணிப்பு உண்டது ஆம்"என்றார்.                5.13.26  	<br/>
நற்செய்தி கூறிய தூதுவர்க்கு இராவணன் பரிசளித்தல்<br/>
<br/>
கேட்டலும் கிளர்சுடர் கெட்ட வான் என<br/>
ஈட்டு இருள் விழுங்கிய மார்பின் யானையின்<br/>
கோட்டு எதிர் பொருத பேர் ஆரம் கொண்டு எதிர்<br/>
நீட்டினன் உவகையின் நிமிர்ந்த நெஞ்சினான்.                5.13.27  	<br/>
அனுமனைக் கொல்லாமல் கொணரும்படி இராவணன் பணித்தல்<br/>
<br/>
'எல்லை இல் உவகையால் இவர்ந்த தோளினன்<br/>
புல் உற மலர்ந்த கண் குமுதப் பூவினன்<br/>
ஒல்லையின் ஓடி நீர் உரைத்து "என் ஆணையால்<br/>
கொல்லலை தருக"எனக் கூறுவீர்'என்றான்.                5.13.28  <br/>
<br/>
தூதுவர் இராவணன் ஆணையை இந்திரசித்துக்குக் கூறுதலும் சீதாதேவியின் நிலைமையும்<br/>
<br/>
அவ் உரை தூதரும் ஆணையால் வரும்<br/>
தெவ் உரை நீக்கினான் அறியச் செப்பினார்;<br/>
இவ் உரை நிகழ் உழி இருந்த சீதையாம்<br/>
வெவ் உரை நீங்கினாள் நிலை விளம்புவாம்.                5.13.29  <br/>
<br/>
அனுமன் பிணிப்புண்ட செய்தியைத் திரிசடை சீதைக்குக் கூறுதல்<br/>
<br/>
"இறுத்தனன் கடிபொழில் எண்ணிலோர் பட<br/>
ஒறுத்தனன்"என்று கொண்டு உவக்கின்றாள் உயிர்<br/>
வெறுத்தனள் சோர்வு உற வீரற்கு உற்றதைக்<br/>
கறுத்தல் இல் சிந்தையாள் கவன்று கூறினாள்.                5.13.30  <br/>
<br/>
அதுகேட்டு வருந்திய சீதை அனுமனைக் குறித்துப் பலகூறிப் புலம்புதல் (5919-5923)<br/>
<br/>
ஓவியம் புகை உண்டது போல் ஒளிர்<br/>
பூவின் மெல் இயல் மேனி பொடி உறப்<br/>
பாவி வேடன் கைப் பார்ப்பு உறப் பேது உறும்<br/>
தூவி அன்னம் அன்னாள் இவை சொல்லினாள்.                5.13.31  	<br/>
<br/>
உற்று உண்டாய விசும்பை உருவினாய்<br/>
முற்று உண்டாய் கலை யாவையும் முற்றுறக்<br/>
கற்று உண்டாய் ஒரு கள்ள அரக்கனால்<br/>
பற்று உண்டாய் இதுவோ அறம் பான்மையே.                5.13.32  	<br/>
<br/>
கடர் கடந்து புகுந்தனை; கண்டகர்<br/>
உடர் கடந்தும் நின் ஊழி கடந்திலை<br/>
அடர் கடந்த திரள் புயத்து ஐய! நீ<br/>
இடர்கள் தந்தனை; வந்து இடர் மேலுமே.                5.13.33  	<br/>
<br/>
ஆழி காட்டி என் ஆர் உயிர் காட்டினாய்க்கு<br/>
ஊழி காட்டுவென் என்று உரைத்தேன் அது<br/>
வாழி காட்டும் என்று உண்டு உன் வரைப்புயப்<br/>
பாழி காட்டி அரும் பழி காட்டினாய்.                5.13.34  	<br/>
<br/>
கண்டு போயினை'நீள்நெறி காட்டிட<br/>
மண்டு போரின் அரக்கனை மாய்த்து எனைக்<br/>
கொண்டு மன்னவன் போம்'எனும் கொள்கையைத்<br/>
தண்டினாய் எனக்கு ஆர் உயிர் தந்த நீ.                5.13.35  	<br/>
<br/>
சீதை தளர்ந்து மூர்ச்சித்தல்<br/>
<br/>
ஏய பன்னினள் இன்னன; தன் உயிர்<br/>
தேயக் கன்று பிடி உறத் தீங்கு உறு<br/>
தாயைப் போலத் தளர்ந்து மயர்ந்தனள்;<br/>
தீயைச் சுட்டது ஒர் கற்பு எனும் தீயினாள்.         	       5.13.36  	<br/>
<br/>
இந்திரசித்து அனுமனை இராவணன் அரண்மனையுள் கொண்டு சேர்தல்<br/>
<br/>
பெரும் தகைப் பெரியோனைப் பிணித்த போர்<br/>
முருந்தன் மற்றை உலகு ஒரு மூன்றையும்<br/>
அரும் தவப் பயனால் அரசு ஆள்கின்றான்<br/>
இருந்த அப் பெருங் கோயில் சென்று எய்தினான்.         	       5.13.37  	<br/>
<br/>
இராவணன் அரசுவீற்றிருக்கும் சிறப்பு (5926-5942)<br/>
<br/>
தலங்கள் மூன்றிற்கும் பிறிது ஒரு   மதி தழைத்து என்ன,<br/>
அலங்கல் வெண்குடைத் தண் நிழல்   அவிர் ஒளி பரப்ப,<br/>
வலம் கொள் தோளினான், மண்ணின்று   வானுற எடுத்த,<br/>
பொலம் கொள் மாமணி வெள்ளி அம்   குன்று எனப் பொலிய.         	       5.13.38  	<br/>
<br/>
புள் உயர்த்தவன் திகிரியும்,   புரந்தரன் அயிலும்,<br/>
தள்ளின் முக்கணான் கணிச்சியும்,   தாக்கிய தழும்பும்,<br/>
கள் உயிர்க்கும் மென் குழலியர்   முகிழ் விரல் கதிர்வாள்,<br/>
வள் உகிர்ப் பெருங் குறிகளும்   புயங்களின் வயங்க.         	       5.13.39  	<br/>
<br/>
துன்று செம்மயிர்ச் சுடர்நெடும்   கற்றைகள் சுற்றி,<br/>
நின்று திக்கு உற, நிரல்படக்   கதிர்க் குழாம் நிமிர,<br/>
ஒன்று சீற்றத்தின் உயிர்ப்பு எனும்   பெரும் புகை உயிர்ப்பத்<br/>
தென் திசைக்கும் ஓர் வட   அனல் திருத்தியது என்ன.         	       5.13.40  	<br/>
<br/>
மரகதக் கொழும் கதிரொடு   மாணிக்க நெடுவாள்,<br/>
நரக தேயத்துள் நடுக்கு உறா   இருளையும் நக்கச்<br/>
சிரம் அனைத்தையும், திசைதொறும்   திசைதொறும் செலுத்தி,<br/>
உரகர்கோன், இனிது அரசு   வீற்றிருந்தனன் ஒப்ப.                5.13.41 	<br/>
<br/>
குவித்த பல மணி குப்பைகள்,   கலையொடும் கொழிப்பச்<br/>
சுவிச் சுடர்க் கலன் அணிந்த பொன்   தோெளாடு தயங்கப்<br/>
புவித் தடம் படர் மேருவைப்   பொன்முடி என்னக்<br/>
கவித்து மால் இரும் கரும் கடல்   இருந்தது கடுப்ப.         	       5.13.42  <br/>
<br/>
சிந்துராகத்தின் செறி துகில் கச்சொடு செறியப்<br/>
பந்தி வெண் முத்தின் அணிகலன் முழு நிலாப் பரப்ப<br/>
இந்து வெண்குடை நீழலில் தாரகை இனம் பூண்டு<br/>
அந்தி வான் உடுத்து அல்லு வீற்றிருந்தது ஆம் என்ன.         	       5.13.43  <br/>
<br/>
வண்மைக்கும் திரு மறைகட்கும்   வானினும் பெரிய,<br/>
திண்மைக்கும் தனி உறையுள் ஆம்   முழுமுகம் திசையில்,<br/>
கண்வைக்கும் தொறும் களிற்றொடு   மாதிரம் காக்கும்,<br/>
எண்மர்க்கும் மற்றை இருவர்க்கும்   பெரும்பயம் இயற்ற.                5.13.44  <br/>
<br/>
ஏக நாயகன் தேவியை எதிர்ந்ததன் பின்னை<br/>
நாகர் வாழ் இடம் முதல் என நான்முகன் வைகும்<br/>
மாகம் மால் விசும்பு ஈறு என நடுவண வரைப்பில்<br/>
தோகை மாதர்கள் மைந்தரின் தோன்றினர் சுற்ற.         	       5.13.45  <br/>
<br/>
வானரங்களும் வானவர் இருவரும் மனிதர்<br/>
ஆன புன் தொழிலோர் என இகழ்கின்ற அவரும்<br/>
ஏனை நின்றவர் இருடியர் சிலர் ஒழிந்து யாரும்<br/>
தூ நவின்ற வேல் அரக்கர்தம் குழுவொடு சுற்ற.         	       5.13.46  	<br/>
<br/>
நரம்பு கண் அகத்து உள் உறை   நறை நிறப் பாண்டில்,<br/>
நிரம்பு சில்லரிப் பாணியும்   குறடும் நின்று இசைப்ப,<br/>
அரம்பை மங்கையர் அமிழ்து உகுத்தால்   அன்ன பாடல்,<br/>
வரம்பு இல் இன்னிசை செவிதொறும்   செவிதொறும் வழங்க.         	       5.13.47  	<br/>
<br/>
கூடு பாணியின் இசையொடும் முழவொடும் கூடத்<br/>
தோடு சீறு அடி விழி மனம் கையொடும் தொடரும்<br/>
ஆடல் நோக்குறின் அரும் தவ முனிவர்க்கும் அமைந்த<br/>
வீடு மீட்குறும் மேனகை மேல்நகை விளங்க.                5.13.48  	<br/>
<br/>
ஊடினார் முகத்து உறும் நறை ஒரு முகம் உண்ணக்<br/>
கூடினார் முகக் களிநறை ஒரு முகம் குடிப்பப்<br/>
பாடினார் முகத்து ஆர் அமுது ஒரு முகம் பருக<br/>
ஆடினார் முகத்து அணி அமுது ஒரு முகம் அருந்த.         	       5.13.49  	<br/>
<br/>
தேவரோடு இருந்து அரசியல் ஒருமுகம் செலுத்த<br/>
மூவரோடு மா மந்திரம் ஒருமுகம் முயலப்<br/>
பாவகாரிதன் பாவகம் ஒருமுகம் பயிலப்<br/>
பூவை சானகி உரு ஒடு உம் ஒருமுகம் பொருந்த.	       5.13.50  	<br/>
<br/>
'காந்தள் மெல் விரல் சனகி தன் கற்பு எனும் கடலை<br/>
நீந்தி ஏறுவது எங்ஙன்?'என்று ஒருமுகம் நினையச்<br/>
சாந்து அளாவிய வனமுலை மகளிர் தற் சூழ்ந்தார்<br/>
ஏந்தும் ஆடியின் ஒருமுகம் எழிலினை நோக்க.       5.13.51  	<br/>
<br/>
பொதும்பர் வைகு தேன் புக்கு   அருந்துதற்கு அகம் புலரும்<br/>
மதம்பெய் வண்டு எனச் சனகி மேல்   மனம் செல மறுகி,<br/>
வெதும்புவார், அகம் வெந்து அழிவார்,   நகில் விழிநீர்<br/>
ததும்புவார் விழித் தாரைவேல்   தோள் தொறும் தாக்க.       5.13.52  	<br/>
<br/>
மாறு அளாவிய மகரந்த நறை உண்டு மகளிர்<br/>
வீறு அளாவிய முகிழ் முலை மெழுகிய சாந்தின்<br/>
சேறு அளாவிய சிறு நறும் சீகரத் தென்றல்<br/>
ஊறு அளாவிய கடு என உடல் இடை நுழைய.	       5.13.53  	<br/>
<br/>
திங்கள் வாள்நுதல் மடந்தையர் சேயரி கிடந்த<br/>
அம் கயல் தடம் தாமரைக்கு அலரியோன் ஆகி<br/>
வெம் கண் வானவர் தானவர் என்று இவர் விரியாப்<br/>
பொங்கு கைகளாம் தாமரைக்கு இந்துவே போன்று.	       5.13.54  	<br/>
<br/>
இராவணனைக் கண்டதும் அனுமன் சினங்கொள்ளுதல்<br/>
<br/>
இருந்த எண்திசைக் கிழவனை   மாருதி எதிர்ந்தான்;<br/>
கரும் திண் நாகத்தை நோக்கிய   கலுழனில் கனன்றான்;<br/>
திருந்து தோள் இடை வீக்கிய  'பாசத்தைச் சிந்தி,<br/>
உருந்தும் நஞ்சு போல் பவன்வயின்   பாய்வென்'என்று உருத்தான்.	       5.13.55  	<br/>
<br/>
இராவணனைக் கொல்வதற்கு அனுமன் புரிந்த ஆலோசனை (5944-5947)<br/>
<br/>
"உறங்குகின்ற போது உயிர் உண்டல்   குற்றம்'என்று ஒழிந்தேன்,<br/>
பிறங்கு பொன் மணி ஆசனத்து   இருக்கவும் பெற்றேன்,<br/>
திறங்கள் என் பல சிந்திப்பது?   இவன் தலை சிதறி,<br/>
அறம் கொள் கொம்பினை மீட்டு, உடன்   அகல்வென்" என்று அமைந்தான்.	       5.13.56  	<br/>
<br/>
'தேவர் தானவர் முதலினர் சேவகன் தேவி<br/>
காவல் கண்டு இவண் இருந்தவர் கண் புலன் கதுவப்<br/>
பாவகாரிதன் முடி தலை பறித்திலென் என்றால்<br/>
ஏவதாம் இனிமேல் செயும் ஆள்வினை?'என்றான்.	       5.13.57  	<br/>
<br/>
'மாடு இருந்த மற்று இவன் புணர் மங்கையர் மயங்கி<br/>
ஊடு இரிந்திட முடித்தலை திசைதொறும் உருட்டி<br/>
ஆடல் கொண்டு நின்று ஆர்க்கின்றது; அது கொடிது அம்மா!<br/>
தேடி வந்தது ஓர் குரங்கு;' எனும் வாசகம் சிறிதோ?	      5.13.58  	<br/>
<br/>
நீண்ட வாள் எயிற்று அரக்கனைக்   கண்களின் நேரே<br/>
காண்டல் வேண்டி இவ் உயிர் சுமந்து,   எதிர் சில கழறி,<br/>
மீண்ட போது உண்டு வசைப் பொருள்;   வென்றிலேன் எனினும்<br/>
மாண்ட போதினும் புகழ் அன்றி   மற்றும் ஒன்று உண்டோ?	      5.13.59  	<br/>
<br/>
அனுமன் தன் எண்ணம் தகுதியன்றென நினைந்து மேலும் சிந்தித்தல் (5948-5952)<br/>
<br/>
என்று தோளிடை இறுக்கிய   பாசம் இற்று ஏகக்<br/>
குன்றின்மேல் எழு கோள் அரியேறு   எனக் குதியில்<br/>
சென்று கூடுவன் என்பது   சிந்தனை செய்யா<br/>
நின்று, காரியம் அன்று என   நீதியின் நினைந்தான்.	        5.13.60  	<br/>
<br/>
கொல்லம் ஆம் வரத்தனும் அல்லன் கொற்றமும்<br/>
வெல்லல் ஆம் தரத்தனும் அல்லன் மேலை நாள்<br/>
அல் எலாம் திரண்டு அன நிறத்தன் ஆற்றலை<br/>
வெல்லல் ஆம் இராமனால்; பிறரும் வெல்வரோ?	      5.13.61<br/>
<br/>
என்னையும் வெலற்கு அரிது இவனுக்கு; ஈண்டு இவன்<br/>
தன்னையும் வெலற்கு அரிது எனக்கு; தாக்கினால்<br/>
அன்னவே காலங்கள் கழியும் ஆதலால்<br/>
துன் அரும் செருத் தொழில் தொடங்கல் தூயதோ?<br/>
	      5.13.62<br/>
<br/>
'ஏழு பேர் உலகங்கள் யாவும் இன்பு உறப்<br/>
பாழி வன் புயங்கேளாடு அரக்கன் பல் தலை<br/>
பூழியில் புரட்டல் என் பூணிப்பாம்'என<br/>
ஊழியான் விளம்பிய உரையும் ஒன்று உண்டால்.	      5.13.63<br/>
<br/>
'இங்கு ஒரு திங்களே இருப்பல் யான்'என<br/>
அம் கண் நாயகன் தனது ஆணை கூறிய<br/>
மங்கையும் இன் உயிர் துறத்தல் வாய்மையால்;<br/>
பொங்கு வெம் செருவிடைப் பொழுது போக்கினால்.	        5.13.64<br/>
<br/>
இவ்வாறு ஆலோசித்து அடங்கி இராவணனருகிற் சார்தல்<br/>
<br/>
ஆதலான் அமர்த்தொழில் அழகிற்று அன்று; அரும்<br/>
தூதனாம் தன்மையே தூய்து; என்று உன்னினான்<br/>
வேத நாயகன் தனி துணைவன் வென்றிசால்<br/>
ஏதில் வாள் அரக்கனது இருக்கை எய்தினான்.      5.13.65<br/>
<br/>
இந்திரசித்து அனுமானை இராவணற்குக் காட்டுதல்<br/>
<br/>
தீட்டிய வாள் எனத் தெறு கண் தேவியர்<br/>
ஈட்டிய குழு இடை இருந்த வேந்தற்குக்<br/>
காட்டினன் அனுமனைக் கடலின் ஆர் அமுது<br/>
ஊட்டிய உம்பரை உலைய ஓட்டினான்.	      5.13.66<br/>
<br/>
இந்திரசித்து அனுமனைப் பற்றி இராவணனிடம் கூறுதல்<br/>
<br/>
புவனம் எத்தனை? அவை அனைத்தும் போர் கடந்<br/>
தவனை'உற்று அரி உரு ஆன ஆண்தகை<br/>
சிவன் எனச் செங்கணான் என்னச் செய்தவன்<br/>
இவன்'எனக் கூறி நின்று இருகை கூப்பினான்.	      5.13.67<br/>
<br/>
இராவணன் அனுமனை வெகுண்டு நோக்குதல்<br/>
<br/>
நோக்கிய கண்களால் நொறில் கனல் பொறி<br/>
தூக்கிய அனுமன் மெய் மயிர் சுறுக்கொளத்<br/>
தாக்கிய உயிர்ப்பொடும் தவழ்ந்த வெம்புகை<br/>
வீக்கின அவ் உடல் விசித்த பாம்பினே.	      5.13.68<br/>
<br/>
அனுமனை வினாவுதல் (5957-5961.)<br/>
<br/>
அன்ன ஓர் வெகுளியன் அமரர் ஆதியர்<br/>
துன்னிய துன்னலர் துணுக்கம் சுற்றுற<br/>
'என் இவண் வரவு? நீ யாரை?'என்று அவன்<br/>
தன்மையை வினாயினான். கூற்றின் தன்மையான்.	      5.13.69<br/>
<br/>
நேமியோ? குலிசியோ? நெடும் கணிச்சியோ?<br/>
தாமரைக் கிழவனோ? தறுகண் பல் தலைப்<br/>
பூமி தாங்கு ஒருவனோ? பொருது முற்றுவான்<br/>
நாமமும் உருவமும் கரந்து நண்ணினாய்!         	      5.13.70<br/>
<br/>
நின்று இசைத்து உயிர் கவர் நீலக் காலனோ?<br/>
குன்று இசைத்து அயில் உற எறிந்த கொற்றனோ?<br/>
தென்திசைக் கிழவனோ? திசை நின்று ஆட்சியர்<br/>
என்று இசைக்கின்றவர் யாருள் யாவன்? நீ.         	      5.13.71<br/>
<br/>
அந்தணர் வேள்வியின் ஆக்கி ஆணையின்<br/>
வந்து உற விடுத்தது ஓர் வய வெம் பூதமோ?<br/>
முந்து ஒரு மலர் உேளான்'இலங்கை முற்று உற<br/>
சிந்து'எனத் திருத்திய தறுகண் தெய்வமோ?         	      5.13.72<br/>
<br/>
'யாரை நீ? என்னை இங்கு எய்து காரணம்?<br/>
ஆர் உனை விடுத்தவர்? அறிய ஆணையால்<br/>
சோர்வு இலை சொல்லுதி!'என்னச் சொல்லினான்.<br/>
வேரொடும் அமரர்தம் புகழ் விழுங்கினான்.         	      5.13.73<br/>
<br/>
அனுமன் விடை கூறல் (5962-5970)<br/>
<br/>
சொல்லிய அனைவரும் அல்லென்; சொன்ன அப்<br/>
புல்லிய வலியினோர் ஏவல் பூண்டிலேன்;<br/>
அல்லி அம் கமலமே அனைய செங்கண் ஓர்<br/>
வில்லிதன் தூதன் யான்; இலங்கை மேயினேன்.               5.13.74<br/>
<br/>
'அனையவன் யார்?'என அறிதி ஆதியேல்<br/>
முனைவரும் அமரரும் மூவர் தேவரும்<br/>
எனையவர் எனையவர் யாவர் யாவையும்<br/>
நினைவு அரும் அருவினை முடிக்க நின்றுேளான்.         	      5.13.75<br/>
<br/>
ஈட்டிய வலியும் மேல் நாள்   இயற்றிய தவமும் யாணர்க்<br/>
கூட்டிய படையும் தேவர்   கொடுத்த நல் வரமும் கொட்பும்<br/>
தீட்டிய அறிவும் எய்தத்   திருத்திய பிறவும் எல்லாம்<br/>
நீட்டிய பகழி ஒன்றால்   முதலொடும் நீக்க நின்றான்.         	      5.13.76  	<br/>
<br/>
தேவரும் பிறரும் அல்லன்;   திசை களிறு அல்லன்; திக்கில்<br/>
காவலர் அல்லன்; ஈசன்   கயிலை அம் கிரியும் அல்லன்;<br/>
மூவரும் அல்லன்; மற்றை   முனிவரும் அல்லன்; எல்லைப்<br/>
பூ வலயத்தை ஆண்ட   புரவலன் புதல்வன் போல் ஆம்.         	      5.13.77  	<br/>
<br/>
போதமும் பொருந்து கேள்விப்   புரை அறு பயனும் பொய் தீர்<br/>
மாதவம் சார்ந்த தீரா   வரங்களும் மற்றும் முற்றும்<br/>
யாது அவன் நினைந்தான் அன்ன   பயத்தன ஏது வேண்டின்<br/>
வேதமும் அறனும் சொல்லும்   மெய் அற மூர்த்தி வில்லோன்.         	      5.13.78  	<br/>
<br/>
காரணம் கேட்டி ஆயில்,   கடை இலா மறையின் கண்ணும்<br/>
ஆரணம் காட்ட மாட்டா   அறிவினுக்கு அறிவும் அன்னோன்;<br/>
போர் அணங்கு இடங்கர் கவ்வப்   பொதுநின்று'முதலே'என்ற<br/>
வாரணம் காக்க வந்தான்   அமரரைக் காக்க வந்தான்.         	      5.13.79  	<br/>
<br/>
மூலமும் நடுவும் ஈறும்   இல்லது ஓர் மும்மைத்து ஆய<br/>
காலமும் கடந்து நின்ற   காரணன், கைவில் ஏந்திச்<br/>
சூலமும் திகிரி சங்கும்   கரகமும் துறந்து, தொல்லை<br/>
ஆலமும் மலரும் வெள்ளிப்   பொருப்பும் விட்டு, அயோத்தி வந்தான்.   	      5.13.80  	<br/>
<br/>
அறம் தலை நிறுத்தி, வேதம்   அருள் சுரந்து அறைந்த நீதித்<br/>
திறம் தெரிந்து உலகம் பூணச்   செம் நெறி செலுத்தித் தீயோர்<br/>
இறந்து உக நாறித் தக்கோர்   இடர் துடைத்து ஏக, ஈண்டுப்<br/>
பிறந்தனன், தன் பொன் பாதம்   ஏத்துவார் பிறப்பு அறுப்பான்.         	      5.13.81  	<br/>
<br/>
'அன்னவற்கு அடிமை செய்வேன்,   நாமமும் அனுமன் என்பேன்,<br/>
நல்நுதல் தன்னைத் தேடி   நால் பெரும் திசையும் போந்த<br/>
மன்னரில், தென்பால் வந்த   தானைக்கு மன்னன், வாலி<br/>
தன் மகன், அவன்தன் தூதன்,   வந்தனென் தனியேன்'என்றான்.               5.13.82  	<br/>
<br/>
இராவணன் வாலியின் நலங்களைப் பற்றி வினவக் கேட்டு அனுமன் நகுதல்<br/>
<br/>
என்றலும் இலங்கை வேந்தன்,   எயிறு இனம் எழிலி நாப்பண்<br/>
மின் திரிந்தென்ன நக்கு,  'வாலி சேய் விடுத்த தூத!<br/>
வன் திறல் ஆய வாலி   வலியன் கொல்! அரசின் வாழ்க்கை<br/>
நன்றுகொல்!'என்னலோடும்   நாயகன் தூதன் நக்கான்.         	      5.13.83  	<br/>
வாலி இறந்த செய்தியை அனுமன் கூறுதல்<br/>
<br/>
'அஞ்சலை, அரக்க! பார்விட்டு,   அந்தரம் அடைந்தான் அன்றே<br/>
வெஞ்சின வாலி, மீளான்;   வாலும் போய் விளிந்தது; அன்றே,<br/>
அஞ்சன மேனியான் தன் அடுகணை   ஒன்றால் மாழ்கித்<br/>
துஞ்சினன், எங்கள் வேந்தன்   சூரியன் தோன்றல்'என்றான்.         	      5.13.84  	<br/>
இராவணன் மற்றும் சில வினாவுதல்<br/>
<br/>
'என் உடை ஈட்டினால் அவ்   வாலியை எறுழ் வாய் அம்பால்<br/>
இன் உயிர் உண்டது? இப்போது   யாண்டையான் இராமன் என்பான்?<br/>
அன்னவன் தேவி தன்னை   அங்கதன் நாடல் உற்ற<br/>
தன்மையை உரைசெய்க'என்னச்   சமீரணன் தனயன் சொல்வான்.         	      5.13.85  	<br/>
அனுமன் விடை பகர்தல் (5974-5975)<br/>
<br/>
'தேவியை நாடி வந்த   செங்கணாற்கு எங்கள் கோமான்<br/>
ஆவி ஒன்றாக நட்டான்;  'அருந்துயர் துடைத்தி'என்ன,<br/>
ஓவியர்க்கு எழுத ஒண்ணா   உருவத்தன்'உருமையோடும்<br/>
கோ இயல் செல்வம் முன்னே   கொடுத்து வாலியையும் கொன்றான்'.   	      5.13.86  	<br/>
<br/>
'ஆயவன் தன்னொடு ஆண்டுத்   திங்கள் ஓர் நான்கும் வைகி<br/>
மேய வெம் சேனை சூழ,   வீற்று இனிது இருந்த வீரன்,<br/>
போய் இனி நாடும் என்னப்   போந்தனம், புகுந்தது ஈது'என்று<br/>
ஏயவன் தூதன் சொன்னான்,   இராவணன் இதனைச் சொன்னான்.               5.13.87  	<br/>
<br/>
இராவணன் இகழ்ந்துரைத்தல் (5976-5977)<br/>
<br/>
'உம் குலத் தலைவன் தன்னோடு   ஒப்பு இலா உயர்ச்சியானை<br/>
வெம் கொலை அம்பில் கொன்றாற்கு   ஆள் தொழில் மேல் கொண்டீரேல்,<br/>
எங்கு உலப்பு உறும் நும் சீர்த்தி?   நும்மொடும் இயைந்தது என்றால்<br/>
மங்குலில் பொலிந்த ஞாலம்   மாதுமை உடைத்து. மாதோ'.         	      5.13.88  	<br/>
<br/>
'தம் முனைக் கொல்வித்து, அன்னாற்   கொன்றவற்கு அன்பு சான்ற<br/>
உம் இனத் தலைவன் ஏவ, யாது   எமக்கு உணர்த்தல் உற்றது?<br/>
எம் முனைத் தூது வந்தாய்   இகல்புரி தன்மை என்னை?<br/>
நொம் எனக் கொல்லாம்! நெஞ்சம்   அஞ்சலை, நுவல்தி'என்றான்.         	      5.13.89  <br/>
<br/>
அனுமன் ஆராய்ந்து சில கூறத் தொடங்குதல்<br/>
<br/>
துணர்த்த தாரவன் சொல்லிய சொற்களைப்<br/>
புணர்த்து நோக்கிப்'பொது நின்ற நீதியை<br/>
உணர்த்தினால் அது உறும்'என உன்ன அரும்<br/>
குணத்தினான் உம் இனையன கூறினான்.         	      5.13.90  	<br/>
<br/>
அனுமன் கூறிய அறிவுரைகள் (5979-5994)<br/>
<br/>
தூது வந்தது; சூரியன் கான்முளை<br/>
ஏது ஒன்றிய நீதி இயைந்தன<br/>
சாது என்று உணர்கிற்றியேல் தக்கன<br/>
கோது இறந்தன நின் வயின் கூறுவாம்.         	      5.13.91  	<br/>
<br/>
வறிது வீழ்த்தனை வாழ்க்கையை; மன் அறம்<br/>
சிறிதும் நோக்கலை; தீமை திருத்தினாய்;<br/>
இறுதி உற்றுளது; ஆயினும் இன்னும் ஓர்<br/>
உறுதி கேட்டி; உயிர் நெடிது ஓம்புவாய்!        	       5.13.92  	<br/>
<br/>
'போய் இற்றீர்; நும் புலன் வென்று போற்றிய<br/>
வாயில் தீர்வு அரிது ஆகிய மா தவம்<br/>
காயில் தீர்வு அரும் கேடு அரும் கற்பினாள்<br/>
தீயில் தூயவளைத் துயர் செய்ததால்.         	      5.13.93  <br/>
<br/>
'இன்று வீந்தது; நாளைச் சிறிது இறை<br/>
நின்று வீந்தது; அல்லால் இறை நிற்குமோ?<br/>
ஒன்று வீந்தது நல் உணர் உம்பரை<br/>
வென்று வீங்கிய வீக்கம் மிகுத்ததால்.         	      5.13.94  <br/>
<br/>
"தீமை நன்மையைத் தீர்த்தல் ஒல்லாது"எனும்<br/>
வாய்மை நீக்கினை; மா தவத்தால் வந்த<br/>
தூய்மை தூயவள் தன்வயின் தோன்றிய<br/>
நோய்மையால் துடைக்கின்றனை; நோக்கலாய்.         	      5.13.95  <br/>
<br/>
'திறம் திறம்பிய காமச் செருக்கினால்<br/>
மறந்து தத்தம் மதியின் மயங்கினார்<br/>
இறந்து இறந்து இழிந்து ஏறுவதே அலால்<br/>
அறம் திறம்பினர் ஆர் உளர் ஆயினார்?         		      5.13.96  	<br/>
<br/>
'நாமத்து ஆழ்கடல் ஞாலம் புரந்தவர்<br/>
ஈமத்தால் மறைந்தார் இளமாதர் பால்<br/>
காமத்தால் இறந்தார் களிவண்டு உறை<br/>
தாமத் தாரினர் எண்ணினும் சால்வரோ?         	      5.13.97  <br/>
<br/>
'பொருளும் காமமும் என்று இவை போக்கி வேறு<br/>
இருள் உண்டாம் என எண்ணலர்; ஈதலும்<br/>
அருளும் காதலில் தீர்தலும் அல்லது ஓர்<br/>
தெருள் உண்டாம் என எண்ணலர் சீரியோர்.         	      5.13.98<br/>
<br/>
'இச்சைத் தன்மையினில் பிறர் இல்லினை<br/>
நச்சி நாளும் நகை உற நாண் இலன்<br/>
பச்சை மேனி புலர்ந்து பழி படூஉம்<br/>
கொச்சை ஆண்மையும் சீர்மையில் கூடுமோ?         	      5.13.99 <br/>
<br/>
'ஓத நீர் உலகு ஆண்டவர் உன்துணைப்<br/>
போத நீதியர் ஆர் உளர்? போயினார்<br/>
வேத நீதி விதிவழி மேல்வரும்<br/>
காதல் நீ அறத்து எல்லை கடத்தியோ?	      5.13.100  	<br/>
<br/>
வெறுப்பு உண்டாய ஒருத்தியை வேண்டினால்<br/>
மறுப்பு உண்டாய பின் வாழ்கின்ற வாழ்வினின்<br/>
உறுப்பு உண்டாய் நடு ஓங்கிய நாசியை<br/>
அறுப்பு உண்டால் அது அழகு எனல் ஆகுமே.	      5.13.101 <br/>
<br/>
பாரை ஞூறுவ பல் பல பொன் புயம்<br/>
ஈர் ஐஞ்ஞூறு தலை உள; என்னினும்<br/>
ஊர் ஐஞ்ஞூறும் கடும் கனல் உள் பொதி<br/>
சீரை ஞூறு அவை சேமம் செலுத்துமோ.	      5.13.102 <br/>
<br/>
'புரம் பிழைப்பு அரும் தீ புகப் பொங்கியோன்<br/>
நரம்பு இழைத்தன பாடலின் நல்கிய<br/>
வரம் பிழைக்கும்; மறை பிழையாதவன்<br/>
சரம் பிழைக்கும்'என்று எண்ணுதல் சாலுமோ?	      5.13.103  <br/>
<br/>
ஈறு இல் நாண் உக எஞ்சல் இல் நல் திரு<br/>
நூறி நொய்தினை ஆகி நுழைதியோ?<br/>
வேறும் இந் நகை ஆய வினைத் தொழில்<br/>
தேறினார் பலர் காமிக்கும் செவ்வியோய்!	        5.13.104  <br/>
<br/>
பிறந்து உளார் பிறவாத பெரும் பதம்<br/>
சிறந்து உளார் மற்றும் தேவர்க்கும் தேவர் ஆய்<br/>
இறந்து உளார் பிறர் யாரும் இராமனை<br/>
மறந்து உளார் உளர் ஆகிலர்; வாய்மையால்.	      5.13.105  	<br/>
<br/>
"ஆதலால் தன் அரும் பெறல் செல்வமும்<br/>
ஓது பல் கிளையும் உயிரும் பெறச்<br/>
சீதையைத் தருக"என்று எனச் செப்பினான்; <br/>
சோதியான் மகன் நிற்கு எனச் சொல்லினான்.	      5.13.106  	<br/>
<br/>
இராவணன் நகுதல்<br/>
<br/>
என்றலும்'இவை சொல்லியது எற்கு ஒரு<br/>
குன்றில் வாழும் குரங்கு கொல் ஆம்; இது<br/>
நன்று நன்று'என மாநகை செய்தனன்;<br/>
வென்றி என்று ஒன்றுதான் அன்றி வேறு இலான்.	      5.13.107  	<br/>
இராவணன் அனுமனை வினவுதல்<br/>
<br/>
'குரக்கு வார்த்தையும் மானிடர் கொற்றமும்<br/>
இருக்க; நிற்க; நீ என்கொல்; அடா! இரும்<br/>
புரத்தினுள் தரும் தூது புகுந்த பின்<br/>
அரக்கரைக் கொன்றது? அஃது உரையாய்'என்றான்.	      5.13.108  	<br/>
அனுமன் விடை<br/>
<br/>
'காட்டுவார் இன்மையால் கடி காவினை<br/>
வாட்டினேன்; என்னைக் கொல்ல வந்தார்களை<br/>
வீட்டினேன்; பின்னும் மென்மையினால் உன்தன்<br/>
மாட்டு வந்தது காணும் மதியினால்.	      5.13.109  	<br/>
<br/>
வீடணன் தூதனாய் வந்த அனுமனைக் கொல்லல் ஆகாது எனல் (5998-6004)<br/>
<br/>
என்னும் மாத்திரத்து ஈண்டு எரி நீண்டு உக<br/>
மின்னும் வாள் எயிற்றன் சினம் வீங்கினான்;<br/>
கொன்மின் என்றனன்; கொல்லியர் சேர்தலும்<br/>
நின்மின் என்றனன்; வீடணன் நீதியான்.	      5.13.110  	<br/>
<br/>
ஆண்டு எழுந்து நின்று அண்ணல் அரக்கனை<br/>
நீண்ட கையன் வணங்கினன்;'நீதியாய்<br/>
மூண்ட கோபம் முறையது அன்று ஆம்'என<br/>
வேண்டும் மெய் உரை பைய விளம்பினான்.	      5.13.111  	<br/>
<br/>
அந்தணன் உலகம் மூன்றும்   ஆதியின் அறத்தின் ஆற்றல்<br/>
தந்தவன் அன்புக்கு ஆன்ற   தவம் நெறி உணர்ந்து, தக்கோய்!<br/>
இந்திரன் கருமம் ஆற்றும்   இறைவன் நீ, இயம்பு'தூது<br/>
வந்தனென்'என்ற பின்னும்   கோறியே? மறைகள் வல்லோய்	      5.13.112  	<br/>
<br/>
பூதலப் பரப்பின், அண்டப்   பொகுட்டினுள், புறத்துள், பொய்தீர்<br/>
வேதம் உற்று இயங்கு வைப்பின்,   வேறு வேறு இடத்து வேந்தர்,<br/>
மாதரைக் கொலை செய்தார்கள்   உளர் என வரினும், வந்த<br/>
தூதரைக் கொன்றுளார்கள்   யாவரே? தொல்லை நல்லோர்.	      5.13.113  	<br/>
<br/>
பகைப்புலன் அணுகி, உய்த்தார்   பகர்ந்தது பகர்ந்து, பற்றார்<br/>
மிகைப்புலன் அடக்கி, மெய்ம்மை   விளம்புதல் விரதம் பூண்ட<br/>
தகைப்புலம் கருமத்தோரைக்   கோறலின், தக்கார் யார்க்கும்<br/>
நகைப்புலன் பிறிது உண்டாமோ?   நம் குலம் நவை உண்டாமே?	      5.13.114  	<br/>
<br/>
முத்தலை எஃகன் மற்றை   முராந்தகன் முனிவன் முன்னா<br/>
அத்தலை நம்மை நோனா   அமரர்க்கும் நகையிற்று ஆமால்;<br/>
மெய்த்தலை உலகம் காக்கும்   வேந்த! நீ, வேற்றோர் ஏவ<br/>
இத்தலை எய்தினானைக்   கொல்லுதல், இழுக்கம்; இன்னும்.	      5.13.115  	<br/>
<br/>
'இளையவள் தன்னைக் கொல்லாது,   இரு செவி மூக்கொடு ஈர்ந்து,<br/>
'விளைவு உரை'என்று விட்டார்   வீரராய் மெய்ம்மை ஓர்வார்,<br/>
களைதியேல் ஆவி, நம்பால்   இவன் வந்து கண்ணில் கண்ட<br/>
அளவு உரையாமல் செய்தி   ஆதி;' என்று அமையச் சொன்னான்.	      5.13.116  	<br/>
<br/>
இராவணன் அனுமன் வாலில் தீக்கொளுவப் பணித்தல்<br/>
<br/>
"நல்லது உரைத்தாய்; நம்பி! இவன்   நவை செய்தானே ஆனாலும்,<br/>
கொல்லல் பழுதே; போய் இடை நீ   கூறிக் கொணர்தி கடிது" என்னாத்<br/>
"தொல்லை வாலை மூலம் அறச்   சுட்டு நகரைச் சூழ்போக்கி,<br/>
எல்லை கடக்க விடுமின்கள்"   என்றான்; நின்றார் இரைத்து எழுந்தார்.	      5.13.117  	<br/>
<br/>
 காலத்து,'அயன் படையோடு இருப்ப ஆகாது அனல் இடுதல்;<br/>
தூய பாசம் எனப் பலவும்   கொணர்ந்து பிணிமின் தோள்'என்னா<br/>
மேய தெய்வப் படைக்கலத்தை   விட்டான், அமரர் போர் வென்றான்;<br/>
ஏ எனாமுன் இடை புக்குத்   தொடைவன் கயிற்றால் பிணித்து ஈர்த்தார்.	      5.13.118  <br/>
<br/>
அரக்கர்கள் கண்ட கயிறுகளையெல்லாம் கொண்டு வருதல்<br/>
<br/>
நாட்டின் நகரின் நடு உள்ள   கயிறு நவிலும் தகைமையவே!<br/>
வீட்டின் ஊசல் நெடும் பாசம்   அற்ற; தேரும் விசி துறந்த;<br/>
மாட்டும் புரவி ஆயம் எலாம்   மருவி வாங்கும் தொடை அழிந்த;<br/>
பூட்டும் வல்லி மூட்டோடும்   புரசை இழந்த போர் யானை.	      5.13.119  	<br/>
<br/>
பல்வேறு பாசங்களால் அனுமனைக் கட்டுதல்<br/>
<br/>
மண்ணில் கண்ட, வானவரை   வலியின் கவர்ந்த, வரம் பெற்ற,<br/>
எண்ணற்கு அரிய ஏனையரை   இகலின் பறித்த, தமக்கு இயைந்த<br/>
பெண்ணிற்கு இசையும் மங்கலத்தில்   பிணித்த கயிறே இடை பிழைத்த;<br/>
கண்ணில் கண்ட வன் பாசம்   எல்லாம் இட்டுக் கட்டினார்.			      5.13.120  	<br/>
<br/>
அனுமன் மகிழ்தல்<br/>
<br/>
"கடவுள் படையைக் கடந்து, அறத்தின்   ஆணை கடந்தேன் ஆகாமே,<br/>
விடுவித்து அளித்தார் தெவ்வரே;   வென்றேன் அன்றோ இவர் வென்றி;<br/>
சுடுவிக்கின்றது,'இவ் வூரைச் சுடுக'   என்று உரைத்த துணிவு"என்று<br/>
நடு உற்று அமைய உற நோக்கி,   முற்றும் உவந்தான் நவை அற்றான்.	      5.13.121  	<br/>
<br/>
அனுமன் அடங்கிச் செல்லுதல்<br/>
<br/>
நொய்ய பாசம் புரம் பிணிப்ப,   நோன்மை இலன்போல் உடல் நுணங்கி,<br/>
வெய்ய அரக்கர் புறத்து அலைப்ப,   வீடும் உணர்ந்தே, விரைவு இல்லா<br/>
ஐயன், விஞ்சைதனை அறிந்தும்,   அறியாதான் போல், அவிஞ்சை எனும்<br/>
பொய்யை மெய் போல் நடிக்கின்ற   யோகி போன்றான்; போகின்றான்.	      5.13.122  	<br/>
<br/>
அரக்கர் அனுமன் வாலில் தீக்கொளுவுதல்<br/>
<br/>
வேந்தன் கோயில் வாயிலொடு   விரைவில் கடந்து, வெள்ளிடையின்<br/>
போந்து, புறம் நின்று இரைக்கின்ற   பொறைதீர் மறவர் புறம் சுற்ற,<br/>
ஏந்து நெடுவால் கிழி சுற்றி,   முற்றும் தோய்த்தார் இழுது எண்ணெய்;<br/>
காந்து கடும் தீக் கொளுத்தினார்,   ஆர்த்தார்; அண்டம் கடிகலங்க.	      5.13.123  	<br/>
<br/>
அனுமனைக் காண அரக்கர் திரளுதல்<br/>
<br/>
ஒக்க ஒக்க உடன் விசித்த   உலப்பு இலாத உர பாசம்,<br/>
பக்கம் பக்கம் இரு கூறு ஆய்   நூறு ஆயிரவர் பற்றினார்;<br/>
புக்க படைஞர், புடை காப்போர்,   புணரிக் கணக்கர்; புறம் செல்வோர்<br/>
திக்கின் அளவால்; அயல் நின்று   காண்போர்க்கு எல்லை தெரிவு அரிதால	      5.13.124  	<br/>
<br/>
அனுமனுக்கு உற்றதைக் காண வருமாறு அரக்கர் அனைவரையும் அழைத்தல்<br/>
<br/>
'அந்த நகரும் கடி காவும்   அழிவித்து, அக்கன் முதலாயோர்<br/>
சிந்த நூறிச், சீதையொடும்   பேசி, மனிதர் திறம் செப்ப,<br/>
வந்த குரங்கிற்கு உற்றதனை,   வம்மின் காண வம்'என்று<br/>
தம் தம் தெருவும் வாயில்தொறும்   யாரும் அறியச் சாற்றினார்.	      5.13.125  	<br/>
<br/>
அனுமனுக்கு உற்றது கேட்ட பிராட்டி வருந்தல்<br/>
<br/>
ஆர்த்தார், அண்டத்து அப்புறத்தும்<br/>
         அறிவிப்பார் போல்; அங்கோடு இங்கு<br/>
ஈர்த்தார், முரசம் எற்றினார்,<br/>
         இடித்தார், தழெித்தார், எம் மருங்கும்<br/>
பார்த்தார், ஓடிச் சானகிக்கும்<br/>
         பகர்ந்தார்; அவளும் உயிர் பதைத்தாள்,<br/>
வேர்த்தாள், உலந்தாள், விம்மினாள்,<br/>
         விழுந்தாள், அழுதாள், வெய்து உயிர்த்தாள்	      5.13.126  	<br/>
<br/>
பிராட்டி அங்கியங் கடவுளை வேண்டல்<br/>
<br/>
'தாயே அனைய கருணையான்   துணையை, யாதும் தகவு இல்லா<br/>
நாயே அனைய வல் அரக்கர்   நலியக் கண்டால், நல்காயோ?<br/>
நீயே உலகுக்கு ஒரு சான்று;   நிற்கே தெரியும், கற்பினால்<br/>
தூயேன் என்னில் தொழுகின்றேன்,   எரியே அவனைச் சுடல்'என்றாள	      5.13.127  	<br/>
<br/>
அனல் குளிர்தல் (6016-6018)<br/>
<br/>
வெளுத்த மெல் நகையவள் விளம்பும் ஏல்வையின்<br/>
ஒளித்த வெம் கனலவன் உள்ளம் உட்கினான்;<br/>
தளிர்த்தன; மயிர்ப் புறம் சிலிர்ப்பத் தண்மையால்<br/>
குளிர்த்தது; அக் குரிசில் வால் என்பு கூரவே.		      5.13.128  	<br/>
<br/>
மற்று இனிப் பல என்? வேலை   வட அனல், புவி அளாய<br/>
கற்றை வெம் கனலி, மற்றைக்   காயம் தீ, முனிவர் காக்கும்<br/>
முற்றுறு மும்மைச் செந்தீ,   முப்புரம் முருங்கச் சுட்ட<br/>
கொற்றவன் நெறறிக் கண்ணின்   வன்னியும், குளிர்ந்த அன்றே.		129  	<br/>
<br/>
அண்டமும் கடந்தான் அம் கை   அனலியும் குளிர்ந்தது; அங்கிக்<br/>
குண்டமும் குளிர்ந்த; மேகத்து   உரும் எலாம் குளிர்ந்த; கொற்றச்<br/>
சண்ட வெம் கதிர ஆகித்   தழங்கு இருள் விழுங்கும் தாவு இல்<br/>
மண்டலம் குளிர்ந்த; மீளா   நரகமும் குளிர்ந்த மாதோ.		      5.13.130  	<br/>
<br/>
அனல் குளிர்ந்தமையால் அனுமன் மகிழ்தல்<br/>
<br/>
வெற்பினால் இயன்றது அன்ன   மேனியை விழுங்கி, வெம் தீ<br/>
நிற்பினும், சுடாது நின்ற   நீர்மையை, நினைவின் நோக்கி,<br/>
அற்பின் நார் அறாத சிந்தை   அனுமனும்,'சனகன் பாவை<br/>
கற்பினால் இயன்றது'என்பான்,   பெரியது ஓர் களிப்பன் ஆனான்.	      5.13.131  	<br/>
<br/>
அனுமன் இலங்கைநகர் முழுதும் காணுதல்<br/>
<br/>
அற்றை அவ் இரவில், தான் தன்   அறிவினால் முழுதும் உன்னப்<br/>
பெற்றிலன் எனினும், ஆண்டு ஒன்று   உள்ளது பிழை உறாமே,<br/>
மற்று உறு பொறி முன் செல்ல,   மறைந்து செல் அறிவு மானக்<br/>
கற்றிலா அரக்கர் தாமே   காட்டலின், தெரியக் கண்டான்		      5.13.132  	<br/>
<br/>
அனுமன் மேலெழ அரக்கர் தோளற்று வீழ்தல்<br/>
<br/>
முழுவதும் தெரிய நோக்கி   முற்றும் ஊர் முடிவில் சென்றான்,<br/>
'வழுவுறு காலம்'ஈது என்று   எண்ணினன், வலிதின் பற்றித்<br/>
தழுவினர் இரண்டு நூறாயிரம்   புயத் தடக்கை, தாம்போடு<br/>
எழு என நால, விண்மேல்   எழுந்தனன்; விழுந்த எல்லாம்.		      5.13.133  	<br/>
<br/>
அனுமனுடைய தோற்றம்<br/>
<br/>
இற்ற வாள் அரக்கர் நூறாயிரவரும்,   இழந்த தோளார்,<br/>
முற்றினார் உலந்தார்; ஐயன்,   மொய்ம்பினோடு உடலை மூழ்கச்<br/>
சுற்றிய கயிற்றினோடும்   தோன்றுவான், அரவின் சுற்றம்<br/>
பற்றிய கலுழன் என்னப்   பொலிந்தனன்; விசும்பின் பாலான்		      5.13.134  	<br/>
<br/>
அனுமன் தன்வாலை இலங்கைமீது செலுத்தல்<br/>
<br/>
'துன்னலர் புரத்தை முற்றும்   சுடுதொழில் தொல்லையோனும்,<br/>
பன்னின பொருளும், நாணப்   பாதகர் இருக்கை பற்ற,<br/>
மன்னனை வாழ்த்திப் பின்னை   வயங்கு எரி மடுப்பென்'என்னாப்<br/>
பொன் நகர் மீதே தன்போர்   வாலினைப் போக விட்டான்		      5.13.135  	<br/>
<br/>
வாலின் வருணனை (6024-6025)<br/>
<br/>
தன் இறைக்கு உறுகண் வெய்யோர்   தாம் இயற்றலும் கேட்டு,'இன்னே<br/>
அன்னவர்க்கு இறுதி ஆக,   அணி நகர் அழிப்பல்;' என்னாச்<br/>
செந்நிறச் சிகைய வெம் போர்   மழு, பின்னர்ச் சேறல் ஒக்கும்;<br/>
அல் நிறத்து அண்ணல் தூதன்   அனல்கெழு கொற்ற நீள் வால்		      5.13.136  	<br/>
<br/>
அப்பு உறழ் வேலை காறும்   அலங்கு பேர் இலங்கை தன்னை,<br/>
எப் புறத்தளவும் தீய   ஒரு கணத்து எரித்த கோட்பால்,<br/>
துப்பு உறழ் மேனி அண்ணல்,   மேருவில் குழையத் தோளால்<br/>
முப்புரத்து எய்த கோலே   ஒத்தது; அம் மூரிப் போர் வால்		      5.13.137<br/>
<br/>
அனுமன் தன் வாலில் பற்றிய தீயை இலங்கை முழுதும் பரவும்படி உய்த்தல்<br/>
<br/>
உகக்கடை, உலகம் யாவும்   உணங்குற, ஒரு தன் நாட்டம்<br/>
சிகைக் கொழுங் கனலை வீசும்   செயல் முனம் பயில்வான் போல,<br/>
மிகைத்து எழு தீயர் ஆயோர்   விரிநகர் வீயப், போர் வால்,<br/>
தகைத்தல் இல் நோன்மை சாலும்   தனி வீரன், சேணில் உய்த்தான்                     5.13.138	<br/>
<br/>
அனுமன் தன் வாலில் பற்றிய தீயுடன் இலங்கை நகர மாளிகைதோறும் தாவிச் செல்லுதல்<br/>
<br/>
வெள்ளியின் பொன்னின் நானா   விளங்குபல் மணியின் விஞ்சை<br/>
தெள்ளிய கடவுள் தச்சன்,   கை முயன்று அரிதின் செய்த,<br/>
தள் அறு மனைகள் தோறும்,   முறை முறை தாவிச் சென்றான்;<br/>
ஒள் எரியோடும் குன்றத்து   ஊழிவீழ் உருமொடு ஒப்பான்                      5.13.139<br/>
<br/>
இலங்கை நகரை எரி உண்டமை<br/>
<br/>
நீல் நிற நிருதர், யாண்டும்   நெய் பொழி வேள்வி நீக்க,<br/>
பால் வரு பசியன், அன்பான்   மாருதி வாலைப் பற்றி,<br/>
ஆலம் உண்டவன், அன்று ஊட்ட,   உலகு எலாம் அழிவின் உண்ணும்,<br/>
காலமே என்ன, மன்னோ   கனலியும் கடிதின் உண்டான்.               5.13.140<br/>
 --------------<br/>
<center><h3>
5.14   இலங்கை எரியூட்டு படலம் 6029 - 6092</h3>
</center>
மாளிகைகளில் தீப்பற்றல்<br/>
<br/>
கொடியைப் பற்றி விதானம் கொளுவி தான்<br/>
நெடிய தூணைத் தழுவி நெடும் சுவர்<br/>
முடியச் சுற்றி முழுதும் முருக்கிற்றால்;<br/>
கடி கொள் மா நகர் தோறும் கடும் கனல்.	      5.14.1<br/>
<br/>
நகரமக்கள் அங்குமிங்கும் ஓடிக் கூக்குரலிடல்<br/>
<br/>
வாசல் இட்ட எரி மண மாளிகை<br/>
மூச முட்டி முழுதும் முருக்கிற்றால்<br/>
ஊசல் இட்டு என ஓடி உளைந்து உலைப்<br/>
பூசல் இட்டது இரியல் புறம் எலாம்.         	      5.14.2  	<br/>
<br/>
மணிமாளிகைகளில் மாதர் மயங்கி அலமரல்<br/>
<br/>
மணியின் ஆய வயங்கு ஒளி மாளிகை<br/>
பிணியில் செம் சுடர்க் கற்றை பெருக்கலால்<br/>
திணி கொள் தீ உற்றது உற்றில தேர்கிலார்<br/>
அணி வளைக் கை நல்லார் அலமந்து உளார்.         	      5.14.3<br/>
<br/>
புகையில் அகப்பட்ட மகளிர்<br/>
<br/>
வான் அகத்தை நெடும் புகை மாய்த்தலால்<br/>
போன திக்கு அறியாது புலம்பினார்;<br/>
தேன் அகத்து மலர் சிலர் சிந்திய<br/>
கான் அகத்து மயில் அன்ன காட்சியார்.         	      5.14.4  	 	<br/>
<br/>
தலையில் தீப்பற்றியதும் பற்றாததும் தெரியாமை<br/>
<br/>
கூய்க் கொழும் புனல் குஞ்சியில் கூந்தலில்<br/>
மீச் சொரிந்தனர்; மாதரும் வீரரும்<br/>
ஏய்த்த தன்மையினால் எரி இன்மையும்<br/>
தீக் கொளுத்தினவும் தெரியாமையால்.	      5.14.5  	<br/>
<br/>
ஒரு தத்துவக் கருத்து<br/>
<br/>
இல்லில் தங்கு வயங்கு எரி யாவையும்<br/>
சொல்லின் தீர்ந்தன போல்வன தொல் உரு<br/>
புல்லிக் கொண்டன; மாயைப் புணர்ப்பு அறக்<br/>
கல்வித் தம் இயல்பு எய்தும் கருத்தர் போல்.	      5.14.6  	<br/>
<br/>
புகை மேலோங்கி எழுதல்<br/>
<br/>
ஆயது அங்கு ஒர் குறள் உரு ஆய் அடித்<br/>
தாய் அளந்து உலகங்கள் தரக் கொள்வான்<br/>
மீ எழுந்த கரியவன் மேனியில்<br/>
போய் எழுந்து பரந்தது; வெம் புகை.         	      5.14.7  	<br/>
<br/>
எரியினால் யானைகள் நிறம் மாறுதல்<br/>
<br/>
நீலம் நின்ற நிறத்தன கீழ்நிலை<br/>
மாலின் வெம் சின யானையை மானுவ;<br/>
மேல் விழுந்து எரி முற்றும் விழுங்கலால்<br/>
தோல் உரிந்து கழன்றன; தோல் எலாம்.         	      5.14.8  	<br/>
<br/>
எருமைக்கு மாதர் ஒதுங்கல்<br/>
<br/>
மீது இமம் கலந்தால் அன்ன வெம் புகை<br/>
சோதி மங்கலத் தீயொடு சுற்றலால்<br/>
மேதி மங்குலின் வீழ் புனல் வீழ் மட<br/>
ஓதிமங்களின் மாதர் ஒதுங்கினார்.         	      5.14.9  	<br/>
<br/>
அனற்பொறிகளால் கடல்மீன் மடிதல்<br/>
<br/>
பொடித்து எழுந்து பெரும் பொறி போவன<br/>
இடிக் குலங்களின் வீழ்தலில் எங்கணும்<br/>
வெடித்த; வேலை வெதும்பிட மீன்குலம்<br/>
துடித்து வெந்து புலர்ந்து உயிர் சோர்ந்தவால்.	      5.14.10  	<br/>
<br/>
பொன்மாளிகை உருகித் திரளல்<br/>
<br/>
பருகு தீ மடுத்து உள் உறப் பற்றலால்<br/>
அருகு நீடிய ஆடகத் தாரைகள்<br/>
உருகி வேலையின் ஊடு புக்கு உற்றன<br/>
திருகில் பொன் நெடும் தண்டில் திரண்டவால்.	      5.14.11  	<br/>
<br/>
தரையும் வெந்தது<br/>
<br/>
உரையின் முந்து உலகு உண்ணும் எரி அதால்<br/>
வரை நிவந்து அன்ன பன் மணி மாளிகை<br/>
நிரையும் நீள் நெடும் சோலையும் நிற்குமோ?<br/>
தரையும் வெந்தது; பொன் எனும் தன்மையால்.	      5.14.12  	<br/>
<br/>
புகை வானுலகத்தும் பரவல்<br/>
<br/>
கல்லினும் வலிது ஆம் புகைக் கற்றையால்<br/>
எல்லி பெற்றது; இமையவர் நாடு இயல்<br/>
வல்லி கோலி நிவந்தன; மா மணிச்<br/>
சில்லி ஓடும் திரண்டன தேர் எலாம்.	      5.14.13<br/>
<br/>
கனலும் கள் குடித்தது<br/>
<br/>
பேயம் மன்றினில் நின்று பிறங்கு எரி<br/>
மாயர் உண்ட நறவு மடுத்ததால்;<br/>
தூயர் என்றவர் வைகு இடம் துன்னினால்<br/>
தீயர்; அன்றியும் தீமையும் செய்வரால்.	      5.14.14<br/>
<br/>
கடலும் மேகமும் வெப்பமுறுதல்<br/>
<br/>
தழுவு இலங்கை தழங்கு எரி தாய்ச் செல<br/>
வழு இல் வேலை உலையின் மறுகின;<br/>
எழும் எழும் சுடர்க் கற்றை சென்று எய்தலால்<br/>
குழுவு தண்புனல் மேகம் கொதித்தவே.	      5.14.15<br/>
<br/>
பேய்த்தேரைப் புனல் என மயங்கல்<br/>
<br/>
ஊனில் ஓடும் எரியொடு உயங்குவார்<br/>
கானில் ஓடும் நெடும் புனல் காண் எனா<br/>
வானில் ஓடும் மகளிர் மயங்கினார்<br/>
வேனில் ஓடு அரும் தேர் இடை வீழ்ந்தனர்.	      5.14.16<br/>
<br/>
வண்டு தீச்சுடரைத் தாமரை என மயங்கல்<br/>
<br/>
தேன் அவாம் பொழில் தீப் படச் சிந்திய<br/>
சோனை மா மலர்த் தும்பி தொடர்ந்து அயல்<br/>
போன தீச் சுடர் புண்டரிகத் தடம்<br/>
கானம் ஆம் என வீழ்ந்து கரிந்தவே.	      5.14.17<br/>
<br/>
நற்கடன் பூண்ட நங்கையர் மடிதல்<br/>
<br/>
"நல் கடம் இது நம் உயிர் நாயகன்<br/>
மற்கடம் தறெ மாண்டனன்; வாழ்வு இலம்;<br/>
இல் கடந்து இனி ஏகலம் யாம்"எனா<br/>
வில் கடந்த நுதல் சிலர் வீடினார்.	      5.14.18<br/>
<br/>
கா வேரொடும் கரிதல்<br/>
<br/>
பூ கரிந்து முறி பொறி ஆய் அடை<br/>
நா கரிந்து சினை நறும் சாம்பர் ஆய்<br/>
மீ கரிந்து நெடும் பணை வேர் உறக்<br/>
கா கரிந்து கரும் கரி ஆனவே.	      5.14.19<br/>
<br/>
விண்ணவர் ஊர்கள் உருகி ஒழுகல்<br/>
<br/>
கார் முழுக்க எழும் கனல் கற்றை போய்<br/>
ஊர் முழுக்க வெதுப்ப உருக்கின;<br/>
தூர் ஒழுக்கம் அறாமையின் துன்னு பொன்<br/>
வேர் விழுப்பது போன்றன விண் எலாம்.         	      5.14.20<br/>
<br/>
அரக்கரும் அமுதுண்டு ஆவி பெறல் (6049-6050)<br/>
<br/>
நெருக்கி மீ மிசை ஓங்கும் நெருப்பு அழல்<br/>
செருக்கும் வெண் கதிர்த் திங்களைச் சேண் உற<br/>
உருக்க மெய்யின் அமுதம் உகுத்தலால்<br/>
அரக்கரும் சிலர் ஆவி பெற்றார் அரோ.         	      5.14.21<br/>
<br/>
பருதி பற்றி நிமிர்ந்து எழு பைங் கனல்<br/>
கருகி முற்றும் எரிந்து எழு கார் மழை<br/>
அருகு சுற்றும் இருந்தையது ஆய் அதின்<br/>
உருகு பொன்திரள் ஒத்தனன் ஒள் கதிர்.         	      5.14.22<br/>
<br/>
குதிரைகள் எரிபடல்<br/>
<br/>
தளை கொளுத்திய தாவு எரி தாமணி<br/>
முளை கொளுத்தி முகத்து இடை மொய்த்தபேர்<br/>
உளை கொளுத்த உலந்து உலைவு உற்றன;<br/>
வளை குளப்பின் மணி நிறம் வாசியே.         	      5.14.23<br/>
<br/>
வான் ஏற முயன்ற அரக்கர் எரியில் விழல்<br/>
<br/>
எழுந்து பொன் தலத்து ஏறலின் நீள் புகைக்<br/>
கொழுந்து சுற்ற உயிர்ப்பு இலர்; கோளும் உற்று<br/>
அழுந்துபட்டு உளர் ஒத்து அயர்ந்து ஆர் அழல்<br/>
விழுந்து முற்றினர்; கூற்றை விழுங்குவார்.         	      5.14.24<br/>
<br/>
அரக்கியர் கூந்தலில் தீப்பற்றல்<br/>
<br/>
கோசிகத் துகில் உற்ற கொழும் கனல்<br/>
தூசு இன் உத்தரிகத்தொடு சுற்று உறா<br/>
வாச மைக் குழல் பற்ற மயங்கினார்<br/>
பாசிழைப் பரவைப் படர் அல்குலார்.         	      5.14.25<br/>
<br/>
ஆடையில் தீப்பற்றிய அரக்கர் கடலில் மண்டுதல்<br/>
<br/>
நிலவு இலங்கிய துகிலினை நெருப்பு உண நிருதர்<br/>
இலவினும் சில முத்து உள எனும் நகை இளையார்<br/>
புலவியின் கரை கண்டவர் அமிர்து உணப் புணரும்<br/>
கலவியின் கரை கண்டிலர் மண்டினர் கடல் மேல்.         	      5.14.26<br/>
<br/>
கிளி பதைப்பக் கண்டு மகளிர் வருந்தல்<br/>
<br/>
பஞ்சரத்தொடு, பசும் நிறக் கிளி   வெந்து பதைப்ப,<br/>
அஞ்சனக் கணில் அருவி நீர்   முலைமுன்றில் அலைப்பக்<br/>
குஞ்சரத்து அன கொழுநரைத்   தழுவு உறும் கொதிப்பால்,<br/>
மஞ்சு உறப் புகும் மின் எனப்   புகை இடை மறைந்தார்         	      5.14.27  	<br/>
<br/>
புகைப்படலத்துள் மறைந்த மகளிர்<br/>
<br/>
வரையினைப் புரை மாடங்கள்   எரி புக, மகளிர்,<br/>
புரை இல் பொன் கலன் வில் இட,   விசும்பு இடைப் போவார்,<br/>
கரை இல் நுண் புகைப் படலையில்   கரந்தனர்; கலிங்கத்<br/>
திரையின் உள் பொதி சித்திரப்   பாவையின் செயலார்        	       5.14.28  	<br/>
<br/>
மணம் பரப்பி மலர்ப்பொழில் எரிதல்<br/>
<br/>
அகரும் நல் நறும் சாந்தமும்   முதலின அனேகம்<br/>
புகர் இல் நல் மரத்து உறு   வெறி உலகு எலாம் போர்ப்பப்,<br/>
பகரும் ஊழியில், கால வெம்   கடும் கனல் பருகும்<br/>
மகர வேலையின், வெந்தன   நந்தன வனங்கள்.         	      5.14.29  	<br/>
<br/>
கற்பகக் காவும் கனலும் இடைதெரியாமை<br/>
<br/>
மினைப் பரந்து எழு கொழும் சுடர்,   உலகு எலாம் விழுங்க,<br/>
நினைப்பு அரும் பெரும் திசை உற   விரிகின்ற நிலையால்,<br/>
சினைப் பரந்து, எரி சேர்ந்து இலா   நின்றவும், சில, வெம்<br/>
கனல் பரந்தவும், தெரிகில;   கற்பகக் கானம்         	      5.14.30  	<br/>
<br/>
புகை கடலை விழுங்கல்<br/>
<br/>
மூளும் வெம் புகை விழுங்கலின்,   சுற்று உறு முழு நீர்<br/>
மாளும் வண்ணம், மா மலை நெடும்   தலை தொறும் மயங்கிப்<br/>
பூளை வீய்ந்து அன்ன போவன,   புணரியில் புனல் மீன்<br/>
மீள, யாவையும் தெரிந்து இல   முகில்கணம் விசைப்ப         	      5.14.31  	<br/>
<br/>
திசையனைத்தும் புகை சூழல்<br/>
<br/>
மிக்க வெம் புகை விழுங்கலின்,   வெள்ளி அம் கிரியும்<br/>
ஒக்க வெற்பினோடு அன்னமும்   காக்கையின் உருவ;<br/>
பக்க வேலையின் படியது   பாற்கடல், முடிவில்<br/>
திக்கயங்களும், கயங்களும்,   வேற்றுமை தெரியா.         	      5.14.32  	<br/>
<br/>
அரக்கரும் அரக்கியரும் கடலில் மூழ்கல்<br/>
<br/>
கரிந்து சிந்திடக் கடும் கனல்   தொடர்ந்து, உடல் கதுவ<br/>
உரிந்த மெய்யினர், ஓடினர்,   நீர் இடை ஒளிப்பார்,<br/>
விரிந்த கூந்தலும், குஞ்சியும்   மிடைதலில், தாமும்,<br/>
எரிந்து வேகின்ற ஒத்தன,   எறிதிரைப் பரவை.         	      5.14.33  	<br/>
<br/>
மகவொடு போந்த அரக்கியர் அவலநிலை<br/>
<br/>
மருங்கின் மேல் ஒரு மகவு கொண்டு,   ஒரு தனி மகவை<br/>
அரும் கையால் பற்றி, மற்று ஒரு   மகவு பின் அரற்ற,<br/>
நெருங்கி, நீரொடு, நெறிகுழல்   சுறுக் கொள நீங்கிக்<br/>
கரும் கடல் தலை வீழ்ந்தனர்   அரக்கியர் கதறி.        	       5.14.34  	<br/>
<br/>
படைக்கலம் உருகி ஒன்றாதலில் ஒரு உண்மை<br/>
<br/>
வில்லும், வேலும், வெம் குந்தமும்   முதலின விறகாய்,<br/>
எல் உடைச் சுடர் எனப் புகர்   எஃகு எலாம் உருகத்<br/>
தொல்லை நல் நிலை, தொடர்ந்து பேர்   உணர்வு அன்ன தொழிலச்<br/>
சில்லி உண்டையில் திரண்டு அன   படைக்கலச் சாலை.         	      5.14.35  	<br/>
<br/>
தீப்பற்ற யானைகள் ஓடல்<br/>
<br/>
செய் தொடர்க் கன வல்லியும்,   புரோசையும், சிந்தி,<br/>
நொய்தின் இட்ட வன் தறி பறித்து,   உடல் எரி நுழைய,<br/>
மொய் தடச் செவி நிறுத்தி,   வால் முதுகினை முருக்கிக்<br/>
கை எடுத்து அழைத்து ஓடின   ஓடை வெம் களி மா.         	      5.14.36<br/>
<br/>
பறவைகளை மீன்கூட்டம் விழுங்கல்<br/>
<br/>
வெருளும் வெம் புகைப் படலையின்   மேல் செல வெருவி,<br/>
இருளும் வெம் கடல் விழுந்தன,   எழுந்தில பறவை;<br/>
மருளில் மீன் கணம் விழுங்கிட   உலந்தன; மனத்து ஓர்<br/>
அருள் இல் வஞ்சரைத் தஞ்சம் என்று   அடைந்தனர் அனைய.         	      5.14.37  	<br/>
<br/>
இராவணன் மாளிகையில் தீப்புகல் <br/>
<br/>
நீரை வற்றிடப் பருகி மா நெடு நிலம் தடவித்<br/>
தாருவைச் சுட்டு மலைகளைத் தணல் செய்து தனிமா<br/>
மேருவைப் பற்றி எரிகின்ற கால வெம் கனல் போல்<br/>
ஊரை முற்றுவித்து இராவணன் மனை புக்கது; உயர் தீ.         	      5.14.38  	<br/>
<br/>
வானவர் மகளிர் நிலைகுலைந்தோடல்<br/>
<br/>
வான மாதரூம் மற்று உள மகளிரும் மறுகிப்<br/>
போன போன திக்கு அறிவரும் இரியலர் போனார்;<br/>
ஏனை நின்றவர் எங்கணும் இரிந்தனர்; இலங்கைக்<br/>
கோன் அவ் வானவர் பதி கொண்ட நாள் எனக் குலைவார்.        	      5.14.39  	<br/>
<br/>
மகளிர் குழலும் நறுமணம் பெறல்<br/>
<br/>
நாவியும் நறும் கலவையும் கற்பகம் நக்க<br/>
பூவும் ஆரமும் அகிலும் என்று இனையன புகையத்<br/>
தேவு தேன் மழை செறி பெரும் குலம் எனத் திசையின்<br/>
பாவைமார் நறும் குழல்களும் பரிமளம் கமழ்ந்த.         	      5.14.40  	<br/>
<br/>
இராவணன் எழுநிலை மாடம் எரிதல்<br/>
<br/>
சூழும் வெம் சுடர் தொடர்ந்திட,   யாவரும் தொடரா<br/>
ஆழி வெம் சினத்து ஆண் தொழில்   இராவணன் மனையில்,<br/>
ஊழி வெம் கனல் உண்டிட,   உலகம் என்று உயர்ந்த<br/>
ஏழும் வெந்தன ஒத்தன,   நெடும் நிலை ஏழும்.         	      5.14.41  	<br/>
<br/>
இராவணன் மாளிகை உருகி மேருப் போலத் தோன்றல்<br/>
<br/>
பொன் திருத்தியது ஆதலால் இராவணன் புரை தீர்<br/>
குன்றம் ஒத்து உயர் தடம் நெடு மா நிலைக் கோயில்<br/>
நின்று துற்று எரி பருகிட நெரிவு உற உருகித்<br/>
தென் திசைக்கும் ஓர் மேரு உண்டு ஆம் எனத் தெரிந்த.         	      5.14.42  	<br/>
<br/>
இராவணன் முதலியோர் வெளியேறுதல்<br/>
<br/>
அனைய காலையில் அரக்கனும்,   அரிவையர் குழுவும்,<br/>
புனை மணிப் பொலி புட்பக   விமானத்துப் போனார்;<br/>
நினையும் மாத்திரை யாவரும்;   நீங்கினர்; நீங்கா<br/>
வினை இலாமையில் வெந்தது, அவ்   விலங்கல் மேல் இலங்கை. 	      5.14.43  	<br/>
<br/>
இராவணன் நகர் எரிந்த காரணம் வினவுதல்<br/>
<br/>
ஆழித் தேரவன் அரக்கரை அழல் எழ நோக்கி<br/>
'ஏழுக்கு ஏழென அடுக்கிய உலகங்கள் எரியும்<br/>
ஊழிக் காலம் வந்து உற்றதோ? பிறிது வேறு உண்டோ?<br/>
பாழித் தீ சுட வெந்தது என்? நகர்' எனப் பகர்ந்தான்.         	      5.14.44  	<br/>
<br/>
நிகழ்ந்தது கூற இராவணன் சினத்தல்<br/>
<br/>
கரங்கள் கூப்பினர், தங்களைத்   திருவொடும் காணார்,<br/>
இரங்குகின்ற வல் அரக்கர் ஈது   இயம்பினர் :'இறையோய்!<br/>
தரங்க வேலையின் நெடிய தன்   வால் இட்ட தழலால்,<br/>
குரங்கு சுட்டது'என்று உரைத்தலும்,   இராவணன் கொதித்தான்.               5.14.45  	<br/>
<br/>
இராவணன் சினந்து நகைத்தல்<br/>
<br/>
இன்று புன் தொழில் குரங்கு தன் வலியினால் இலங்கை<br/>
நின்று வெந்து மா நீறு எழுகின்றது; நெருப்புத்<br/>
தின்று தேக்கிடுகின்றது; தேவர்கள் சிரிப்பார்;<br/>
நன்று நன்று போர் இராவணன் வலி'என நக்கான்.              5.14.46 	<br/>
<br/>
எரியைப் பற்றிவரக் கட்டளையிடல்<br/>
<br/>
'உண்ட நெருப்பைக்<br/>
கண்டு எதிர் பற்றிக்<br/>
கொண்டு அணைக'என்றான்<br/>
அண்டரை வென்றான்.               5.14.47  	<br/>
<br/>
அனுமனைப் பற்றிவரக் கட்டளையிடல்<br/>
<br/>
'உற்று அகலா முன்<br/>
செற்ற குரங்கைப்<br/>
பற்றுமின்'என்றான்<br/>
முற்றும் உணர்ந்தான்.               5.14.48  	<br/>
<br/>
வீரர் விரைந்து செல்லல்<br/>
<br/>
சார் அயல் நின்றார்<br/>
வீரர் விரைந்தார்;<br/>
'நேருதும்'என்றார்<br/>
தேரினர் சென்றார்.               5.14.49  	<br/>
<br/>
பல வீரர்கள் செல்லல்<br/>
<br/>
எல்லை இகந்தார்<br/>
வில்லர் வெகுண்டார்<br/>
பல் அதிகாரத்<br/>
தொல்லர் பெயர்ந்தார்.		      5.14.50<br/>
<br/>
வீரர்கள் எழுவர் போர்க்கு எழல்<br/>
<br/>
நீர்கெழு வேலை நிமிர்ந்தார்<br/>
தார்கெழு தானை சமைந்தார்<br/>
போர்கெழு மாலை புனைந்தார்<br/>
ஓர் எழு வீரர் உயர்ந்தார்.		      5.14.51  	<br/>
<br/>
வீரர் அனுமனைக் காணல்<br/>
<br/>
விண்ணினை மேலை விளம்பார்;<br/>
மண்ணினை ஓடி வளைந்தார்;<br/>
அண்ணலை ஓடி அணைந்தார்;<br/>
கண்ணினில் வேறு அயல் கண்டார்.       5.14.52 <br/>
<br/>
அரக்கர் அனுமனைச் சூழ்தல்<br/>
<br/>
'பற்றுதிர் பற்றுதிர்'என்பார்;<br/>
'எற்றுதிர் எற்றுதிர்'என்பார்;<br/>
'சுற்றுதிர் சுற்றுதிர்'என்பார்;<br/>
முற்றினர் முற்றும் முனிந்தார்.		      5.14.53  	<br/>
<br/>
அனுமனும் அரக்கரும் பொருதல் (6082-6088)<br/>
<br/>
ஏல் கொடு வஞ்சர் எதிர்ந்தார்;<br/>
கால் கொடு கை கொடு கார்போல்<br/>
வேல் கொடு கோலினர்; வெம்தீ<br/>
வால் கொடு தானும் வளைந்தான்.		      5.14.54<br/>
<br/>
பாதவம் ஒன்று பகுத்தான்;<br/>
மாதிரம் வாலின் வளைந்தான்;<br/>
மோதினன்; மோத முனிந்தார்<br/>
ஏதியும் நாளும் இழந்தார்.                   5.14.55<br/>
<br/>
நூறிட மாருதி நொந்தார்<br/>
ஊறிட ஊன் இடு புண் நீர்<br/>
சேறு இட ஊரிடு செம்தீ<br/>
ஆறிட ஓடினது; ஆறாய்.                   5.14.56<br/>
<br/>
தோற்றினர் துஞ்சினர் அல்லால்<br/>
ஏற்று இகல் வீரர் எதிர்ந்தார்;<br/>
காற்றின் மகன் கலை கற்றான்<br/>
கூற்றினும் மும்மடி கொன்றான்.                     5.14.57<br/>
<br/>
மஞ்சு உறழ் மேனியர் வன் தோள்<br/>
மொய்ம்பினர் வீரர் முடிந்தார்<br/>
ஐம்பதினாயிரர் அல்லார்<br/>
பைம் புனல் வேலை படர்ந்தார்.                       5.14.58<br/>
<br/>
தோய்த்தனன் வால் அது தோயக்<br/>
காய்த்திய வேலை கலந்தார்<br/>
போய்த்திலர் பொன்றினர் போனார்<br/>
ஏய்த்து என மைந்தர் எதிர்ந்தார்.                      5.14.59<br/>
<br/>
சுற்றின தேரினர் தோலா<br/>
வில் தொழில் வீரம் விளைத்தார்<br/>
எற்றினன் மாருதி எற்ற<br/>
உற்று எழு வீரர் உலைந்தார்.                   5.14.60<br/>
<br/>
பிராட்டி தங்கும் சோலையில் தீ பரவாமை<br/>
<br/>
விட்டு உயர் விஞ்சையர்'வெம் தீ<br/>
வட்ட முலைத் திரு வைகும்<br/>
புள் திரள் சோலை புறத்தும்<br/>
சுட்டிலது'என்பது சொன்னார்.                           5.14.61<br/>
<br/>
பிராட்டியை அனுமன் வணங்கி மகிழ்தல்<br/>
<br/>
வந்து அவர் சொல்ல மகிழ்ந்தான்<br/>
வெம் திறல் வீரன் வியந்தான்<br/>
உய்ந்தனென் என்ன உவந்தான்<br/>
பைந்தொடி தாள்கள் பணிந்தான்.                       5.14.62<br/>
<br/>
பிராட்டி மகிழ அனுமன் மீளல<br/>
<br/>
பார்த்தனள் சானகி பாரா<br/>
வேர்த்து எரி மேனி குளிர்ந்தாள்;<br/>
'வார்த்தை என்?''வந்தனை'என்னாப்<br/>
போர்த் தொழில் மாருதி போனான்.                           5.14.63<br/>
<br/>
அனுமன் செல்ல அழல் மறைதல்<br/>
<br/>
'தெள்ளிய மாருதி சென்றான்<br/>
கள்ள அரக்கர்கள் கண்டால்<br/>
எள்ளலர் பற்றுவர்'என்னா<br/>
ஒள் எரியோனும் ஒளித்தான்.                           5.14.64<br/>
 ---------------<br/>
<center><h3>
5.15   திருவடி தொழுத படலம்    6093 - 6185<h3>
</h3></h3></center>
அனுமன் (அரிஷ்டமென்னும்) குன்றினின்று வான்  வழி மீளுதல்<br/>
<br/>
'நீங்குவென் விரைவின்'என்னும்   நினைவினன் மருங்கு நின்றது<br/>
ஆங்கு ஒரு குடுமிக் குன்றை   அருக்கனில் அணைந்த ஐயன்,<br/>
வீங்கினன் உலகை எல்லாம்;   விழுங்கினன் என்ன, வீரன்<br/>
பூங் கழல் தொழுது வாழ்த்தி   விசும்பு இடைக் கடிது போனான்.		      5.15.1  	<br/>
<br/>
வழியிடை மைந்நாகமலையிடம் உற்றதுணர்த்திய அனுமன் மகேந்திர வரையில் குதித்தல்<br/>
<br/>
மைநாகம் என்ன நின்ற   குன்றையும் மரபின் எய்திக்<br/>
கை நாகம் அனையோன், உற்றது   உணர்த்தினன்; கணத்தின் காலைப்<br/>
பை நாகம் நிகர்க்கும் வீரர்   தன் நெடும் வரவு பார்க்கும்<br/>
கொய் நாகம் நறும் தேன் சிந்தும்   குன்றிடைக் குதியும் கொண்டான்.               5.15.2  	<br/>
<br/>
வானரவீரர் அனுமன் வரக்கண்டு மகிழ்தல்<br/>
<br/>
போய் வரும் கருமம் முற்றிற்று   என்பது ஓர் பொம்மல் பொங்க,<br/>
வாய் வெரீஇ நின்ற வென்றி   வானர வீரர், மன்னோ<br/>
பாய்வரு நீளத்து ஆங்கண்   இருந்தனர்; பறவைப் பார்ப்பு<br/>
தாய் வரக் கண்டது அன்ன   உவகையின், தளிர்த்தார் அம்மா.               5.15.3  	<br/>
<br/>
அனுமன் வரவால் வானரவீரர்பால் நிகழ்ந்த செயல்கள்<br/>
<br/>
அழுதனர் சிலவர், முன் நின்று   ஆர்த்தனர் சிலவர், அண்மித்<br/>
தொழுதனர் சிலவர், ஆடித்   துள்ளினர் சிலவர், அள்ளி<br/>
முழுது உற விழுங்குவார் போல்   மொய்த்தனர் சிலவர், முற்றும்<br/>
தழுவினர் சிலவர், கொண்டு   சுமந்தனர் சிலவர், தாங்கி.               5.15.4  	<br/>
<br/>
வானரர் அனுமனை உபசரித்தல்<br/>
<br/>
தேனொடு கிழங்கும் காயும்   நறியன, அரிதின் தேடி<br/>
மேல்முறை வைத்தோம்; அண்ணல்!   நுகர்ந்தனை, மெலிவு தீர்தி;<br/>
மான வாள் முகமே எங்கட்கு   உரைத்தது, மாற்றம்; என்று,<br/>
தான் நுகர் சாகம் எல்லாம்   முறைமுறை சிலவர் தந்தார்.		      5.15.5  	<br/>
<br/>
அனுமனுடலில் உள்ள புண்களைக்கண்டு வானரர் வருந்துதல்<br/>
<br/>
தாள்களில் மார்பில் தோளில்   தலைகளில் தடக்கை தம்மில்<br/>
வாள்களில் வேலில் வாளி   மழைகளின் வகிர்ந்த புண்கள்,<br/>
நாள்கள்மேல் உலகில் சென்ற   எண்ணன, நம்பி தன்னை<br/>
ஊழ் கொள நோக்கி நோக்கி,   உயிர் உக உளைந்து உயிர்த்தார்.		      5.15.6  	<br/>
<br/>
அனுமன் அங்கதன் முதலியோரை வணங்கி அவரிடம் பிராட்டி கூறிய ஆசியையும் தெரிவித்தல்<br/>
<br/>
வாலி காதலனை முந்தி   வணங்கினன்; எண்கின் மன்னைக்<br/>
கால் உற வணங்கிப் பின்னைக்   கடன்முறை கடவோர்க்கு எல்லாம்<br/>
ஏலுற இயற்றி, ஆங்கண்   இருந்தவன், எதிர்ந்தோர்க்கு எல்லாம்,<br/>
ஞால நாயகன் தன் தேவி,   சொல்லினள் நன்மை என்றான்.               5.15.7  	<br/>
<br/>
சென்றது முதல் திரும்பியது வரை நிகழ்ந்தவற்றைச் சொல்லும்படி அனுமனிடம் வானரவீரர் வேண்டல்<br/>
<br/>
என்றலும் கரங்கள் கூப்பி   எழுந்தனர்; இறைஞ்சித் தாழ்ந்து<br/>
நின்றனர், உவகை பொங்க   விம்மலர் நிமிர்ந்த நெஞ்சர்,<br/>
'சென்றது முதலா வந்தது   இறுதியாச் செப்பல் பாலை<br/>
வன் திறல் உரவோய்!'என்னச்   சொல்லுவான் மருத்து மைந்தன்.               5.15.8  	<br/>
<br/>
அனுமன், பிராட்டியின் தவமும் அவள்பக்கல் அடையாளம் <br/>
பெற்றமையும் கூறித் தன் வென்றி கூறாது விடுத்தல்<br/>
<br/>
ஆண் தகை தேவி உள்ளத்து   அரும் தவம் அமையச் சொல்லிப்<br/>
பூண்ட பேர் அடையாளம் கை   கொண்டதும் புகன்று, போரில்<br/>
நீண்ட வாள் அரக்கரோடு   நிகழ்ந்ததும், நெருப்புச் சிந்தி<br/>
மீண்டதும், விளம்பான்; தான் தன்   வென்றியை உரைப்ப வெள்கி.               5.15.9  	<br/>
<br/>
அனுமன் கூறாதவற்றையும் குறிப்பால் உணர்ந்த வானர வீரர் மேற்செய்ய வேண்டியதை அனுமனிடம் வினவுதல்<br/>
<br/>
பொருதமை புண்ணே சொல்ல,   வென்றமை போந்த தன்மை<br/>
உரை செய, ஊர் தீ இட்டது   ஓங்கு இரும் புகையே ஓத,<br/>
கருதலர் பெருமை தேவி   மீண்டிலாச் செயலே காட்ட,<br/>
தெரிதர உணர்ந்தார்; பின்னர்   என் இனிச் செய்தும் என்றார்.	      5.15.10<br/>
<br/>
அனுமன் விடையும் வானரர் புறப்படுதலும்<br/>
<br/>
யாவதும் இனி வேறு எண்ண   வேண்டுவது, இறையும் இல்லை;<br/>
சேவகன் தேவி தன்னைக்   கண்டது விரைவின் செப்பி,<br/>
ஆவது அவ் அண்ணல் உள்ளத்து   அரும் துயர் ஆற்றலே ஆம்;<br/>
போவது புலமை என்னாப்   பொருக்கென எழுந்து போனார்.	      5.15.11<br/>
<br/>
வானரவீரர் மதுவனம் அடைதல்<br/>
<br/>
போயினர், களிப்பினோடும்   புங்கவன் சிலையின் நின்றும்<br/>
ஏயின பகழி என்ன,   எழுந்து விண் படர்ந்து தாவிக்<br/>
காய் கதிர்க் கடவுள் வானத்து   உச்சி சென்று இறுக்கும் காலத்து<br/>
ஆயின வீரரும், போய்   மதுவனம் அதில் இறுத்தார்.        5.15.12<br/>
<br/>
வானரர் உணவுவேண்ட அனுமன் முதலியோர் அங்கதனை அடைதல்<br/>
<br/>
'ஏத நாள் இறந்த சால,   என்பது ஓர் வருத்தம் நெஞ்சம் அத்து,<br/>
ஆதலால், உணவு தேய்ந்து   வருந்தினம், அளியம் எம்மைச்<br/>
சாதல் தீர்த்து அளித்த வீர!   தந்தருள், உணவும்'என்னப்<br/>
'போதும் நாம் வாலி சேய்பால்'   என்று உடன் எழுந்து போனார்.        5.15.13<br/>
<br/>
வானரத்தலைவர், அங்கதன்பால் வானரப்படைக்கு மதுவளிக்குமாறு வேண்டல்<br/>
<br/>
அங்கதன் தன்னை அண்மி,   மனும் இருகை கூப்பிக்<br/>
'கொங்கு தங்கு அலங்கல் மார்ப!   ன்னுடைக் குரக்குச் சேனை,<br/>
வெம் கதம் ஒழிந்து சால   ந்தின, வேடை ஓடி,<br/>
இங்கு இதற்கு அளித்தல் வேண்டும்  ால் உமிழ் பிரசம்'என்றான்.        5.15.14 <br/>
<br/>
அங்கதன் இசைந்தமையால் வானரர் மதுவுண்டு மகிழ்தல் (6107-6108)<br/>
<br/>
என அவனும் நேர்ந்தான்;   நரலையும் நடுங்க ஆர்த்துச்<br/>
சென்று, உறு பிரசம் தூங்கும்   செழு வனம் அதனின் ஊடே<br/>
ஒன்றின் முன் ஒன்று பாயும்,   ஒடிக்கும் மென் பிரசம் எல்லாம்<br/>
தின்று தின்று உவகை கூரும்,   தேன் நுகர் அளியின் மொய்த்தே.	      5.15.15<br/>
<br/>
ஒருவர் வாய்க்கொள்ளும் தேனை   ஒருவர் உண்டு எளிதில் போவார்;<br/>
ஒருவர் கைக் கொள்ளும் தேனை   ஒருவர் கொண்டு ஓடிப் போவார்;<br/>
ஒருவரோடு ஒருவர் ஒன்றத்   தழுவுவர், விழுவர், ஓடி<br/>
ஒருவர் மேல் ஒருவர் ஏறி,  'ஓகை'என்று உவகைகூர்வார்.       5.15.16  <br/>
<br/>
மதுவனம் காவலர் வானரவீரரை அச்சுறுத்தி வெருட்ட முயலுதல்<br/>
<br/>
இன்னன நிகழும் காலை,   எரிவிழித்து, எழுந்து சீறி,<br/>
அந் நெடும் சோலை காக்கும்   வானரர், அவரை, நோக்கி,<br/>
'மன் நெடும் கதிரோன் மைந்தன்   ஆணையை மறுத்து, நீவிர்<br/>
என் நினைந்து என்ன செய்தீர்?   நும் உயிர்க்கு இறுதி'என்ன.		      5.15.17 <br/>
<br/>
காவலர் மதுவனம் அழிந்தமை ததிமுகற்கியம்புதல் (6110-6111)<br/>
<br/>
'முனியுமால் எம்மை எம் கோன்'   என்று அவர், மொழிந்து போந்து,<br/>
'கனியும் மா மது வனத்தைக்   கட்டு அழித்திட்டது; இன்று<br/>
நனி தரு கவியின் தானை,   நண்ணலார் செய்கை நாண;<br/>
இனி எமால் செயல் இன்று;' என்னத்   ததிமுகற்கு இயம்பினாரே		      5.15.18 <br/>
<br/>
கேட்டவன்'யாவரே அம்   மதுவனம் கேடு சூழ்ந்தார்?<br/>
காட்டிர்'என்று எழுந்தான்; அன்னார்,  'வாலிசேய் முதல கற்றோர்<br/>
ஈட்டம் வந்து இறுத்தது ஆக,   அங்கதன் ஏவல் தன்னால்,<br/>
மாட்டின கவியின் தானை;   மதுவளர் உலவை ஈட்டம்.'		      5.15.19  	<br/>
<br/>
காவலர் சொற்கேட்ட ததிமுகன் மதுவனத்துள் புக வானரர் அங்கதனிடம் சரண்புகுதல் (6112-6113)<br/>
<br/>
'உரம் கிளர் மதுகையான் தன்   ஆணையால், உறுதி கொண்டே,<br/>
குரங்கினம் தம்மையெல்லாம்   விலக்கினம்; கொடுமை கூறிக்<br/>
கரங்களால் எற்ற நொந்தேம்;   காவலோய்! என்னலோடும்<br/>
தரம் கிளர் தாதை பட்டது   அறிந்திலன் தனயன் போலும்.'               5.15.20  <br/>
<br/>
என உரைத்து, அனலின் பொங்கி,   எழுந்து இரைத்து, இரண்டு கோடி<br/>
கனை கழல் கவியின் சேனை,   கல் எனக் கலந்து புல்ல,<br/>
புனை மதுச்சோலை புக்கான்,   மதுநுகர் புனிதச் சேனை,<br/>
அனகனை வாழ்த்தி, ஓடி   அங்கதன் அடியில் வீழ்ந்த.               5.15.21  	<br/>
<br/>
ததிமுகன் அங்கதன்பாற் சினந்து கூறுதல்<br/>
<br/>
இந்திரன் வாலிக்கு ஈந்த   இன்சுவை மதுவின் கானம்,<br/>
அந்தரத்தவர்க்கும் நோக்கற்கு   அரிய என் ஆணை தன்னைச்<br/>
சிந்தினை; கதிரோன் மைந்தன்   திறலினை அறிதி அன்றே?<br/>
மந்தரம் அனைய தோளாய்!   இற்றது உன் வாழ்க்கை இன்றே.               5.15.22  	<br/>
<br/>
ததிமுகனும் அங்கதனும் பொருதல்<br/>
<br/>
'மதுவனம் தன்னை இன்னே   மாட்டுவித்தனை நீ'என்னாக்<br/>
கதும் என வாலி சேய் மேல்   எறிந்தனன் கரும் கல் பாறை<br/>
அதுதனைப் புறங்கையாலே   அகற்றி அங்கதனும் சீறித்<br/>
ததிமுகன் தன்னைப் பற்றிக்   குத்தினன் தடக்கை தன்னால்.               5.15.23  	<br/>
<br/>
அங்கதன் ததிமுகனைத் தாக்கித் துரத்தி, அவனுடன் வந்தாரையும் தண்டிக்கும்படி, தன்னுடன் வந்தார்க்குச் சொல்லுதல்<br/>
<br/>
வாய் வழி குருதி சோர   மணிக் கையால் மலங்க மோதிப்<br/>
'போய் மொழி கதிரோன் மைந்தற்கு'   என்று அவன் தன்னைப் போக்கித்<br/>
தீ எழும் வெகுளி பொங்க   மற்று அவன் சேனை தன்னைக்<br/>
காய் கனல் பொழியும் கையால்   குத்துதிர் கட்டி என்றான்.               5.15.24  	<br/>
<br/>
அங்கதன் படைவீரர் ததிமுகன் படைவீரரை வருத்த அங்கதன் அவரையும் வெருட்டுதல்<br/>
<br/>
பிடித்தனர்; கொடிகள் தன்னால்   பிணித்தன; பின்னும் முன்னும்<br/>
இடித்தனர், அசனி அஞ்ச   எறுழ்வலிக் கரங்கள் ஓச்சி;<br/>
துடித்தனர் உடல்கள் சோர்ந்தார்,  'சொல்லும் போய் நீரும்'என்னப்<br/>
படித்தனன் வாலி மைந்தன்.   பயத்துடன் அவரும் போனார்.               5.15.25  	<br/>
<br/>
வானரவீரர் மதுவனத்தில் வருத்தம் தீர்ந்திருத்தல்<br/>
<br/>
அலை புனல் குடையுமா போல்   மதுக் குடைந்து ஆடி, தம் தம்<br/>
தலைவர்கட்கு இனிய தேனும்   கனிகளும் பிறவும் தந்தே,<br/>
உலைவு உறு வருத்தம் தீர்ந்திட்டு,   உபவனத்து இருந்தார்; இப்பால்<br/>
சிலை வளைத்து உலவும் தேரோன்   தெறும் வெயில் தணிவு பார்த்தே.               5.15.26  	<br/>
<br/>
கவிக்கூற்று நாடச்சென்றவர் மீண்டது நவின்றோம் நாடவிட்டவர் செய்தி நவில்வோம் எனல்<br/>
<br/>
முத்தலை எஃகினாற்கும்   முடிப்ப அரும் கருமம் முற்றி,<br/>
வித்தகத் தூதன் மீண்டது   இறுதியா விளைந்த தன்மை,<br/>
அத்தலை அறிந்தது எல்லாம்   அறைந்தனம்; ஆழியான் மாட்டு<br/>
இத்தலை நிகழ்ந்தது எல்லாம்   இயம்புவான் எடுத்துக் கொண்டாம்.               5.15.27  	<br/>
<br/>
சுக்கிரீவன் பிராட்டியை நாடிவருமாறு வானரரை ஏவிவிட்டு இராமபிரானைத் தேற்றிக்கொண்டிருத்தல்<br/>
<br/>
'சேற்று இள மரை மலர்த் திருவைத் தேர்க'எனக்<br/>
காற்றின் மா மகன் முதல் கவியின் சேனையை<br/>
நால் திசை மருங்கினும் ஏவி நாயகன்<br/>
தேற்றினன் இருந்தனன்; கவியின் செம்மலே.               5.15.28  	<br/>
<br/>
சுக்கிரீவன் தேற்ற இராமபிரான் தேறுதல்<br/>
<br/>
கார்வரை இருந்துள கதிரின் காதலன்<br/>
சீரிய சொற்களால் தெருட்ட செம் கணான்<br/>
ஆருயிர் ஆயிரம் உடையன்; ஆம் என<br/>
சோர்தொறும் உயிர்த்து உயிர்த்து உணரத் தோன்றுவான்.               5.15.29  	<br/>
அனுமன்பால் வைத்த நம்பிக்கையால் இராமபிரான் உயிர்தாங்கி யிருத்தல்<br/>
<br/>
தண்டல் இல் நெடும் திசை மூன்றும் தாயினர்<br/>
'கண்டிலர் மடந்தையை'என்னும் கட்டுரை<br/>
'உண்டு உயிர் அகத்து'என ஒறுக்கவும் உளன்;<br/>
திண் திறல் அனுமனை நினையும் சிந்தையான்.               5.15.30  	<br/>
<br/>
துயருற்ற இராமபிரான் சுக்கிரீவனொடு சொல்லுதல் (6123-6127)<br/>
<br/>
ஆரியன் அருந்துயர்க் கடலுள் ஆழ்பவன்<br/>
'சீரியது அன்று நம் செய்கை; தீர்வு அரும்<br/>
மூரி வெம் பழியொடு முடிந்தது ஆம்'எனச்<br/>
சூரியன் புதல்வனை நோக்கிச் சொல்லினான்.               5.15.31  	<br/>
<br/>
'குறித்த நாள் இறந்தன குன்றத் தென் திசை<br/>
வெறிக் கருங் குழலியை நாடல் மேயினார்<br/>
மறித்து இவண் வந்திலர்; மாண்டுளார் கொலோ?<br/>
பிறித்து அவர்க்கு உற்றுளது என்னை? பெற்றியோய்!               5.15.32  	<br/>
<br/>
'மாண்டனள் அவள்;'இவள் மாண்ட வார்த்தையை<br/>
மீண்டு அவர்க்கு உரைத்தலின் விளிதல் நன்று'; எனாப்<br/>
பூண்டது ஓர் துயர் கொடு பொன்றினார் கொல்லோ?<br/>
தேண்டினர் இன்னமும் திரிகின்றார் கொல்லோ?'.               5.15.33  	<br/>
<br/>
'கண்டனர் அரக்கரைக் கறுவு கைம் மிக<br/>
மண்டு அமர் தொடங்கினார் வஞ்சர் மாயையால்<br/>
விண் தலம் அதனில் மேவினர்கொல்? வேறு இலாத்<br/>
தண்டல் இல் நெடுஞ்சிறைத் தளைப்பட்டார் கொலோ.'               5.15.34  	<br/>
<br/>
"கூறின நாள் அவர் இருக்கை கூடலம்<br/>
ஏறல் அஞ்சுதும்;' என'இன்ப துன்பங்கள்<br/>
ஆறினர் அருந்தவம் அயர்கின்றார் கொல்லோ?<br/>
வேறு அவர்க்கு உற்றது என்? விளம்புவாய்"என்றான்.               5.15.35  	<br/>
சுக்கிரீவன்பால் ததிமுகன் வருதல்<br/>
<br/>
என்று உரைத்து இடர் உழந்து இருக்கும் ஏல்வையில்<br/>
வன் திறல் ததிமுகன் வானரை ஈசன் முன்<br/>
தன் தலைப் பொழிதரு குருதி தன்னொடும்<br/>
குன்று எனப் பணிந்தனன்; இருகை கூப்பியே.               5.15.36  	<br/>
<br/>
ததிமுகன் மதுவனம் அழிந்தமை கூறச் சுக்கிரீவன் அழித்தவர் ஆர்? எனல்<br/>
<br/>
எழுந்து நின்று'ஐய! கேள் இன்று நாளையோடு<br/>
அழிந்தது மதுவனம் அடைய'என்றலும்<br/>
வழிந்திடு குருதியின் வதனம் நோக்கியே<br/>
'மொழிந்திடு அங்கு யார் அது முடித்து உேளார்?'என.               5.15.37<br/>
<br/>
ததிமுகன் மதுவனமழித்தாரைக் கூறித் தான் தகைந்தவாறும் தாக்குண்டவாறும் அறிவித்தல் (6130-6132)<br/>
<br/>
'நீலனும் குமுதனும் நெடிய குன்றமே<br/>
போல் உயர் சாம்பனும் புணரி போர்த்து என<br/>
மேல் எழு சேனையும் விரைவின் வந்து உறாச்<br/>
சால்பு உடை மதுவனம் தனை அழிப்பவே.               5.15.38<br/>
<br/>
'தகைந்த அச் சேனையைத் தள்ளி நின்னையும்<br/>
இகழ்ந் துரைத்து இயைந்தனன் வாலி சேய்; மனக்கு<br/>
உகந்தன புகன்ற அவ் உரை பொறாமையே<br/>
புகைந்து ஒரு பாறையின் புணர்ப்பு நீக்கியே.               5.15.39<br/>
<br/>
'இமைத்தல்முன் "வாலிசேய்   எழில்கொள் யாக்கையைச்<br/>
சமைத்தி" என்று எறிதரப்   புறம் கையால் தகைந்து,<br/>
அமைத் தரு கனல் என   அழன்று, என் பற்றியே<br/>
குமைத்து, உயிர் பதைப்ப "நீ   கூறு போய்"என்றான்.'               5.15.40  	<br/>
<br/>
ததிமுகன் சொல்லிய செய்தி உவகைதருவதென்று சுக்கிரீவன் இராமபிரானிடம் சொல்லுதல் (6133-6134)<br/>
<br/>
ஏம்பலோடு எழுந்து நின்று இரவி கான்முளை<br/>
பாம்பு அணை அமலனை வணங்கி'பைந் தொடி<br/>
மேம்படு கற்பினள் என்னும் மெய்ம்மையைத்<br/>
தாம் புகன்றிட்டது இச்சலம்'; என்று ஓதினான்.               5.15.41  	<br/>
<br/>
'பண் தரு கிளவியாள் தன்னைப் பாங்கு உறக்<br/>
கண்டனர்; அன்னது ஓர் களிப்பினால் அவர்<br/>
வண்டு உறை மதுவனம் அழித்து மாந்தியது<br/>
அண்ட நாயக! இனி அவலம் தீர்க'என.               5.15.42  	<br/>
<br/>
இராமபிரான் வந்தவர் யாது சொல்வரோ என்று வருந்தியிருத்தல்<br/>
<br/>
'வந்தனர் தென் திசை வாவினார்'எனப்<br/>
புந்தி நொந்து "என்னை கொல் புகலல் பாலர்?"என்று<br/>
எந்தையும் இருந்தனன்; இரவி கான்முளை<br/>
நொந்த அத் ததிமுகன் தன்னை நோக்கியே.               5.15.43  	<br/>
<br/>
மதுவனத்தில் தங்கியவர் யார்யார்? என்ற சுக்கிரீவனுக்குத் ததிமுகன் கூறுதல்<br/>
<br/>
'யார் அவண் இறுத்தவர்? இயம்புவாய்'என<br/>
'மாருதி வாலி சேய் மயிந்தன் சாம்பவன்<br/>
சோர்வு அறு பதினெழுவோர்கள் துன்னினார்;<br/>
ஆர்கலி நாண வந்து ஆர்க்கும் சேனையார்.               5.15.44  	<br/>
<br/>
சுக்கிரீவன் ததிமுகனுக்கு உறுதி கூறுதல் (6137-6139)<br/>
<br/>
என்று அவன் உரைத்தபோது இரவி காதலன்<br/>
வன் திறல் ததிமுகன் வதனம் நோக்கியே<br/>
'ஒன்று உனக்கு உணர்த்துவது உளது வாலி சேய்<br/>
புன் தொழில் செய்கை சேர் புணர்ப்பன் அல்லனால்.               5.15.45  	<br/>
<br/>
'கொற்றவன் பணி தலைக் கொண்டு தணெ் திரை<br/>
சுற்றிய திசை எலாம் துருவித் தோகையைப்<br/>
பற்றிய பகைஞரைக் கடிந்து பாங்கர் வந்து<br/>
உற்றனர்; அவரை யாம் உரைப்பது என்னையோ?.'               5.15.46  	<br/>
<br/>
'அன்றியும் வாலி சேய் அரசு அது; ஆதலின்<br/>
பின்றுதல் தீது அரோ; பிணங்கும் சிந்தையாய்!<br/>
ஒன்றும் நீ உணரலை உறுதி வேண்டுமேல்<br/>
சென்று அவன்தனைச் சரண் சேர்தி ஈண்டு'என.               5.15.47  	<br/>
<br/>
ததிமுகன் மதுவனத்துக்கு மீளுதல்<br/>
<br/>
வணங்கிய சென்னியன் மறைத்த வாயினன்<br/>
உணங்கிய சிந்தையன் ஒடுங்கும் மேனியன்<br/>
கணங்கேளாடு ஏகி அக் கானம் நண்ணினான்<br/>
மணம் கிளர் தாரினான் மறித்தும் வந்து அரோ.               5.15.48  	<br/>
<br/>
ததிமுகனைக்கண்ட அங்கதன் சினத்தலும் ததிமுகன் வணங்குதலும்<br/>
<br/>
கண்டனன் வாலி சேய் கறுவு கைம் மிக<br/>
'விண்டவன் நம் எதிர் மீண்டுளான் எனின்<br/>
உண்டிடுகுதும் உயிர்'என்ன உன்னினான்;<br/>
'தொண்டு'எனத் ததிமுகன் தொழுது தோன்றினான்.               5.15.49  	<br/>
அங்கதனும் ததிமுகனும் சினந்தணிந்து அளவளாவுதல்<br/>
<br/>
'போழ்ந்து அன யான் செய்த குறை பொறுக்க'எனா<br/>
வீழ்ந்தனன் அடி மிசை; வீழ வாலி சேய்<br/>
தாழ்ந்து கை பற்றி மெய் தழீஇ கொண்டு'உம்மையான்<br/>
சூழ்ந்ததும் பொறுக்க'எனா முதன்மை சொல்லினான்.		      5.15.50<br/>
<br/>
வானரர் முன்னே அனுமனை இராமனிடம் அனுப்புதல்<br/>
<br/>
'யாம் முதல் குறித்த நாள் இறத்தல் எண்ணியே<br/>
ஏம் உற துயர் துடைத்து அளித்த ஏற்றம் போல்<br/>
தாமரைக் கண்ணவன் துயரம் தள்ள நீர்<br/>
போம்'எனத் தொழுது முன் அனுமன் போயினான்.		      5.15.51<br/>
<br/>
ஏனை வானரர் சுக்கிரீவனிடம் சேர்தல்<br/>
<br/>
'வன் திறல் குரிசிலும் முனிவு மாறினான்<br/>
வென்றி கொள் கதிரும் தன் வெம்மை ஆறினான்<br/>
என்று கொண்டு யாவரும்'எழுந்து போதலே<br/>
நன்று'என ஏகினார்; நவைக்கண் நீங்கினார்.		      5.15.52<br/>
<br/>
இராமபிரான் சுக்கிரீவனை வினவுதல்<br/>
<br/>
இப் புறத்து இராமனும் இரவி சேயினை<br/>
ஒப்பு உற நோக்கி'வந்து உற்ற தானையர்<br/>
தப்பு அறக் கண்டனம் என்பரோ? தகாது<br/>
அப்புறத்து என்பரோ? அறைதியால்' என்றான்.		      5.15.53<br/>
<br/>
அனுமன்வர இராமபிரான் அவனை நோக்குதல்<br/>
<br/>
என்புழி அனுமனும் இரவி என்பவன்<br/>
தென் புலத்து உளன் எனத் தெரிவது ஆயினான்;<br/>
பொன் பொழி தடக்கை அப் பொரு இல் வீரனும்<br/>
அன்பு உறு சிந்தையன்; அமைய நோக்கினான்.	      5.15.54<br/>
<br/>
அனுமன் பிராட்டியின் தூயநிலையைக் குறிப்பால்  உணர்த்துதல்<br/>
<br/>
எய்தினன் அனுமனும்; எய்தி ஏந்தல் தன்<br/>
மொய் கழல் தொழுகிலன் முளரி நீங்கிய<br/>
தையலை நோக்கிய தலையன் கையினன்<br/>
வையகம் தழீஇ நெடிது இறைஞ்சி வாழ்த்தினான்.	      5.15.55<br/>
<br/>
அனுமன் செயலால் பிராட்டியின் தூயநிலை முதலியவற்றை இராமபிரான் அறிதல்<br/>
<br/>
திண் திறலவன் செயல் தெரிய நோக்கினான்;<br/>
வண்டு இயல் ஓதியும் வலியள்; மற்று இவன்<br/>
கண்டதும் உண்டு; அவள் கற்பும் நன்று; எனக்<br/>
கொண்டனன் குறிப்பினால் உணரும் கொள்கையான்.        5.15.56 <br/>
<br/>
அனுமன் செயலால் இராமபிரான் உற்ற உவகை நிலை<br/>
<br/>
ஆங்கு அவன் செய்கையை அளவை ஆம் எனா<br/>
ஓங்கிய உணர்வினால் விளைந்தது உன்னினான்;<br/>
வீங்கின தோள்; புனல் மலர்க்கண் விம்மின;<br/>
நீங்கினது அருந்துயர்; காதல் நீண்டதே.		      5.15.57<br/>
<br/>
அனுமன் தான் பிராட்டியைக் கண்டமை இராமபிரானிடம் கூறுதல்<br/>
<br/>
'கண்டனென் கற்பினுக்கு அணியைக் கண்களால்<br/>
தெள் திரை அலை கடல் இலங்கைத் தென் நகர்<br/>
அண்ட நாயக! இனித் தவிர்தி ஐயமும்<br/>
பண்டு உள துயரும்'என்று அனுமன் பன்னுவான்.	      5.15.58  	<br/>
<br/>
அனுமன் பிராட்டி பெருந்தகவினைத் தான் கண்டவாறு விரித்துரைத்தல் (6151-6171)<br/>
<br/>
"உன் பெருந்தேவி என்னும்   உரிமைக்கும், உன்னைப் பெற்ற<br/>
மன் பெரு மருகி என்னும்   வாய்மைக்கும், மிதிலை மன்னன்<br/>
தன் பெருந் தனயை என்னும்   தகைமைக்கும், தலைமை சான்றாள்;<br/>
என் பெரும் தெய்வம்; ஐயா!   இன்னமும் கேட்டி? என்பான்.        5.15.59<br/>
<br/>
பொன் அலது இல்லை பொன்னை   ஒப்பு, எனப் பொறையில் நின்றாள்<br/>
தன்னலது இல்லை, தன்னை   ஒப்பு, எனத் தனக்கு வந்த<br/>
நின்னலது இல்லை நின்னை   ஒப்பு, என நினக்கு நேர்ந்தாள்;<br/>
என்னலது இல்லை என்னை   ஒப்பு என எனக்கும் ஈந்தாள்.	      5.15.60<br/>
<br/>
உன் குலம் உன்னது ஆக்கி,   உயர் புகழ்க்கு ஒருத்தி ஆய<br/>
தன் குலம் தன்னது ஆக்கி,   தன்னை இத் தனிமை செய்தான்<br/>
வன் குலம் கூற்றுக்கு ஈந்து,   வானவர் குலத்தை வாழ்வித்து,<br/>
என் குலம் எனக்குத் தந்தாள்;   என் இனிச் செய்வது எம்மோய்!        5.15.61<br/>
<br/>
வில் பெரும் தடம் தோள் வீர!   வீங்கு நீர் இலங்கை வெற்பில்,<br/>
நல் பெரும் தவத்தள் ஆய   நங்கையைக் கண்டேன் அல்லேன்;<br/>
இல் பிறப்பு என்பது ஒன்றும்,   இரும் பொறை என்பது ஒன்றும்,<br/>
கற்பு எனும் பெயரது ஒன்றும்   களி நடம் புரியக் கண்டேன்.	      5.15.62<br/>
<br/>
கண்ணினும் உளை நீ; தையல்   கருத்தினும் உளை நீ; வாயின்<br/>
எண்ணினும் உளை நீ; கொங்கை   இணைக்குவை தன்னின் ஓவாது<br/>
அண்ணல் வெம் காமன் எய்த   அலர் அம்பு தொளைத்த ஆறாப்<br/>
புண்ணிலும் உளை நீ; நின்னைப்   பிரிந்தமை பொருந்திற்று ஆமோ!	      5.15.63<br/>
<br/>
வேலையுள் இலங்கை என்னும்   விரி நகர் ஒரு சார், விண் தோய்<br/>
காலையும் மாலை தானும்   இல்லது, ஓர் கனகக் கற்பச்<br/>
சோலை அங்கு அதனில், உம்பி   புல்லினால் தொடுத்த தூய<br/>
சாலையின் இருந்தாள்; ஐய!   தவம் செய்த தவம் ஆம் தையல்.	      5.15.64<br/>
<br/>
மண்ணொடும் கொண்டுபோனான்,   வான் உயர் கற்பினாள் தன்<br/>
புண்ணிய மேனி தீண்ட   அஞ்சுவான்; உலகம் பூத்த<br/>
கண் அகன் கமலத்து அண்ணல்,  'கருத்து இலாள் தொடுதல் கண்ணின்,<br/>
எண் அரும் கூறு ஆய் மாய்தி'   என்றது ஓர் மொழி உண்டு என்பார்.	      5.15.65<br/>
<br/>
தீண்டிலன் என்னும் வாய்மை,   திசைமுகன் செய்த முட்டை<br/>
கீண்டு இலது, அனந்தன் உச்சி   கிழிந்து இலது, எழுந்து வேலை<br/>
மீண்டில, சுடர்கள் யாவும்   விழுந்தில, வேதம் செய்கை<br/>
மாண்டிலது, என்னும் தன்மை   வாய்மையான் உணர்தி, மன்னோ!	      5.15.66<br/>
<br/>
சோகத்தாள் ஆய நங்கை   கற்பினால், தொழுதற்கு ஒத்த<br/>
மாகத்தார் தேவிமாரும்,   வான் சிறப்பு உற்றார்; மற்றைப்<br/>
பாகத்தாள் இப்போது ஈசன்   மகுடத்தாள்; பதுமத் தாளும்<br/>
ஆகத்தாள் அல்லள், மாயன்   ஆயிரம் மௌலி மேலாள்.	      5.15.67<br/>
<br/>
இலங்கையை முழுதும் நாடி,   இராவணன் இருக்கை எய்திப்<br/>
பொலம் குழையவரை எல்லாம்   பொது உற நோக்கிப் போந்தேன்,<br/>
அலங்கு தண் சோலை புக்கேன்;   அவ் வழி அணங்கு அன்னாளைக்<br/>
கலங்கு வெண் திரையிற்று ஆய   கண்ணின் நீர்க் கடலில் கண்டேன்.   	      5.15.68 <br/>
<br/>
அரக்கியர் அளவு அற்றார்கள்,   அலகையின் குழுவும் அஞ்ச<br/>
நெருக்கினர் காப்ப, நின்பால்   நேயமே அச்சம் நீக்க,<br/>
இரக்கம் என்று ஒன்று தானே   ஏந்து இழை வடிவம் எய்தித்<br/>
தருக்கு உயர் சிறை உற்று அன்ன   தகையள்; அத் தமியள் அம்மா!         5.15.69  	<br/>
<br/>
மாண்பு இறந்து அமைந்த கற்பின்   வாள் நுதல், நின்பால் வைத்த<br/>
சேண் பிறந்து அமைந்த காதல்   கண்களில் தவெிட்டி, தீராக்<br/>
காண் பிறந்தமையால், நீயே   கண் அகன் ஞாலம் தன்னுள்<br/>
ஆண் பிறந்து அமைந்த செல்வம்   உண்டனை யாதி; அன்றே.               5.15.70  	<br/>
<br/>
அயிர்ப்பு இலர் காண்பார், முன்னும்   அறிந்திலர் எனினும், ஐய!<br/>
எயில் புனை இலங்கை மூதூர்   இந்திரன் யாக்கைக்கு ஏற்ற<br/>
மயில் புரை இயலினாரும்,   மைந்தரும், நாளும் ஆங்கே<br/>
உயிர்ப்பொடும் உயிரினோடும்   ஊசல் நின்று ஆடுவாரும்.               5.15.71  	<br/>
<br/>
தையலை வணங்கற்கு ஒத்த   இடைபெறும் தன்மை நோக்கி,<br/>
ஐய! நான் இருந்த காலை,   அலங்கல் வேல் இலங்கை வேந்தன்,<br/>
எய்தினன், இரந்து கூறி,   இறைஞ்சினன்; இருந்து நங்கை<br/>
வெய்து உரை சொல்லச் சீறிக்   கோறல் மேல்கொண்டு விட்டான்.               5.15.72  <br/>
<br/>
ஆயிடை, அணங்கின் கற்பும்,   ஐய! நின் அருளும், செய்ய<br/>
தூய நல் அறனும், என்று இங்கு   இனையன, தொடர்ந்து காப்பப்<br/>
போயினன், அரக்கிமாரைச்   சொல்லுமின் பொதுவின் என்றாங்கு<br/>
ஏயினன், அவர் எலாம் என்   மந்திரத்து உறங்கி இற்றார்.               5.15.73  	<br/>
<br/>
அன்னது ஓர் பொழுதில், நங்கை,   ஆருயிர் துறப்பதாக<br/>
உன்னினள், கொடி ஒன்று ஏந்திக்   கொம்பொடும் உறைப்பச் சுற்றி,<br/>
தன்மணிக் கழுத்தில் சார்த்தும்   அளவையில், தடுத்து நாயேன்,<br/>
பொன் அடி வணங்கி நின்று,   நின்பெயர் புகன்ற போழ்தில்.               5.15.74  	<br/>
<br/>
"வஞ்சனை அரக்கர் செய்கை   இது"என, மனம் கொண்டேயும்,<br/>
'அஞ்சன வண்ணத்தான் தன்   பெயர் உரைத்து, அளியை என்பால்,<br/>
துஞ்சு உறு பொழுதில் தந்தாய்,   துறக்கல்'என்று உவந்து சொன்னாள்<br/>
மஞ்சு என, வண்ணக் கொங்கை   வழிகின்ற மழைக் கண் நீராள்.               5.15.75  	<br/>
<br/>
ஆழிபெற்ற பிராட்டிநிலை (6168-6171)<br/>
<br/>
அறிவு உறத் தெரியச் சொன்ன   பேர் அடையாளம் யாவும்<br/>
செறிவு உற நோக்கி, நாயேன்   சிந்தையில் திருக்கம் இன்மை<br/>
முறிவு அற எண்ணி, வண்ண   மோதிரம் காட்டக் கண்டாள்;<br/>
இறுதியில் உயிர் தந்து ஈயும்   மருந்து ஒத்தது, அனையது; எந்தாய்!               5.15.76  	<br/>
<br/>
ஒரு கணத்து இரண்டு கண்டேன்;   ஒளி மணி ஆழி, ஆன்ற<br/>
திரு முலைத் தடத்து வைத்தாள்;   வைத்தலும், செல்வ! நின்பால்<br/>
விரகம் என்பதனின் வந்த   வெம் கொழும் தீயினால், வெந்து<br/>
உருகியது; உடனே ஆறி   வலித்தது; குளிர்ப்பு உள் ஊற.               5.15.77  	<br/>
<br/>
வாங்கிய ஆழி தன்னை,  'வஞ்சர் ஊர் வந்ததாம்'என்று,<br/>
ஆங்கு உயர் மழைக் கண் நீரால்,   ஆயிரம் கலசம் ஆட்டி,<br/>
ஏங்கினள், இருந்தது அல்லால்,   இயம்பலள்; எய்த்த மேனி<br/>
வீங்கினள்; வியந்தது அல்லால்,   இமைத்திலள்; உயிர்ப்பு விண்டாள்.               5.15.78 <br/>
<br/>
அன்னவர்க்கு, அடியனேன், நிற்   பிரிந்தபின் அடுத்த எல்லாம்,<br/>
சொல்முறை அறியச் சொல்லி,  'தோகை! நீ இருந்த சூழல்<br/>
இன்னது என்று அறிகிலாமே,   இத்தனை தாழ்த்தது'என்றேன்;<br/>
மன்ன, நின் வருத்தப் பாடும்   உணர்த்தினேன்; உயிர்ப்பு வந்தாள்.               5.15.79  	<br/><br/>
அனுமன் இராமபிரான்பக்கல் பிராட்டியின் சூளுறவினைக் கூறுதல்<br/>
<br/>
இங்கு உள தன்மை எல்லாம்   இயைபு உளி இயையக் கேட்டாள்;<br/>
அங்கு உள தன்மை எல்லாம்   அடியனுக்கு அறியச் சொன்னாள்;<br/>
'திங்கள் ஒன்று இருப்பென், இன்னே   திரு உளம் தீர்ந்த பின்னை;<br/>
மங்குவென் உயிரொடு'என்று, உன்   மலர் அடி சென்னி வைத்தாள்.               5.15.80  	<br/><br/>
அனுமன் இராமபிரானிடம் சூடாமணி வழங்குதல்<br/>
<br/>
வைத்தபின், துகிலின் வைத்த   மா மணிக்கு அரசை வாங்கி,<br/>
கைத் தலத்து இனிதின் ஈந்தாள்;  'தாமரைக் கண்கள் ஆர<br/>
வித்தக! காண்டி'என்று,   கொடுத்தனன்; வேத நல் நூல்,<br/>
உய்த்து உள காலம் எல்லாம்,   புகழொடும் ஒக்க நிற்பான்.               5.15.81  	<br/>
<br/>
சூடாமணியைப் பெற்ற இராமனது நிலை (6174-6175)<br/>
<br/>
பை பயப் பயந்த காமம்   பரிணமித்து உயர்ந்து பொங்கி,<br/>
மெய் உற வெதும்பி, உள்ளம்   மெலிவு உறு நிலையை விட்டான்;<br/>
ஐயனுக்கு, அங்கி முன்னர்   அம் கையால் பற்றும் நங்கை<br/>
கை எனல் ஆயிற்று அன்றே;   கை புக்க மணியின் காட்சி.               5.15.82  	<br/>
<br/>
பொடித்தன உரோமம், போந்து   பொழிந்தன கண்ணீர், பொங்கித்<br/>
துடித்தன மார்பும் தோளும்,   தோன்றின வியர்வின் துள்ளி,<br/>
மடித்தது மணிவாய், ஆவி,   வருவது போவது ஆகித்<br/>
தடித்தது மேனி, என்னே   யார் உளர், தன்மை தேர்வார்.               5.15.83  	<br/>
<br/>
அங்கதன் முதலியோர் வந்து சேர்தல்<br/>
<br/>
ஆயிடைக் கவிகேளாடும்   அங்கதன் முதலின் ஆயோர்<br/>
மேயினர், வணங்கிப் புக்கார்,   வீரனைக், கவியின் வேந்தை;<br/>
போயின கருமம் முற்றிப்   புகுந்தது ஓர் பொம்மல் தன்னால்,<br/>
சேய் இரு மதியம் என்னத்   திகழ்தரு முகத்தர் ஆனார்.               5.15.84  	<br/>
<br/>
மேற் செய்யத்தகுவன குறித்து இராமபிரான் விரைவு கொள்ளுதல்<br/>
<br/>
ஆண்டையின் அருக்கன் மைந்தன்,   ஐய! கேள், அரிவை நம்பால்<br/>
காண்டலுக்கு எளியள் ஆனாள்   என்றலும், காலம் தாழ<br/>
ஈண்டு இனும் இருத்தி போலாம்   என்றனன்; என்றலோடும்<br/>
தூண் திரண்டு அனைய தோளான்,   பொருக்கென எழுந்து சொன்னான்.               5.15.85  	<br/><br/>
சுக்கிரீவன் கட்டளைப்படி வானர சேனை புறப்படுதல்<br/>
<br/>
எழுக எம் படைகள் என்றான்;   ஏ எனும் அளவின், எங்கும்<br/>
முழு முரசு எற்றி, கொற்ற   வள்ளுவன் முடுக்க, முந்திப்<br/>
பொழி திரை அன்ன வேலை   புடை பரந்து என்னப் பொங்கி<br/>
வழுவல் இல் வெள்ளத் தானை   தென் திசை வளர்ந்தது அன்றே.               5.15.86  <br/>
<br/>
வழி வகுத்துச் செல்லுமாறு இராமன் நீலனைப் பணித்தல்<br/>
<br/>
நீலனை நெடிது நோக்கி   நேமியோன் பணிப்பான், நம் தம்<br/>
பால் வரும் சேனை தன்னைப்   பகைஞர் வந்து அடரா வண்ணம்,<br/>
சால்பு உற முன்னர்ச் சென்று   சரி நெறி துருவிப் போதி;<br/>
மால் தரு களிறு போலும்   படைஞர் பின் மருங்கு சூழ.               5.15.87  	<br/>
<br/>
அனுமன் தோள்மேல் இராமபிரான் ஏறியமர்தல்<br/>
<br/>
என்று உரைத்து எழுந்த வேலை,   மாருதி இருகை கூப்பிப்<br/>
'புன் தொழில் குரங்கு எனாது என்   தோளிடைப் புகுதி'என்னாத்<br/>
தன் தலை படியில் தாழ்ந்தான்;   அண்ணலும் சரணம் வைத்தான்;<br/>
வன் திறல் வாலி சேயும்   இளவலை வணங்கிச் சொன்னான்.               5.15.88  	<br/>
<br/>
அங்கதன் தோளில் இலக்குவன் ஏறச் சேனை  புறப்படுதல்<br/>
<br/>
'நீ இனி என்றன் தோள் மேல்   ஏறுதி நிமல'என்ன<br/>
வாய் புதைத்து இறைஞ்சி நின்ற   வாலி காதலனை நோக்கி,<br/>
நாயகற்கு இளைய கோவும்   நன்று'என அவன் தன் தோள்மேல்<br/>
பாய்தலும், தகைப்பு இல் தானை,   படர்நெறி படர்ந்தது அன்றே.               5.15.89  	<br/>
<br/>
வானோர் மலர்மழை பொழிதல்<br/>
<br/>
6182.	கருடனில் விடையில் தோன்றும்   இருவரும் கடுப்பக் காலின்<br/>
அருள்தரு குமரன் தோள் மேல்,   அங்கதன் அலங்கல் தோள் மேல்,<br/>
பொருள் தரும் வீரர் போக,   பொங்கு ஒளி விசும்பில் தங்கும்<br/>
தெருள் தரும் புலவர், வாழ்த்திச்   சிந்தினர் தெய்வப் பொன் பூ.               5.15.90  	<br/><br/>
மலைவழியே வானரசேனை செல்லுதல்<br/>
<br/>
வையகம் அதனில் மாக்கள்   மயங்குவர்; வய வெம் சேனை<br/>
எய்திடின், என்பது உன்னி,   இராகவன் இனிதின் ஏவ,<br/>
பெய் கனி கிழங்கு தேன் என்று   இனையன பெறுதற்கு ஒத்த<br/>
செய்ய மால் வரையே ஆறாச்   சென்றன; தகைப்பு இல் சேனை.            5.15.91<br/>
<br/>
அனுமன் இலங்கையில் கண்ட சிறப்புக்களைச் சொல்லக் கேட்டு வானரசேனை எளிதல் வழிகடத்தல்<br/>
<br/>
வீரரும் விரைவில் போனார்;   விலங்கல் மேல் இலங்கை வெய்யோர்<br/>
சோர்வு இலாக் காவற்பாடும்,   பெருமையும், அரணும், கொற்றக்<br/>
கார் நிறத்து அரக்கர் என்போர்   முதலிய கணிப்பு இலாத<br/>
வார் கழல் அனுமன் சொல்ல,   வழி நெடிது எளிதில் போனார்.             5.15.92<br/>
<br/>
அனைவரும் தென்றிசைக் கடலைக் காணுதல்<br/>
<br/>
அந் நெறி நெடிது செல்ல,   அரிக் குலத்து அரசனோடும்<br/>
நல் நெறிக் குமரர் போக,   நயந்து உடன் புணர்ந்த சேனை,<br/>
இன்னெடும் பழுவக் குன்றில்   பகல் எலாம் இறுத்த பின்னர்ப்<br/>
பன்னிரு பகலில் சென்று   தென் திசைப் பரவை கண்டார்.        5.15.93<br/>
<br/>
 -----------------<br/>
<br/>
</ul>
<hr noshade=""/>
This file was last updated on 30 June 2016. <br/>
Feel free to send corrections to the Webmaster. <br/>
</body>
</body></html>
