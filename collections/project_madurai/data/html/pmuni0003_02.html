<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 2000 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>tiruvAcakam of mANikka vAcakar -part II (in tamil script, unicode format)</title>
</head>
<body>
<body bgcolor="white" text="#800000">
<center><img src="pmdr0.gif"/></center>
<hr noshade="" width="50%"/>
<center><h2>tiruvAcakam of mAnikka vAcakar - part II <br/>
in Tamil script, Unicode/UTF-8 format) <p>
  திருவாசகம் -II  <br/>
   (மாணிக்க வாசகர் அருளியது)
</p></h2></center>
<hr noshade="" width="50%"/><br/>
<hr noshade=""/>
This Etext file initially prepared in Mylai format by K. Kalyanasundaram, Lausanne, Switzerland<br/>
This webpage presents the Etxt in Tamil script but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii) Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">
kalyan@geocities.com</a> or <a href="mailto:kumar@vt.edu">
kumar@vt.edu</a><br/>
<br/>
ன Project Madurai 1998-2001<br/>
Project Madurai is an open, voluntary, worldwide initiative devoted to preparation of <br/>
electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<dd> <b><a href="http://www.projectmadurai.org/">http://www.projectmadurai.org/ </a></b><br/>
You are welcome to freely distribute this file, provided this header page is kept intact.<br/>
<hr noshade=""/> <center>
<h3>tiruvAcakam of mAnikka vAcakar-part II<br/>
  திருவாசகம் -II   (மாணிக்க வாசகர் அருளியது)
</h3></center>
<ul>
<h3><font color="red">பொருள் அடக்கம்</font></h3>
<a name="hd11">11. திருத்தெள்ளேணம்   (235 - 254)  <a href="#dt11"><i>மின்பதிப்பு </i></a><br/>
<a name="hd12"> 12. திருச்சாழல் - சிவனுடைய காருணியம்   (255- 274) <a href="#dt12"><i>மின்பதிப்பு </i></a><br/>
<a name="hd13"> 13. திருப்பூவல்லி - மாயா விசயம் நீக்குதல் (275 - 294) <a href="#dt13"><i>மின்பதிப்பு </i></a><br/>
<a name="hd14">14. திருஉந்தியார் - ஞான வெற்றி  (295 - 314)  <a href="#dt14"><i>மின்பதிப்பு </i></a><br/>
<a name="hd15"> 15. திருத்தேள் நோக்கம் - பிரபஞ்ச சுத்தி  (315 - 328) <a href="#dt15"><i>மின்பதிப்பு </i></a><br/>
<a name="hd16"> 16. திருப்பொன்னூசல் - அருட் சுத்தி   (329- 337) <a href="#dt16"><i>மின்பதிப்பு </i></a><br/>
<a name="hd17"> 17. அன்னைப் பத்து - ஆத்தும பூரணம்   (338 - 347) <a href="#dt17"><i>மின்பதிப்பு </i></a><br/>
<a name="hd18"> 18. குயிற்பத்து - ஆத்தும இரக்கம்   (348 - 357) <a href="#dt18"><i>மின்பதிப்பு </i></a><br/>
<a name="hd19"> 19. திருத்தசாங்கம் - அடிமை கொண்ட முறைமை   (358 - 367) <a href="#dt19"><i>மின்பதிப்பு </i></a><br/>
<a name="hd20"> 20. திருப்பள்ளியெழுச்சி - திரோதான சுத்தி    (368 - 377) <a href="#dt20"><i>மின்பதிப்பு </i></a><br/>
<a name="hd21"> 21. கோயில் மூத்த திருப்பதிகம் - அநாதியாகிய சற்காரியம்    (378 - 387) <a href="#dt21"><i>மின்பதிப்பு </i></a><br/>
<a name="hd22"> 22. கோயில் திருப்பதிகம் - அனுபோக இலக்கணம்  (388 - 397) <a href="#dt22"><i>மின்பதிப்பு </i></a><br/>
<a name="hd23"> 23. செத்திலாப் பத்து  (398 - 407) <a href="#dt23"><i>மின்பதிப்பு </i></a><br/>
<a name="hd24"> 24. அடைக்கலப் பத்து - பக்குவ நிண்ணயம்   (408 - 417) <a href="#dt24"><i>மின்பதிப்பு </i></a><br/>
<a name="hd25"> 25. ஆசைப்பத்து - ஆத்தும இலக்கணம் (418 - 427) <a href="#dt25"><i>மின்பதிப்பு </i></a><br/>
<a name="hd26"> 26. அதிசியப் பத்து - முத்தி இலக்கணம்  (428 - 437) <a href="#dt26"><i>மின்பதிப்பு </i></a><br/>
<a name="hd27"> 27. புணர்ச்சிப்பத்து -அத்துவித இலக்கணம்  (438 - 447) <a href="#dt27"><i>மின்பதிப்பு </i></a><br/>
<a name="hd28">  28. வாழாப்பத்து - முத்தி உபாயம்   (448 - 457) <a href="#dt28"><i>மின்பதிப்பு </i></a><br/>
<a name="hd29"> 29. அருட்பத்து - மகாமாயா சுத்தி   (458 - 467) <a href="#dt29"><i>மின்பதிப்பு </i></a><br/>
<a name="hd30"> 30. திருக்கழுக்குன்றப் பதிகம் - குரு தரிசனம்  (468 - 474) <a href="#dt30"><i>மின்பதிப்பு </i></a><br/>
<a name="hd31"> 31. கண்டபத்து - நிருத்த தரிசனம்  (475 - 484) <a href="#dt31"><i>மின்பதிப்பு </i></a><br/>
<a name="hd32"> 32. பிரார்த்தனைப் பத்து    (485 - 495) <a href="#dt32"><i>மின்பதிப்பு </i></a><br/>
<a name="hd33"> 33. குழைத்தப் பத்து - ஆத்தும நிவேதனம்   (496 -505) <a href="#dt33"><i>மின்பதிப்பு </i></a><br/>
<a name="hd34"> 34. உயிருண்ணிப்பத்து - சிவனந்தம் மேலாடுதல்  (506 - 515) <a href="#dt34"><i>மின்பதிப்பு </i></a><br/>
<a name="hd35"> 35. அச்சப்பத்து - ஆனந்தமுறுத்தல்  (516 - 525) <a href="#dt35"><i>மின்பதிப்பு </i></a><br/>
<a name="hd36"> 36. திருப்பாண்டிப் பதிகம் - சிவனந்த விளைவு   (526 -535) <a href="#dt36"><i>மின்பதிப்பு </i></a><br/>
<a name="hd37">37. பிடித்த பத்து - முத்திக்கலப்புரைத்தல்   (536 - 545) <a href="#dt37"><i>மின்பதிப்பு </i></a><br/>
<a name="hd38"> 38. திருஏசறவு  (546 - 555) <a href="#dt38"><i>மின்பதிப்பு </i></a><br/>
<a name="hd39"> 39. திருப்புலம்பல் - சிவானந்த முதிர்வு  (556- 558) <a href="#dt39"><i>மின்பதிப்பு </i></a><br/>
<a name="hd40"> 40. குலாப் பத்து - அனுபவம் இடையீடுபடாமை  (559 - 568) <a href="#dt40"><i>மின்பதிப்பு </i></a><br/>
<a name="hd41"> 41. அற்புதப்பத்து - அனுபவமாற்றாமை   (569 -578) <a href="#dt41"><i>மின்பதிப்பு </i></a><br/>
<a name="hd42"> 42. சென்னிப்பத்து - சிவவிளைவு  (579 - 588) <a href="#dt42"><i>மின்பதிப்பு </i></a><br/>
<a name="hd43"> 43. திருவார்த்தை - அறிவித் தன்புறுத்தல்   (589 - 598) <a href="#dt43"><i>மின்பதிப்பு </i></a><br/>
<a name="hd44"> 44. எண்ணப்பதிகம் - ஒழியா இன்பத்துவகை  (599 - 604) <a href="#dt44"><i>மின்பதிப்பு </i></a><br/>
<a name="hd45"> 45. ய'த்திரைப் பத்து - அனுபவ அதீதம் உரைத்தல் (605- 614) <a href="#dt45"><i>மின்பதிப்பு </i></a><br/>
<a name="hd46"> 46. திருப்படை எழுச்சி - பிரபஞ்சப் போர் (615 - 616)<a href="#dt46"><i>மின்பதிப்பு </i></a><br/>
<a name="hd47"> 47. திருவெண்பா - அணைந்தோர் தன்மை   (617 - 627) <a href="#dt47"><i>மின்பதிப்பு </i></a><br/>
<a name="hd48"> 48. பண்டாய நான்மறை - அனுபவத்து ஐயமின்மை உரைத்தல் (628 - 634)  <a href="#dt48"><i>மின்பதிப்பு </i></a><br/>
<a name="hd49"> 49. திருப்படை ஆட்சி - சீவஉபாதி ஒழிதல்  (635 - 642) <a href="#dt49"><i>மின்பதிப்பு </i></a><br/>
<a name="hd50"> 50. ஆனந்தமாலை - சிவானுபவ விருப்பம்   (643 - 649) <a href="#dt50"><i>மின்பதிப்பு </i></a><br/>
<a name="hd51"> 51. அச்சோப் பதிகம் - அனுபவவழி அறியாமை  (650 - 661) <a href="#dt51"><i>மின்பதிப்பு </i></a><br/>
</a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></ul>
<hr width="80%"/>

திருச்சிற்றம்பலம் <br/>
<a name="dt11">
<h3><font color="blue">
11. திருத்தெள்ளேணம் <br/>
</font></h3>
(தில்லையில் அருளியது- நாலடித் தரவு கொச்சகக் கலிப்பா) <br/>
<br/>
திருமாலும் பன்றியாய்ச் சென்றுணராத் திருவடியை <br/>
உருநாமம் அறியவோர் அந்தணனாய் ஆண்டுகொண்டான் <br/>
ஒருநாமம் ஓருருவம் ஒன்றுமில்லாற் காயிரந் <br/>
திருநாமம் பாடிநாம் தெள்ளேணங் கொட்டாமோ. 235 <br/>
<br/>
திருவார் பெருந்துறை மேயபிரான் என்பிறவிக் <br/>
கருவேர் அறுத்தபின் யாவரையுங் கண்டதில்லை <br/>
அருவாய் உருவமும் ஆயபிரான் அவன்மருவும் <br/>
திருவாரூர் பாடிநாம் தெள்ளேணங் கொட்டாமோ. 236 <br/>
<br/>
அரிக்கும் பிரமற்கும் அல்லாத தேவர்கட்கும் <br/>
தெரிக்கும் படித்தன்றி நின்றசிவம் வந்துநம்மை <br/>
உருக்கும் பணிகொள்ளும் என்பதுகேட்டுலகமெல்லாம் <br/>
சிரிக்குந் திறம்பாடித் தெள்ளேணங் கொட்டாமோ. 237 <br/>
<br/>
அவமாய தேவர் அவகதியில் அழுந்தாமே <br/>
பவமாயங் காத்தென்னை ஆண்டுகொண்ட பரஞ்சோதி <br/>
நவமாய செஞ்சுடர் நல்குதலும் நாம்ஒழிந்து <br/>
சிவமான வாபாடித் தெள்ளேணங் கொட்டாமோ. 238 <br/>
<br/>
அருமந்த தேவர் அயன்திருமாற் கரியசிவம் <br/>
உருவந்து பூதலத்தோர் உகப்பெய்தக் கொண்டருளிக் <br/>
கருவெந்து வீழக் கடைக்கணித்தென் உளம்புகுந்த <br/>
திருவந்த வாபாடிக் தெள்ளேணங் கொட்டாமோ. 239 <br/>
<br/>
அரையாடு நாகம் அசைத்தபின் அவனியின்மேல் <br/>
வரையாடு மங்கைதன் பங்கொடும்வந் தாண்டதிறம் <br/>
உரையாட உள்ளொளியாட ஒண்மாமலர்க் கண்களில்நீர்த் <br/>
திரையாடு மாபாடித் தெள்ளேணங் கொட்டாமோ. 240 <br/>
<br/>
ஆவா அரிஅயன்இந்திரன் வானோர்க் கரியசிவன் <br/>
வாவாவென் றென்னையும் பூதலத்தேவலித்தாண்டுகொண்டான் <br/>
பூவார் அடிச்சுவ டென்தலைமேற் பொறித்தலுமே <br/>
தேவான வாபாடித் தெள்ளேணங் கொட்டாமோ. 241 <br/>
<br/>
கறங்கோலை போல்வதோர் காயப்பிறப்போ டிறப்பென்னும் <br/>
அறம்பாவ மென்றிரண்டச் சந்தவிர்த்தென்னை ஆண்டுகொண்டான் <br/>
மறந்தேயுந் தன்கழல்நான் மறவாவண்ணம் நல்கிய அத் <br/>
திறம்பாடல் பாடிநாம் தெள்ளேணங் கொட்டாமோ. 242 <br/>
<br/>
கல்நா ருரித்தென்ன என்னையுந்தன் கருணையினால் <br/>
பொன்னார் கழல்பணித் தாண்டபிரான் புகழ்பாடி <br/>
மின்னோர் நுடங்கிடைச் செந்துவர்வாய் வெண்ணகையீர் <br/>
தென்னா தென்னாவென்று தெள்ளேணங் கொட்டாமோ. 243 <br/>
<br/>
கனவேயுந் தேவர்கள் காண்பரிய கனைகழலோன் <br/>
புனவே யனவளைத் தோளியோடும் புகுந்தருளி <br/>
நனவே எனைப்பிடித்தாட் கொண்டவா நயந்துநெஞ்சம் <br/>
சினவேற்கண்நீர் மல்கத் தெள்ளேணங் கொட்டாமோ. 244 <br/>
<br/>
கயல்மாண்ட கண்ணிதன் பங்கன்எனைக்கலந் தாண்டலுமே <br/>
அயல்மாண்ட ருவினைச் சுற்றமுமாண்ட வனியினமேல் <br/>
மயல்மாண்டு மற்றுள்ள வாசகமாண் டென்னுடைய <br/>
செயல்மாண்ட வாபாடித் தெள்ளேணங் கொட்டாமோ. 245 <br/>
<br/>
முத்திக் குழன்று முனிவர்குழாம் நனிவாட <br/>
அத்திக் கருளி அடியேனை ஆண்டுகொண்டு <br/>
பத்திக் கடலுட் பதித்த பரஞ்சோதி <br/>
தித்திக்கு மாபாடித் தெள்ளேணங் கொட்டாமோ. 246 <br/>
<br/>
பார்பாடும் பாதாளர் பாடும்விண்ணோர் தம்பாடும் <br/>
ஆர்பாடுஞ் சாரா வகையருளி ஆண்டுகொண்ட <br/>
நேர்பாடல் பாடி நினைப்பரிய தனிப்பெரியோன் <br/>
சீர்பாடல் பாடிநாம் தெள்ளேணங் கொட்டாமோ. 247 <br/>
<br/>
மாலே பிரமனே மற்றொழிந்த தேவர்களே <br/>
நூலே நுழைவரியான் நுண்ணியனாய் வந்தடியேன் <br/>
பாலே புகுந்து பரிந்துருக்கும் பாவாகத்தால் <br/>
சேலேர்கண் நீர்மல்கத் தெள்ளேணங் கொட்டாமோ. 248 <br/>
<br/>
உருகிப் பெருகி உளங்குளிர முகந்துகொண்டு <br/>
பருகற் கினிய பரங்கருணைத் தடங்கடலை <br/>
மருவித் திகழ்தென்னன் வார்கழலே நினைந்தடியாம் <br/>
திருவைப் பரவிநாம் தெள்ளேணங் கொட்டாமோ. 249 <br/>
<br/>
புத்தன் பரந்தராதி யர்அயன்மேல் போற்றிசெயும் <br/>
பித்தன் பெருந்துறை மேயபிரான் பிறப்பறுத்த <br/>
அத்தன் அணிதில்லை அம்பலவண் அருட்கழல்கள் <br/>
சித்தம் புகுந்தவா தெள்ளேணங் கொட்டாமோ. 250 <br/>
<br/>
உவலைச் சமயங்கள் ஒவ்வாத சாத்திரமாம் <br/>
சவலைக் கடலுளனாய்க் கிடந்து தடுமாறும் <br/>
கவலைக் கெடுத்துக் கழலிணைகள் தந்தருளும் <br/>
செயலைப் பரவிநாம் தெள்ளேணங் கொட்டாமோ. 251 <br/>
<br/>
வான்கெட்டு மாருதம் மாய்ந்தழல்நீர் மண்கெடினும் <br/>
தான்கெட்ட லின்றிச் சலிப்பறியாத் தன்மையனுக்கு <br/>
ஊன்கெட் டுயிர்கெட்டுணவுகெட்டென் உள்ளமும்போய் <br/>
நான்கெட்ட வாபாடித் தெள்ளேணங் கொட்டாமோ. 252 <br/>
<br/>
விண்ணோர் முழுமுதல் பாதாளத் தார்வித்து <br/>
மண்ணோர் மருந்தயன் மாலுடைய வைப்படியோம் <br/>
கண்ணார வந்துநின்றான் கருணைக் கழல்பாடித் <br/>
தென்னாதென்னாவென்று தெள்ளேணங் கொட்டாமோ. 253 <br/>
<br/>
குலம்பாடிக் கொக்கிற கும்பாடிக் கோல் வளையாள் <br/>
நலம்பாடி நஞ்சுண்ட வாபாடி நாள்தோறும் <br/>
அலம்பார் புனல்தில்லை அம்பலத்தே ஆடுகின்ற <br/>
சிலம்பாடல் பாடிநாம் தெள்ளேணங் கொட்டாமோ. 254 <br/>
<br/>
திருச்சிற்றம்பலம் <br/>
<a href="#hd11"><i>Back</i></a><br/>
<hr width="80%"/>
<a name="dt12">
<h3><font color="blue">
12. திருச்சாழல் - சிவனுடைய காருணியம் <br/>
</font></h3>
(தில்லையில் அருளியது /நாலடித் தரவு கொச்சகக் கலிப்பா) <br/>
<br/>
பூசுவதும் வெண்ணீறு பூண்பதுவும் பொங்கரவம் <br/>
பேசுவதும் திருவாயால் மறைபோலுங் காணேடீ <br/>
பூசுவதும் பேசுவதும் பூண்பதுவுங் கொண்டடென்னை <br/>
ஈசனவன் எவ்வுயிர்க்கும் இயல்பானான் சாழலோ. 255 <br/>
<br/>
என்னப்பன் எம்பிரான் எல்லார்க்குந் தானீசன் <br/>
துன்னம்பெய் கோவணமாக் கொள்ளுமது என்னேடீ? <br/>
மன்னுகலை துன்னுபொருள் மறைநான்கே வான்சரடாத் <br/>
தன்னையே கோவணமாச் சாத்தினன்காண் சாழலோ. 256 <br/>
<br/>
கோயில் சுடுகாடு கொல்புலித்தோல் நல்லாடை <br/>
தாயுமிலி தந்தையிலி தான் தனியன் காணேடீ <br/>
தாயுமிலி தந்தையிலி தான்தனியன் ஆயிடினும் <br/>
காயில் உலகனைத்துங் கற்பொடிகாண் சாழலோ. 257 <br/>
<br/>
அயனை அனங்கனை அந்தகளைச் சந்திரனை <br/>
வயனங்கள் மாயா வடுச்செய்தான் காணேடீ <br/>
நயனங்கள் மூன்றுடை நாயகனே தண்டித்தால் <br/>
சயமன்றோ வானவர்க்குத் தாழ்குழலாய் சாழலோ. 258 <br/>
<br/>
தக்கனையும் எச்சையும் தலையறுத்துத் தேவர்கணம் <br/>
தொக்கனவந் தவர்தம்மைத் தொலைத்ததுதான் என்னேடீ? <br/>
தொக்கனவந் தவர்தம்மைத் தொலைத்தருளி அருள்கொடுத்தங்கு <br/>
எச்சனுக்கு மிகைத்தலைமற் றருளினன் காண் சாழலோ. 259 <br/>
<br/>
அலரவனும் மாலவனும் அறியாமே அழலுருவாய் <br/>
நிலமுதற்கீழ் அண்டமுற நின்றதுதான் என்னேடீ? <br/>
நிலமுதற்கீழ் அண்டமுற நின்றிலனேல் இருவருந்தம் <br/>
சலமுகத்தால் ஆங்காரந் தவிரார்காண் சாழலோ. 260 <br/>
<br/>
மலைமகளை யொருபாகம் வைத்தலுமே மற்றொருத்தி <br/>
சலமுகத்தால் அவன்சடையிற் பாயுமது என்னேடீ? <br/>
சலமுகத்தால் அவன்சடையிற் பாய்ந்திலளேல் தரணியெல்லாம் <br/>
பிலமுகத்தே புகப்பாய்ந்து பெருங்கேடாஞ் சாழலோ. 261 <br/>
<br/>
கோலால மாகிக் குரைகடல்வாய் அன்றெழுந்த <br/>
ஆலாலம் உண்டான் அவன்சதுர்தான் என்னேடீ? <br/>
ஆலாலம் உண்டிலனேல் அன்றயன்மால் உள்ளிட்ட <br/>
மேலாய தேவரெல்லாம் வீடுவர்காண் சாழலோ. 262 <br/>
<br/>
தென்பா லுகந்தாடுந் தில்லைச்சிற் றம்பலவன் <br/>
பெண்பா லுகந்தான் பெரும்பித்தன் காணேடீ <br/>
பெண்பா லுகந்திலனேற் பேதாய் இரு நிலத்தோர் <br/>
விண்பாலி யோகெய்தி வீடுவர்காண் சாழலோ. 263 <br/>
<br/>
தானந்தம் இல்லான் தனையடைந்த நாயேனை <br/>
ஆனந்த வெள்ளத் தழுத்துவித்தான் காணேடீ <br/>
ஆனந்த வெள்ளத் தழுத்துவித்த திருவடிகள் <br/>
வானுந்து தேவர்கட்கோர் வான்பொருள்காண் சாழலோ. 264 <br/>
<br/>
நங்காய் இதென்னதவம் நரம்போ டெலும்பணிந்து <br/>
கங்காளந் தோள்மேலே காதலித்தான் காணேடீ <br/>
கங்காளம் ஆமாகேள் காலாந்த ரத்திருவர் <br/>
தங்காலஞ் செய்யத் தரித்தனன்காண் சாழலோ. 265 <br/>
<br/>
கானார் புலித்தோல் உடைதலைஊண் காடுபதி <br/>
ஆனா லவனுக்கிங் காட்படுவார் ஆரேடி? <br/>
ஆனாலும் கேளாய் அயனுந் திருமாலும் <br/>
வானாடர் கோவும் வழியடியார் சாழலோ. 266 <br/>
<br/>
மலையரையன் பொற்பாவை வாள்நுதலான் பெண்திருவை <br/>
உலகறியத் தீவேட்டான் என்னுமது என்னேடீ <br/>
உலகறியத் தீவேளே தொழிந்தனனேல் உலகனைத்துங் <br/>
கலைநவின்ற பொருள்களெல்லாங் கலங்கிடுங்காண் சாழலோ. 267 <br/>
<br/>
தேன்புக்க தண்பனைசூழ் தில்லைச்சிற் றம்பலவன் <br/>
தான்புக்கு நட்டம் பயிலுமது என்னேடீ? <br/>
தான்புக்கு நட்டம் பயின்றிலனேல் தரணியெல்லாம் <br/>
ஊன்புக்க வேற்காளிக் கூட்டாங்காண் சாழலோ. 268 <br/>
<br/>
கடகரியும் பரிமாவும் தேரும்உகந் தேறாதே <br/>
இடபம்உகந் தேறியவா றெனக்கறிய இயம்பேடீ <br/>
தடமதில்கள் அவைமூன்றுந் தழலெரித்த அந்நாளில் <br/>
இடபமதாய்த் தாங்கினான் திருமால்காண் சாழலோ. 269 <br/>
<br/>
நன்றாக நால்வர்க்கும் நான்மறையின் உட்பொருளை <br/>
அன்றாலின் கீழிருந்தங் கறமுரைத்தான் காணேடீ <br/>
அன்றாலின் கீழிருந்தங் கறமுரைத்தான் ஆயிடினுங் <br/>
கொன்றான்காண் புரமூன்றுங் கூட்டோ டே சாழலோ. 270 <br/>
<br/>
அம்பலத்தே கூத்தாடி அமுதுசெயப் பலிதரியும் <br/>
நம்பனையுந் தேவனென்று நண்ணுமது என்னேடீ? <br/>
நம்பனையும் ஆமாகேள் நான்மறைகள் தாமறியோ <br/>
எம்பெருமான் ஈசாவென் றேத்தினகாண் சாழலோ. 271 <br/>
<br/>
சலமுடைய சலந்தரன்தன் உடல்தடிந்த நல்லாழி <br/>
நலமுடைய நாரணற்கன் றருளியவா றென்னேடீ? <br/>
நலமுடைய நாரணன்தன் நயனம்இடந் தானடிக்கீழ் <br/>
அலராக இடஆழி அருளினன்காண் சாழலோ. 272 <br/>
<br/>
அம்பரமாம் புள்ளித்தோல் ஆலாலம் ஆரமுதம் <br/>
எம்பெருமான் உண்டசதுர் எனக்கறிய இயம்பேடீ <br/>
எம்பெருமான் ஏதுடுத்தங் கேதமுது செய்திடினும் <br/>
தம்பெருமை தானறியாத் தன்மையன்காண் சாழலோ. 273 <br/>
<br/>
அருந்தவருக் காலின்கீழ் அறமுதலா நான்கினையும் <br/>
இருந்தவருக் கருளுமது எனக்கறிய இயம்பேடீ? <br/>
அருந்தவருக் கறமுதல்நான் கன்றருளிச் செய்திலனேல் <br/>
திருந்தவருக் குலகியற்கை தெரியாகாண் சாழலோ. 274 <br/>
<br/>
திருச்சிற்றம்பலம் <br/>
<a href="#hd12"><i>Back</i></a><br/>
<hr width="80%"/>
<a name="dt13">
<h3><font color="blue">
13. திருப்பூவல்லி - மாயா விசயம் நீக்குதல் <br/>
</font></h3>
(தில்லையில் அருளியது - நாலடித் தரவு கொச்சகக் கலிப்பா) <br/>
<br/>
இணையார் திருவடி என்தலைமேல் வைத்தலுமே <br/>
துணையான சுற்றங்கள் அத்தனையும் துறந்தொழிந்தேன் <br/>
அணையார் புனற்றில்லை அம்பலத்தே ஆடுகின்ற <br/>
புணையாளன் சீர்பாடிப் பூவல்லி கொய்யாமோ. 275 <br/>
<br/>
எந்தையெந் தாய்சுற்றம் மற்றுமெல்லாம் என்னுடைய <br/>
பந்தம் அறுந்தென்னை ஆண்டுகொண்ட பாண்டிப்பிரான் <br/>
அந்த இடைமருதில் ஆனந்தத் தேனிருந்த <br/>
பொந்தைப் பரவிநாம் பூவல்லி கொய்யாமோ. 276 <br/>
<br/>
நாயிற் கடைப்பட்ட நம்மையுமோர் பொருட்படுத்துத் <br/>
தாயிற் பெரிதுங் தயாவுடைய தம்பொருமான் <br/>
மாயப் பிறப்பறுந் தாண்டானென் வல்வினையின் <br/>
வாயிற் பொடியட்டிப் பூவல்லி கொய்யாமோ. 277 <br/>
<br/>
பண்பட்ட தில்லைப் பதிfக்காசைப் பரவாதே <br/>
எண்பட்ட தக்கன் அருக்கன் எச்சன் இந்துஅனல் <br/>
விண்பட்ட பூதப் படைவீர பத்திரரால் <br/>
புணப்பட்ட வாபாடிப் பூவல்லி கொய்யாமோ. 278 <br/>
<br/>
தேனாடு கொன்றை சடைக்கணிந்த சிவபெருமான் <br/>
ஊனாடி நாடிவந் துள்புகுந்தான் உலகர்முன்னே <br/>
நானாடி ஆடிநின் றோலமிட நடம்பயிலும் <br/>
வானாடர் கோவுக்கே பூவல்லி கொய்யாமோ. 279 <br/>
<br/>
எரிமூன்று தேவர்க் கிரங்கியருள் செய்தருளிச் <br/>
சிரமூன் றறத்தன் திருப்புருவம் நெரித்தருளி <br/>
உருமூன்று மாகி உணர்வரிதாம் ஒருவனுமே <br/>
புரமூன் றெரத்தவா பூவல்லி கொய்யாமோ. 280 <br/>
<br/>
வணங்கத் தலை வைத்து வார்கழல்வாய் வாழ்த்தவைத்து <br/>
இணங்தத்தன் சீரடியார் கூட்டமும்வைத் தெம்பெருமான் <br/>
அணங்கொடணிதில்லை அம்பலத்தே ஆடுகின்ற <br/>
குணங் கூரப் பாடிநாம் பூவல்லி கொய்யாமோ. 281 <br/>
<br/>
நெறிசெய் தருளித்தன் சீரடியார் பொன்னடிக்கே <br/>
குறிசெயது கொண்டென்னை ஆண்டபிரான் குணம்பரவி <br/>
முறிசெய்து நம்மை முழுதுடற்றும் பழவினையைக் <br/>
கிறிசெய்த வாபாடிபட பூவல்லி கொய்யாமோ. 282 <br/>
<br/>
பன்னாட் பரவிப் பணிசெய்யப் பாதமலர் <br/>
என்ஆகம் துன்னவைத்த பெரியோன் எழிற்சுடராய்க் <br/>
கல்நா ருரித்தென்னை யாண்டுகொண்டான் கழலிணைகள் <br/>
பொன்னான வாபாடிப் பூவல்லி கொய்யாமோ. 283 <br/>
<br/>
பேராசை யாமிந்தப் பிண்டமறப் பெருந்துறையான் <br/>
சீரார் திருவடி யென் தலைமேல் வைத்தபிரான் <br/>
காரார் கடல்நஞ்சை உண்டுகந்த காபாலி <br/>
போரார் புறம்பாடிப் பூவல்லி கொய்யாமோ. 284 <br/>
<br/>
பாலும் அமுதமுந் தேனுடனாம் பராபரமாய்க் <br/>
கோலங் குளிர்ந்துள்ளங் கொண்டபிரான் குரைகழல்கள் <br/>
ஞாலம் பரவுவார் நன்னெறியாம் அந்நெறியே <br/>
போலும் புகழ்பாடிப் பூவல்லி கொய்யாமோ. 285 <br/>
<br/>
வானவன் மாலயன் மற்றுமுள்ள தேவர்கட்கும் <br/>
கோனவ னாய் நின்று கூடலிலாக் குணங்குறியோன் <br/>
ஆன நெடுங்கடல் ஆலாலம் அமுதுசெய்யப் <br/>
போனகம் ஆனவா பூவல்லி கொய்யாமோ. 286 <br/>
<br/>
அன்றால நீழற்கீழ் அருமறைகள் தானருளி <br/>
நன்றாக வானவர் மாமுனிவர் நாள்தோறும் <br/>
நின்றார ஏத்தும் நிறைகழலோள் புனைகொன்றைப் <br/>
பொன்தாது பாடிநாம் பூவல்லி கொய்யாமோ. 287 <br/>
<br/>
படமாக என்னுள்ளே தன்னிணைப்போ தவையளித்திங் <br/>
கிடமாகக் கொண்டிருந் தேகம்பம் மேயபிரான் <br/>
தடமார் மதில்தில்லை அம்பலமே தானிடமா <br/>
நடமாடு மாபாடிப் பூவல்லி கொய்யாமோ. 288 <br/>
<br/>
அங்கி அருக்கன் இராவணன் அந்தகன் கூற்றன் <br/>
செங்கண் அரிஅயன் இந்திரனுஞ் சந்திரனும் <br/>
பங்கமில் தக்கனும் எச்சனுந்தம் பரிசழியப் <br/>
பொங்கியசீர் பாடிநாம் பூவல்லி கொய்யாமோ. 289 <br/>
<br/>
திண்போர் விடையான் சிவபுரத்தார் போரேறு <br/>
மண்பால் மதுரையிற் பிட்டமுது செய்தருளித் <br/>
தண்டாலே பாண்டியன் தன்னைப் பணிகொண்ட <br/>
புண்பாடல் பாடிநாம் பூவல்லி கொய்யாமோ. 290 <br/>
<br/>
முன்னாய மாலயனும் வானவரும் தானவரும் <br/>
பொன்னார் திருவடி தாமறியார் போற்றுவதே <br/>
என்னாகம் உள்புகுந் தாண்டு கொண்டான் இலங்கணியாம் <br/>
பன்னாகம் பாடிநாம் பூவல்லி கொய்யாமோ. 291 <br/>
<br/>
சீரார் திருவடித் திண்சிலம்பு சிலம்பொலிக்கே <br/>
ஆராத ஆசையதாய் அடியேன் அகமகிழத் <br/>
தேராந்த வீதிப் பெருந்துறையான் திருநடஞ்செய் <br/>
பேரானந் தம்பாடிப் பூவல்லி கொய்யாமோ. 292 <br/>
<br/>
அத்தி யுரித்தது போர்த்தருளும் பெருந்துறையான் <br/>
பித்த வடிவுகொண் டிவ்வுலகிற் பிள்ளையுமாம் <br/>
முத்தி முழுமுதலுத் தரகோச மங்கைவள்ளல் <br/>
புத்தி புகுந்தவா பூவல்லி கொய்யாமோ. 293 <br/>
<br/>
மாவார வேறி மதுரைநகர் புகுந்தருளித் <br/>
தேவார்ந்த கோலந் திகழப் பெருந்துறையான் <br/>
கோவாகி வந்தெம்மைக் குற்றவேல் கொண்டருளும் <br/>
பூவார் கழல்பரவிப் பூவல்லி கொய்யாமோ. 294 <br/>
<br/>
திருச்சிற்றம்பலம் <br/>
<a href="#hd13"><i>Back</i></a><br/>
<hr width="80%"/>
<a name="dt14">
<h3><font color="blue">
14. திருஉந்தியார் - ஞான வெற்றி <br/>
</font></h3>
(தில்லையில் அருளியது- கலித்தாழிசை) <br/>
<br/>
வளைந்தது வில்லு விளைந்தது பூசல் <br/>
உளைந்தன முப்புரம் உந்தீபற <br/>
ஒருங்குடன் வெந்தவா றுந்தீபற. 295 <br/>
<br/>
ஈரம்பு கண்டிலம் ஏகம்பர் தங்கையில் <br/>
ஓரம்பே முப்புரம் உந்தீபற <br/>
ஒன்றும் பெருமிகை உந்தீபற. 296 <br/>
<br/>
தச்சு விடுத்தலும் தாமடி யிட்டலும் <br/>
அச்சு முறிந்ததென் றுந்தீபற <br/>
அழந்தன முப்புரம் உந்தீபற. 297 <br/>
<br/>
உய்யவல் லாரெரு மூவரைக் காவல்கொண் <br/>
டெய்யவல் லானுக்கே உந்தீபற <br/>
இளமுலை பங்கனென் றுந்தீபற. 298 <br/>
<br/>
சாடிய வேள்வி சரிந்திடத் தேவர்கள் <br/>
ஓடிய வாபாடி உந்தீபற <br/>
உருந்திர நாதனுக் குந்தீபற. 299 <br/>
<br/>
ஆவா திருமால் அவிப்பாகங் கொண்டன்று <br/>
சாவா திருந்தானென் று தீபற <br/>
சதுர்முகன் தாதையென் றுந்தீபற. 300 <br/>
<br/>
வெய்யவன் அங்கி விழுங்கத்திரட்டிய <br/>
கையைத் தறித்தானென் றுந்தீபற <br/>
கலங்கிற்று வேள்வியென் றுந்தீபற. 301 <br/>
<br/>
பார்ப்பதி யைப்பகை சாற்றிய தக்கனைப் <br/>
பார்ப்பதென் னேயேடி யந்தீபற <br/>
பணைமுலை பாகனுக் குந்தீபற. 302 <br/>
<br/>
புரந்தர னாரொரு பூங்குயி லாகி <br/>
மரந்தனி லேறினார் உந்தீபற <br/>
வானவர் கோனென்றே உந்தீபற. 303 <br/>
<br/>
வெஞ்சின வேள்வி வியாத்திர னார்தலை <br/>
துஞ்சிய வாபாடி உந்தீபற <br/>
தொடர்ந்த பிறப்பற உந்தீபற. 304 <br/>
<br/>
ஆட்டின் தலையை விதிக்குத் தலையாகக் <br/>
கூட்டிய வாபாடி உந்தீபற <br/>
கொங்கை குலுங்கிநின் றுந்தீபற. 305 <br/>
<br/>
உண்ணப் புகுந்த பகனொளிந் தோடாமே <br/>
கண்ணைப் பறித்தவா றுந்தீபற <br/>
கருக்கெட நாமெல்லாம் உந்தீபற. 306 <br/>
<br/>
நாமகள் நாசி சிரம்மி மன்படச் <br/>
சோமன் முகன் நெரித் துந்தீபற <br/>
தொல்லை வினைகெட உந்தீபற. 307 <br/>
<br/>
நான்மறை யோனும் அகத்திய மான்படப் <br/>
போம்வழி தேடுமா றுந்தீபற <br/>
புரந்தரன் வேள்வியி லுந்தீபற. 308 <br/>
<br/>
சூரிய னார்தொண்டை வாயினிற் பற்களை <br/>
வாரி நெரித்தவா றுந்தீபற <br/>
மயங்கிற்று வேள்வியென் றுந்தீபற. 309 <br/>
<br/>
தக்கனா ரன்றே தலையிழந் தார்தக்கன் <br/>
மக்களைச் சூழநின் றுந்தீபற <br/>
மடிந்தது வேள்வியென் றுந்தீபற. 310 <br/>
<br/>
பாலக னார்க்கன்று பாற்கடல் ஈந்திட்ட <br/>
கோலச் சடையற்கே யந்தீபற <br/>
குமரன்தன் தாதைக்கே உந்தீபற. 311 <br/>
<br/>
நல்ல மலரின்மேல் நான்முக னார்தலை <br/>
ஒல்லை யரிந்ததென் றுந்தீபற <br/>
உகிரால் அரிந்ததென் றுந்தீபற. 312 <br/>
<br/>
தேரை நிறுத்தி மலையெடுத் தான்சிரம் <br/>
ஈரைந்தும் இற்றவா றுந்தீபற <br/>
இறுபதும் இற்றதென் றுந்தீபற. 313 <br/>
<br/>
ஏகாசமிட்ட இருடிகள் போகாமல் <br/>
ஆகாசங்காவலென் றுந்தீபற <br/>
அதற்கப்பாலுங் காவலென் றுந்தீபற. 314 <br/>
<br/>
திருச்சிற்றம்பலம் <br/>
<a href="#hd10"><i>Back</i></a><br/>
<hr width="80%"/>
<a name="dt15">
<h3><font color="blue">
15. திருத்தேள் நோக்கம் - பிரபஞ்ச சுத்தி <br/>
</font></h3>
(தில்லையில் அருளியது - நாலடித் தரவு கொச்சகக் கலிப்பா) <br/>
<br/>
பூத்தாரும் பொய்கைப் புனலிதுவே எனக்கருதிப் <br/>
பேய்த்தார் முகக்குறும் பேதைகுண மாகாமே <br/>
தீர்த்தாய் திகழ்தில்லை அம்பலத்தை திருநடஞ்செய் <br/>
கூத்தா உன் சேவடி கூடும்வண்ணந் தோணோக்கம். 315 <br/>
<br/>
என்றும் பிறந்திறந் தாழாமே ஆண்டுகொண்டான் <br/>
கன்றால் விளவெறிந் தான்பிரமன் காண்பரிய <br/>
குன்றாத சீர்த்தில்லை அம்பலவன்குணம்பரவித் <br/>
துன்றார் குழலினீர் தோணோக்கம் ஆடாமோ. 316 <br/>
<br/>
பொருட்பற்றிச் செய்கின்ற பூசனைகள் போல்விளங்கிச் <br/>
செருப்புற்ற சீரடி வாய்க்கலசம் ஊனமுதம் <br/>
விருப்புற்று வேடனார் சேடெறிய மெய்குளிர்த்தங்கு <br/>
அருட்பெற்று நின்றவா தோணோக்கம் ஆடாமோ. 317 <br/>
<br/>
கற்போலும் நெஞ்சங் கசிந்துருகிக் கருணையினால் <br/>
நிற்பானைப் போலஎன நெஞ்சினுள்ளே புகுந்தருளி <br/>
நற்பாற் படுத்தென்னை நாடறியத் தானிங்ஙன் <br/>
சொற்பால தானவா தோணோக்கம் ஆடாமோ. 318 <br/>
<br/>
நிலம்நீர் நெருப்புயிர் நீள்விசும்பு நிலாப்பகலோன் <br/>
புலனாய மைந்தனோ டெண்வகையாயப் புணர்ந்துநின்றான் <br/>
உலகே ழெனத்திசை பத்தெனத்தா னொருவனுமே <br/>
பலவாகி நின்றவா தோணோக்கம் ஆடாமோ. 319 <br/>
<br/>
புத்தன் முதலாய புல்லறிவிற் பல்சமயம் <br/>
தத்தம் மதங்களில் தட்டுளுப்புப் பட்டுநிற்கச் <br/>
சித்தஞ் சிவமாக்கிச் செய்தனவே தவமாக்கும் <br/>
அத்தன் கருணையிலனால் தோணோக்கம் ஆடாமோ. 320 <br/>
<br/>
தீதில்லை மாணி சிவகருமஞ் சிதைத்தானைச் <br/>
சாதியும் வேதியன் தாதையனைத் தாளிரண்டுஞ் <br/>
சேதிப்ப ஈசன் திருவருளால் தேவர்தொழப் <br/>
பாதகமே சோறு பற்றினவா தோணோக்கம். 321 <br/>
<br/>
மானம் அழிந்தோம் மதிமறந்தோம் மங்கைநல்லீர் <br/>
வானந் தொழுந்தென்னன் வார்கழலே நினைத்தடியோம் <br/>
ஆனந்தக் கூத்தன் அருள்பெறில் நாம் அவ்வணமே <br/>
ஆனந்த மாகிநின் றாடாமே தோணோக்கம். 322 <br/>
<br/>
எண்ணுடை மூவர் இராக்கதர்கள் எரிபிழைத்துக் <br/>
கண்ணுதல் எந்தை கடைத்தலைமுன் நின்றதற்பின் <br/>
எண்ணிலி இந்திரர் எத்தனையோ பிரமர்களும் <br/>
மன்மிசை மால்பவர் மாண்டனர்காண் தோணோக்கம். 323 <br/>
<br/>
பங்கயம் ஆயிரம் பூவினிலோர் பூக்குறையத் <br/>
தங்கண் இடந்தான் சேவடிமேல் சாத்தலுமே <br/>
சங்கரன் எம்பிரான் சக்கரமாற் கருளியவாறு <br/>
எங்கும் பரவிநாம் தோணோக்கம் ஆடாமோ. 324 <br/>
<br/>
காமனுடலுயிர் காலன்பற் காய்கதிரோன் <br/>
நாமகள் நாசிசிரம் பிரமன் கரம்எரியைச் <br/>
சோமன் கலைதலை தக்கனையும் எச்சனையுந் <br/>
தூய்மைகள் செய்தவா தோணோக்கம் ஆடாமோ. 325 <br/>
<br/>
பிரமன் அரியென் றிருவருக்கம் பேதைமையால் <br/>
பரமம் யாம்பரமம் என்றவர்கள் பதைப்பொடுங்க <br/>
அரனார் அழலுருவாய் அங்கே அளவிறந்து <br/>
பரமாகி நின்றவா தோணோக்கம் ஆடாமோ. 326 <br/>
<br/>
ஏழைத் தொழும்பனேன் எத்தனையோ காலமெல்லாம் <br/>
பாழுக் கிறைத்தேன் பரம்பரனைப் பணியாதே <br/>
ஊழிமுதற் சிந்தாத நன்மணிவந் தென்பிறவித் <br/>
தாழைப் பறித்தவா தோணோக்கம் ஆடாமோ. 327 <br/>
<br/>
உரைமாண்ட உள்ளொளி உத்தமன்வந் துளம்புகலும் <br/>
கரைமாண்ட காமப்பெருங்கடலைக் கடத்தலுமே <br/>
இரைமாண்ட இந்திரியப் பறவை இரிந்தோடத் <br/>
துரைமாண்ட வாபாடித் தோணோக்கம் ஆடாமோ. 328 <br/>
<br/>
திருச்சிற்றம்பலம் <br/>
<a href="#hd15"><i>Back</i></a><br/>
<hr width="80%"/>
<a name="dt16">
<h3><font color="blue">
16. திருப்பொன்னூசல் - அருட் சுத்தி <br/>
</font></h3>
(தில்லையில் அருளியது - ஆறடித்தரவு கொச்சகக் கலிப்பா) <br/>
<br/>
சீரார் பவளங்கால் முத்தங் கயிறாக <br/>
ஏராரும் பொற்பலகை ஏறி இனிதமர்ந்து <br/>
நாரா யணன் அறியா நாண்மலர்த்தான் நாயடியேற்கு <br/>
ஊராகத் தந்தருளும் உத்தர கோசமங்கை <br/>
ஆரா அமுதின் அருள்தா ளிணைப்பாடிப் <br/>
போரார் கண்மடவீர் பொன்னூசல் ஆடாமோ. 329 <br/>
<br/>
மூன்றங் கிலங்கு நயனத்தன் மூவாத <br/>
வான்தங்கு தேவர்களுங் காணா மலரடிகள் <br/>
தேனதங்கித் தித்தித் தமுதூறித் தான்தெளிந்தங்கு <br/>
ஊன்தங்கி நின்றுருக்கும் உத்தர கோசமங்கைக் <br/>
கோன்தங் கிடைமருது பாடிக் குலமஞ்ஞை <br/>
போன்றங் கனநடையீர் பொன்னூசல் ஆடாமோ. 330 <br/>
<br/>
முன்னீறும் ஆதியு மில்லான் முனிவர்குழாம் <br/>
பன்னூறு கோடி யிமையோர்கள் தாம் நிற்பத் <br/>
தன்னீ றெனக்குருளித் தன்கருணை வெள்ளத்து <br/>
மன்னூற மன்னுமணி யுத்தர கோசமங்கை <br/>
மின்னேறு மாட வியன்மா ளிகைபாடிப் <br/>
பொனனேறு பூண்முலையீர் பொன்னூசல் ஆடாமோ. 331 <br/>
<br/>
நஞ்சமர் கண்டத்தன் அண்டத் தவர்நாதன் <br/>
மஞ்சுதோய் மாடமணி உத்தரகோசமங்கை <br/>
அஞ்சுசொலாள் தன்னோடுங் கூடி அடியவர்கள் <br/>
நெஞ்சுளே நின்றமுத மூறிக் கருணைசெய்து <br/>
துஞ்சல் பிறப்பறுப்பான் தூய புகழ்பாடிப் <br/>
புஞ்சுமார் வெள்வளையீர் பொன்னூசல் ஆடாமோ. 332 <br/>
<br/>
ஆணோ அலியோ அரிவையோ என்றிருவர் <br/>
காணாக் கடவுள் கருணையினால் தேவர்குழாம் <br/>
நாணாமே உய்யஆட் கொண்டருளி நஞ்சுதனை <br/>
ஊணாக உண்டருளும் உத்தர கோமங்கைக் <br/>
கோணார் பிறைச்சென்னிக் கூத்தன் குணம்பரவிப் <br/>
பூணார் வனமுலையீர் பொன்னூசல் ஆடாமோ. 333 <br/>
<br/>
மாதாடு பாகத்தன் உத்தர கோசமங்கைத் <br/>
தாதாடு கொன்றைச் சடையான் அடியாருள் <br/>
கோதாட்டி நாயேனை ஆட்கொண்டென் தொல்பிறவித் <br/>
தீதோடா வண்ணந் திகழப் பிறப்பறுப்பான் <br/>
காதாடு குண்டலங்கள் பாடிக் கசிந்தன்பால் <br/>
போதாடு பூண்முலையீர் பொன்னூசல் ஆடாமோ. 334 <br/>
<br/>
உன்னற் கரியதிரு வுத்தர கோசமங்கை <br/>
மன்னிப் பொலிந்திருந்த மாமறையோன் தன்புகழே <br/>
பன்னிப் பணிந்திறைஞ்சப் பாவங்கள் பற்றறுப்பான் <br/>
அன்னத்தின் மேலேறி ஆடுமணி மயில்போல் <br/>
என்னத்தன் என்னையும் ஆட்கொண்டான் எழில்பாடிப் <br/>
பொன்னொத்த பூண்முலையீர் பொன்னூசல் ஆடாமோ. 335 <br/>
<br/>
கோலவரைக்குடுமி வந்து குவலத்துச் <br/>
சால அமுதுண்டு தாழ்கடலின் மீதெழுந்து <br/>
ஞால மிகப்பரிமேற் கொண்டு நமையாண்டான் <br/>
சீலந் திகழுந் திருவுத்தர கோசமங்கை <br/>
மாலுக் கரியானை வாயார நாம்பாடிப் <br/>
பூலித் தகழ்குழைந்து பொன்னூசல் ஆடாமோ. 336 <br/>
<br/>
தெங்குலவு சோலைத் திருஉத்தர கோசமங்கை <br/>
தங்குலவு சோதித் தனியுருவம் வந்தருளி <br/>
எங்கள் பிறப்பறுத்திட் டெந்தரமும் ஆட்கொள்வான் <br/>
பங்குலவு கோதையுந் தானும் பணிகொண்ட <br/>
கொங்குலவு கொன்றைச் சடையான் குணம்பரவிப் <br/>
பொங்குலவு பூண்முலையீர் பொன்னூசல் ஆடாமோ. 337 <br/>
<br/>
திருச்சிற்றம்பலம் <br/>
<a href="#hd16"><i>Back</i></a><br/>
<hr width="80%"/>
<a name="dt17">
<h3><font color="blue">
17. அன்னைப் பத்து - ஆத்தும பூரணம் <br/>
</font></h3>
(தில்லையில் அருளியது - கலிவிருத்தம்) <br/>
<br/>
வேத மொழியர்வெண் ணீற்றர்செம் மேனியர் <br/>
நாதப் பறையினர் அன்னே என்னும் <br/>
நாதப் பறையினர் நான்முகன் மாலுக்கும் <br/>
நாதரிந் நாதனார் அன்னே என்னும். 338 <br/>
<br/>
கண்ணஞ் சனத்தார் கருணைக் கடலினர் <br/>
உள்நின் றுருக்குவர் அன்னே என்னும் <br/>
உள்நின் றுருக்கி உலப்பிலா ஆனந்தக் <br/>
கண்ணீர் தருவரால் அன்னே என்னும். 339 <br/>
<br/>
நித்த மணாளர் நிரம்ப அழகியர் <br/>
சித்தத் திருப்பரால் அன்னே என்னும் <br/>
சித்தத் திருப்பவர் தென்னன் பெரும்துறை <br/>
அத்தர்ஆ னந்தரால் அன்னே என்னும். 340 <br/>
<br/>
ஆடரப் பூணுடைத் தோல்பொடிப் பூசிற்றோர் <br/>
வேடம் இருந்தவா றன்னே என்னும் <br/>
வேடம் இருந்தவா கண்டுகண் டென்னுள்ளம் <br/>
வாடும் இதுவென்ன அன்னே என்னும். 341 <br/>
<br/>
நீண்ட கரத்தர் நெறிதரு குஞ்சியர் <br/>
பாண்டிநன் னாடரால் அன்னே என்னும் <br/>
பாண்டிநன் னாடர் பரந்தெழு சிந்தையை <br/>
ஆண்டன்பு செய்வரால் அன்னே என்னும். 342 <br/>
<br/>
உன்னற் கரியசீர் உத்தர மங்கையர் <br/>
மன்னுவ தென்நெஞ்சில் அன்னே என்னும் <br/>
மன்னுவ தென்நெஞ்சில் மாலயன் காண்கிலார் <br/>
என்ன அதியசம் அன்னே என்னும். 343 <br/>
<br/>
வெள்ளைக் கலிங்கத்தர் வெண்திரு முண்டத்தர் <br/>
பள்ளிக்குப் பாயந்தர் அன்னே என்னும் <br/>
பள்ளிக்குப் பாயத்தர் பாய்பரி மேற்கொண்டான் <br/>
உள்ளங் கவர்வரால் அன்னே என்னும். 344 <br/>
<br/>
தாளி அறுகினர் சந்தனச் சாந்தினர் <br/>
ஆளெம்மை ஆள்வரால் அன்னே என்னும் <br/>
ஆளெம்மை ஆளும் அடிகளார் தங்கையில் <br/>
தாள மிருந்தவா றன்னே என்னும். 345 <br/>
<br/>
தையலோர் பங்கினர் தாபத வேடத்தர் <br/>
ஐயம் புகுவரால் அன்னே என்னும் <br/>
ஐயம் புகுந்தவர் போதலும் என்னுள்ளம் <br/>
நையுமிது வென்னே அன்னே என்னும். 346 <br/>
<br/>
கொன்றை மதியமும் கூவின மத்தமும் <br/>
துன்றிய சென்னியர் அன்னே என்னும் <br/>
துன்றிய சென்னியின் மத்தம்உன் மத்தமே <br/>
இன்றெனக் கானவா றன்னே என்னும். 347 <br/>
<br/>
திருச்சிற்றம்பலம் <br/>
<a href="#hd17"><i>Back</i></a><br/>
<hr width="80%"/>
<a name="dt18">
<h3><font color="blue">
18. குயிற்பத்து - ஆத்தும இரக்கம் <br/>
</font></h3>
(தில்லையில் அருளியது - ஆசிரிய விருத்தம்) <br/>
<br/>
கீத மினிய குயிலே கேட்டியேல் எங்கள் பெருமான் <br/>
பாத மிரண்டும் வினவில் பாதாளம் ஏழினுக் கப்பால் <br/>
சோதி மணிமுடி சொல்லிற் சொல்லிறந்து நின்ற தொன்மை <br/>
ஆதிகுண மொன்று மில்லான் அந்தமி லான்வரக் கூவாய். 348 <br/>
<br/>
ஏர்தரும் ஏழுல கேத்த எவ்வுரு வுந்தன் னுருவாய் <br/>
ஆர்கலி சூழ்தென் னிலங்கை அழகமர் வண்டோ  தரிக்குப் <br/>
பேரருளின்ப மளித்த பெருந்துறை மேய பிரானைச் <br/>
சீரிய வாயாற் குயிலே தென்பாண்டி நாடனைக் கூவாய். 349 <br/>
<br/>
நீல வுருவிற் குயிலே நீள்மணி மாடம் நிலாவுங் <br/>
கோல அழகில் திகழுங் கொடிமங்கை உள்ளுறை கோயில் <br/>
சீலம் பெரிதும் இனிய திருவுத் தரகோச மங்கை <br/>
ஞாலம் விளங்க இருந்த நாயக னைவரக் கூவாய். 350 <br/>
<br/>
தேன்பழச் சோலை பயிலுஞ் சிறுகுயி லேயிது கேள்நீ <br/>
வான்பழித் திம்மண் புகுந்து மனிதரை ஆட்கொண்ட வள்ளல் <br/>
ஊன்பழித் துள்ளம் புகுந்தென் உணர்வது வாய வொருத்தன் <br/>
மான்பழித் தாண்டமெல் நோக்கி மணாளனை நீவரக் கூவாய். 351 <br/>
<br/>
சுந்தரத் தின்பக் குயிலே சூழ்சுடர் ஞாயிறு போல <br/>
அந்தரத் தேநின் றிழிந்திங் கடியவ ராசை அறுப்பான் <br/>
முந்தும் நடுவும் முடிவு மாகிய மூவ ரறியாச் <br/>
சிந்தூரச் சேவடி யானைச் சேவக னைவரக் கூவாய். 352 <br/>
<br/>
இன்பந் தருவன் குயிலே ஏழுல கும்முழு தாளி <br/>
அன்பன் அமுதளித் தூறும் ஆனந்தன் வான்வந்த தேவன் <br/>
நன்பொன் மணிச்சுவ டொத்த நற்பரி மேல்வரு வானைக் <br/>
கொம்பின் மிழற்றுங் குயிலே கோகழி நாதனைக் கூவாய். 353 <br/>
<br/>
உன்னை உகப்பன் குயிலே உன்துணைத் தோழியும் ஆவன் <br/>
பொன்னை அழிந்தநன் மேனிப் புகழில் திகழும் அழகன் <br/>
மன்னன் பரிமிசை வந்த வள்ளல் பெருந்துறை மேய <br/>
தென்னவன் சேரவன் சோழன் சீரப்புயங் கன்வரக் கூவாய். 354 <br/>
<br/>
வாயிங்கே நீகுயிற் பிள்ளாய் மாலொடு நான்முகன் தேடி <br/>
ஓவியவ ருன்னி நிற்ப ஒண்தழல் விண்பிளந் தோங்கி <br/>
மேவிஅன் றண்டங் கடந்து விரிசுட ராய்நின்ற மெய்யன் <br/>
தாவி வரும்பரிப் பாகன் தாழ்சடை யோன்வரக் கூவாய். 355 <br/>
<br/>
காருடைப் பொன்திகழ் மேனிக் கடிபொழில் வாழுங் குயிலே <br/>
சீருடைச் செங்கமலத்தில் திகழுரு வாகிய செல்வன் <br/>
பாரிடைப் பாதங்கள் காட்டிப் பாசம் அறுத்தெனை யாண்ட <br/>
ஆருடை அம்பொனின் மேனி அமுதினை நீவரக் கூவாய். 356 <br/>
<br/>
கொந்தண வும்பொழிற் சோலைக் கூங்குயி லேயிது கேள்நீ <br/>
அந்தண னாகிவந்திங்கே அழகிய சேவடி காட்டி <br/>
எந்தம ராம்இவ னென்றிங் கென்னையும் ஆட்கொண்டருளும் <br/>
செந்தழல் போல்திரு மேனித் தேவர்பி ரான்வரக் கூவாய். 357 <br/>
<br/>
திருச்சிற்றம்பலம் <br/>
<a href="#hd18"><i>Back</i></a><br/>
<hr width="80%"/>
<a name="dt19">
<h3><font color="blue">
19. திருத்தசாங்கம் - அடிமை கொண்ட முறைமை <br/>
</font></h3>
(தில்லையில் அருளியது -நேரிசை வெண்பா) <br/>
<br/>
ஏரார் இளங்கிளியே எங்கள் பெருந்துறைக்கோன் <br/>
சீரார் திருநாமம் தேர்ந்துரையாய் - ஆரூரன் <br/>
செம்பெருமான் வெண்மலாரான் பாற்கடலான் செப்புவபோல் <br/>
எம்பெருமான் தேவர்பிரான் என்று. 358 <br/>
<br/>
ஏதமிலா இன்சொல் மரகதமே ஏழ்பொழிற்கும் <br/>
நாதன்மை ஆளுடையான் நாடுரையாய் - காதலவர்க்கு <br/>
அன்பாண்டு மீளா அருள்புரிவான் நாடென்றும் <br/>
தென்பாண்டி நாடே தெளி. 359 <br/>
<br/>
தாதாடு பூஞ்சோலைத் தத்தாய் நமையாளும் <br/>
மாதாடும் பாகத்தான் வாழ்பதியென் - கோதட்டிப் <br/>
பத்தரெல்லாம் பார்மேற் சிவபுரம்போற் கொண்டாடும் <br/>
உத்தர கோசமங்கை யூர். 360 <br/>
<br/>
செய்யவாய்ப் பைஞ்சிறகிற் செல்வீநஞ் சிந்தைசேர் <br/>
ஐயன் பெருந்துறையான் ஆறுரையாய் - தையலாய் <br/>
வான்வந்த சிந்தை மலங்கழுவ வந்திழியும் <br/>
ஆனந்தங் காணுடையான் ஆறு. 361 <br/>
<br/>
கிஞ்சுகவாய் அஞ்சுகமே கேடில் பெருந்துறைக்கோன் <br/>
மஞ்சன் மருவும் மலைபகராய் - நெஞ்சத்து <br/>
இருளகல வாள்வீசி இன்பமரும் முத்தி <br/>
அருளுமலை என்பதுகாண் ஆய்ந்து. 362 <br/>
<br/>
இப்பாடே வந்தியம்பு கூடுபுகல் என்கிளியே <br/>
ஒப்பாடாச் சீருடையான் ஊர்வதென்னே - எப்போதும் <br/>
தேன்புரையுஞ் சிந்தையராய்த் தெய்வப்பெண் ணேத்திசைப்ப <br/>
வான்புரவி யூரும் மகிழ்ந்து. 363 <br/>
<br/>
கோற்றேன் மொழிக்கிள்ளாய் கோதில் பெருந்துறைக்கோள் <br/>
மாற்றாறை வெல்லும் படைபகராய் - ஏற்றார் <br/>
அழுக்கடையா நெஞ்சுருக மும்மலங்கள் பாயுங் <br/>
கழுக்கடைகாண் கைக்கொள் படை. 364 <br/>
<br/>
இன்பால் மொழிக்கிள்ளாய் எங்கள் பெருந்துறைக்கோள் <br/>
முன்பால் முழங்கும் முரசியம்பாய் - அன்பாற் <br/>
பிறவிப் பகைகலங்கப் பேரின்பத் தோங்கும் <br/>
பருமிக்க நாதப் பறை. 365 <br/>
<br/>
ஆய மொழிக்கிள்ளாய் அள்ளூரும் அன்பர்பால் <br/>
மேய பெருந்துறையான் மெய்த்தாரென் - தீயவினை <br/>
நாளுமணு காவண்ணம் நாயேனை ஆளுடையான் <br/>
தாளிஅறு காம் உவந்த தார். 366 <br/>
<br/>
சோலைப் பசுங்கிளியே தூநீர்ப் பெருந்துறைக்கோன் <br/>
கோலம் பொலியுங் கொடிகூறாய் - சாலவும் <br/>
ஏதிலார் துண்ணென்ன மேல்விளங்கி ஏர்காட்டும் <br/>
கோதிலா ஏறாம் கொடி. 367 <br/>
<br/>
திருச்சிற்றம்பலம் <br/>
<a href="#hd19"><i>Back</i></a><br/>
<hr width="80%"/>$
<a name="dt20">
<h3><font color="blue">
20. திருப்பள்ளியெழுச்சி - திரோதான சுத்தி <br/>
</font></h3>
(திருப்பெருந்துறையில் அருளியது -எண்சீர் கழி நெழிலடி ஆசிரிய விருத்தம் ) <br/>
<br/>
போற்றியென் வாழ்முத லாகிய பொருளே <br/>
<dd>புலர்ந்தது பூங்கழற் கிணைதுணை மலர்கொண் <br/>
டேற்றிநின் திருமுகத் தெமக்கருள் மலரும் <br/>
<dd>எழில்நகை கொண்டுநின் திருவடி தொழுகோம் <br/>
சேற்றிதழ்க் கமலங்கள் மலரும்தண் வயல்சூழ் <br/>
<dd>திருப்பெருந் துறை உறை சிவபெருமானே <br/>
ஏற்றுயர் கொடியுடை யாய்எனை யுடையாய் <br/>
<dd>எம்பெரு மான்பள்ளி யெழுந்தருளாயே. 368 <br/>
<br/>
அருணண்இந்திரன் திசை அணுகினன் இருள்போய் <br/>
<dd>அகன்றது உதயம்நின் மலர்த்திரு முகத்தின் <br/>
கருனையின் சூரியன் எழவெழ நயனக் <br/>
<dd>கடிமலர் மலரமற்று அண்ணலங் கண்ணாம் <br/>
திரள்நிரை அருள்பதம் முரல்வன இவையோர் <br/>
<dd>திருப்பெருந் துறையுறை சிவபெருமானே <br/>
அருள் நிதி தர வரும் ஆனந்த மலையே <br/>
<dd>அலைகடலே பள்ளி யெழுந்தருளாயே. 369 <br/>
<br/>
கூவின பூங்குயில் கூவின கோழி <br/>
<dd>குருகுகள் இயம்பின இயம்பின சங்கம் <br/>
ஓவின தாரகை ஒளியொளி உதயத்து <br/>
<dd>ஓருப்படு கின்றது விருப்பொடு நமக்குத் <br/>
தேவநற் செறிகழல் தாளிணை காட்டாய் <br/>
<dd>திருப்பெருந் துறையுறை சிவபெருமானே <br/>
யாவரும் அறிவரி யாய்எமக் கெளியாய் <br/>
<dd>எம்பெரு மான்பள்ளி யெழுந்தருளாயே. 370 <br/>
<br/>
இன்னிசை வீணையார் யாழினர் ஒருபால் <br/>
<dd>இருக்கொடு தோத்திரம் இயம்பினர் ஒருபால் <br/>
துன்னிய பிணைமலர்க் கையினர் துவள்கையர் ஒருபால் <br/>
<dd>தொழுகையர் அழுகையர் துவள்கையர் ஒருபால் <br/>
சென்னியில் அஞ்சலி கூப்பினர் ஒருபால் <br/>
<dd>திருப்பெருந் துறையுறை சிவபெரு மானே <br/>
என்னையும் ஆண்டுகொண்டின்னருள் புரியும் <br/>
<dd>எம்பெரு மான்பள்ளி யெழுந்தருளாயே. 371 <br/>
<br/>
பூதங்கள் தோறும்நின் றாய்எனின் அல்லால் <br/>
<dd>போக்கிலன் வரவிலன் எனநினைப் புலவோர் <br/>
கீதங்கள் பாடுதல் ஆடுதல் அல்லால் <br/>
<dd>கேட்டறி யோம்உனைக் கண்டறி வாரைச் <br/>
சீதங்கொள் வயல்திருப் பெருந்துறை மன்னா <br/>
<dd>சிந்தனைக் கும்அரியாய் எங்கள் முன்வந்து <br/>
ஏதங்கள் அறுத்தெம்மை ஆண்டருள் புரியும் <br/>
<dd>எம்பெரு மான்பள்ளி யெழுந்தருளாயே. 372 <br/>
<br/>
பப்பற விட்டிருந்து உணரும்நின் அடியுaர் <br/>
<dd>பந்தனை வந்தறுத் தார் அவர் பலரும் <br/>
மைப்பறு கண்ணியர் மானுடத் தியல்பின் <br/>
<dd>வணங்குகின்றார் அணங் கின்மண வாளா <br/>
செப்புறு கமலங்கண் மலரும்தண் வயல்சூழ் <br/>
<dd>திருப்பெருந் துறையுறை சிவபெருமானே <br/>
இப்பிறப்பு அறுத்து எமை ஆண்டருள் புரியும் <br/>
<dd>எம்பெரு மான்பள்ளி யெழுந்தருளாயே. 373 <br/>
<br/>
அது பழச்சுவையென அமுதென அறிதற்கு <br/>
<dd>அரிதென எளிதென அமரும் அறியார் <br/>
இது அவன் திருவுரு இவன் அவன் எனவே <br/>
<dd>எங்களை ஆண்டுகொணடு இங் கெழுந்தருளும் <br/>
மதுவளர் பொழில்திரு உத்தர கோச <br/>
<dd>மங்கையுள்ளாய்திருப் பெருந்துறை மன்னா <br/>
எதுஎமைப் பணிகொளு மாறது கேட்போம் <br/>
<dd>எம்பெருமான்பள்ளி யெழுந்தருளாயே. 374 <br/>
<br/>
முந்திய முதல்நடு இறுதியும் ஆனாய் <br/>
<dd>மூவரும் அறிகிலர் யாவர்மற் றறிவார் <br/>
பந்தணை விரலியும் நீயும்நின்னடியார் <br/>
<dd>பழங்குடில் தொறும்எழுந் தருளிய பரனே <br/>
செந்தழல் புரைதிரு மேனியுங் காட்டித் <br/>
<dd>திருப்பெருந் துறையறை கோயிலும் காட்டி <br/>
அந்தணன் ஆவதும் காட்டிவந் தாண்டாய் <br/>
<dd>ஆரமுதே பள்ளி யெழுந்தருள்யே. 375 <br/>
<br/>
விண்ணகத் தேவரும் நண்ணவும் மாட்டா <br/>
<dd>விழுப்பொரு ளேயுன தொழுப்படி யோங்கள் <br/>
மண்ணகத் தேவந்து வாழச்செய் தானே <br/>
<dd>வண்திருப் பெருந்துறை யாய்வழி யடியோம் <br/>
கண்ணகத் தேநின்று களிதரு தேனே <br/>
<dd>கடலமு தேகரும் பேவிரும் படியார் <br/>
எண்ணகத் தாய்உல குக்குயி ரானாய் <br/>
<dd>எம்பெருமான்பள்ளி எழுந்தருளாயே. 376 <br/>
<br/>
புவனியில் போய்ப்பிற வாமையின் நாள்நாம் <br/>
<dd>போக்குகின் றோம்அவ மேஇந்தப்பூமி <br/>
சிவனுய்யக் கொள்கின்ற வாறென்று நோக்கித் <br/>
<dd>திருப்பெருந் துறையுறை வாய்திரு மாலாம் <br/>
அவன்விருப் பெய்தவும் மலரவன் ஆசைப் <br/>
<dd>படவும்நின் அவர்தம்மெய்க்கருணையும் நீயும் <br/>
அவணியில் புகுந்தெமை ஆட்கொள்ள வல்லாய் <br/>
<dd>ஆரமு தேபள்ளி யெழுந்தருளாயே. 377 <br/>
<br/>
திருச்சிற்றம்பலம் <br/>
<a href="#hd20"><i>Back</i></a><br/>
<hr width="80%"/>
<a name="dt21">
<h3><font color="blue">
21. கோயில் மூத்த திருப்பதிகம் - அநாதியாகிய சற்காரியம் <br/>
</font></h3>
(தில்லையில் அருளியது -அறுசீர்க் கழிநெடிலடி ஆசிரிய விருத்தம்) <br/>
<br/>
உடையாள் உன்தன் நடுவிருக்கும் உடையாள் நடுவுள் நீயிருத்தி <br/>
அடியேன் நடுவுள் இருவீரும் இருப்பதானால் அடியேன்உன் <br/>
அடியார் நடுவுள் இருக்கும் அருளைப்புரி யாய் பொன்னம்பலத்தெம் <br/>
முடியா முதலே என்கருத்து முடியும் வண்ணம் முன்னின்றே. 378 <br/>
<br/>
முன்னின் றாண்டாய் எனை முன்னம் யானும் அதுவே முயல்வுற்றுப் <br/>
பின்னின் றேவல் செய்கின்றேன் பிற்பட் டொழிந்தேன் பெம்மானே <br/>
என்னின் றருளி வரநின்று போந்தி டென்னா விடில் அடியார் <br/>
உன்னின் றிவனார் என்னாரோ பொன்னம் பலக்கூத் துகந்தானே. 379 <br/>
<br/>
உகந்தானே அன்புடை அடிமைக் குருகாவுள்ளத் துணிர்விலியேன் <br/>
சகந்தான் அறிய முறையிட்டால் தக்கவாறன் றென்னாரோ <br/>
மகந்தான் செய்து வழிவந்தார் வாழ வாழ்ந்தாய் அடியேற்குன் <br/>
முகந்தான் தாரா விடின்முடிவேன் பொன்னம் பலத்தெம் முழுமுதலே. 380 <br/>
<br/>
முழுமுத லேஐம் புலனுக்கும் மூவர்க்கும் என்தனக்கும் <br/>
வழிமுதலேநின் பழவடி யார் திரள்வான் குழுமிக் <br/>
கெழுமுத லேயருள் தந்தி ருக்கஇரங்குங்கொல்லோ என்று <br/>
அழுமதுவேயன் றிமந்றென் செய்கேன் பொன்னம் பலத்தரைசே. 381 <br/>
<br/>
அரைசே பொன்னம் பலத்தாடும் அமுதே என்றுன் அருள்நோக்கி <br/>
இரைதேர் கொக்கொத் திரவுபகல் ஏசற்றிருந்தே வேசற்றேன் <br/>
கரைசேர் அடியார் களிசிறப்பக் காட்சி கொடுத்துன் அடியேன்பால் <br/>
பிரைசேர் பாலின் நெய்போலப் பேசா திருந்தால் ஏசாரோ. 382 <br/>
<br/>
ஏசா நிற்பர் என்னைஉனக் கடியா னென்று பிறரெல்லாம் <br/>
பேசா நிற்பர் யான்தானும் பேணா நிற்பேன் நின்னருளே <br/>
தேசா நேசர் சூழ்ந்திருக்குந் திருவோ லக்கஞ் சேவிக்க <br/>
ஈசா பொன்னம் பலத்தாடும் எந்தாய் இனித்தான் இரங்காயே. 383 <br/>
<br/>
இரங்கும் நமக்கம் பலக்கூத்தன் என்றென் றேமாந்திருப்பேனை <br/>
அருங்கற் பனைகற் பித்தாண்டாய் ஆள்வா ரிலிமா டாவேனோ <br/>
நெருங்கும் அடியார் களும்நீயும் நின்று நிலாவி விளையாடும் <br/>
மருங்கே சார்ந்து வரஎங்கள் வாழ்வே வாவென்றருளுவாயே. 384 <br/>
<br/>
அருளா தொழிந்தால் அடியேனை அஞ்சல் என்பார் ஆர்இங்குப் <br/>
பொருளா என்னைப் புகுந்தாண்ட பொன்னே பொன்னம்பலக்கூத்தா <br/>
மருளார் மனத்தோ டுனைப்பிரிந்து வருந்துவேனை வாவென்றுன் <br/>
தெருளார் கூட்டங் காட்டாயேல் செத்தே போனாற் சிரியாரோ. 385 <br/>
<br/>
சிரிப்பார் களிப்பார் தேனிப்பார் திரண்டுதிரண்டுன் திருவார்த்தை <br/>
விரப்பார் கேட்பார் மெச்சுவார் வெவ்வே றிருந்துன் திருநாமம் <br/>
தரிப்பார் பொன்னம் பலத்தாடும் தலைவா என்பார் அவர்முன்னே <br/>
தரிப்பாய் நாயேன் இருப்பேனோ நம்பி இனித்தான் நல்காயே. 386 <br/>
<br/>
நல்கா தொழியான் நமக்கென்றும் நாமம் பிதற்றி நயனனீர் <br/>
மல்கா வாழ்த்தா வாய்குழறா வணங்கா மனத்தால் நினைந்துருகிப் <br/>
பல்காலுன்னப் பாவித்துப் பரவிப் பொன்னம் பலமென்றே <br/>
ஒல்கா நிற்கும் உயிர்க்கிரங்கி அருளாய் என்னை உடையானே. 387 <br/>
<br/>
திருச்சிற்றம்பலம் <br/>
<a href="#hd21"><i>Back</i></a><br/>
<hr width="80%"/>
<a name="dt22">
<h3><font color="blue">
22. கோயில் திருப்பதிகம் - அனுபோக இலக்கணம் <br/>
</font></h3>
(தில்லையில் அருளியது - <br/>
எழுசீர்க்கழி நெடிலடி ஆசிரிய விருத்தம்) <br/>
<br/>
மாறிநின்றென்னை மயங்கிடும் வஞ்சப் <br/>
<dd>புலனைந்தின் வழியடைத் தமுதே <br/>
ஊறிநின்றென்னுள் எழுபரஞ்சோதி <br/>
<dd>உள்ளவா காணவந்தருளாய் <br/>
தேறலின் தெளிவே சிவபெருமானே <br/>
<dd>திருப்பெருந்துறையுறை சிவனே <br/>
ஈறிலாப் பதங்கள் யாவையும் கடந்த <br/><dd>
இன்பமே என்னுடை அன்பே. 388 <br/>
<br/>
அன்பினால் அடியேன் ஆவியோ டாக்கை <br/>
<dd>ஆனந்த மாய்க் கசிந்துருக <br/>
என்பாம் அல்லா இன்னருள் தந்தாய் <br/>
<dd>யானிதற் கிலனொர்கைம்மாறு <br/>
முன்புமாய்ப் பின்னும் முழுதுமாய்ப் <br/>
<dd>பரந்த முத்தனே முடிவிலா முதலே <br/>
தென்பெருந்துறையாய் சிவபெருமானே <br/>
<dd>சீருடைச் சிவபுரத்தரைசே. 389 <br/>
<br/>
அரைசனே அன்பர்க் கடியனே னுடைய <br/>
<dd>அப்பனே ஆவியோ டாக்கை <br/>
புரைபுரை கனியப் புகுந்துநின்றுருக்கிப் <br/>
<dd>பொய்யிருள் கடிந்த மெய்ச்சுடரே <br/>
திரைபொரா மன்னும் அமுதத் தெண்கடலே <br/>
<dd>திருப்பெருந்துறையுறை சிவனே <br/>
உரையுணர் விறந்துநின்றுணர்வதோர் உணர்வே <br/>
<dd>யானுன்னை உரைக்குமா றுணர்த்தே. 390 <br/>
<br/>
உணர்ந்த மாமுனிவர் உம்பரோ டொழிந்தார் <br/>
<dd>உணர்வுக்குந் தெரிவரும் பொருளே <br/>
இணங்கிலி எல்லா உயிர்கட்கும் உயிரே <br/>
<dd>எனைப் பிறப் பறுக்கும் எம்மருந்தே <br/>
திணிந்ததோர் இருளில் தெளிந்ததூ வெளியே <br/>
<dd>திருப்பெருந்துறையுறை சிவனே <br/>
குணங்கள் தாமில்லா இன்பமே உன்னைக் <br/>
<dd>குறுகினேற் கினியென்ன குறையே. 391 <br/>
<br/>
குறைவிலா நிறைவே கோதிலா அமுதே <br/>
<dd>ஈறிலாக் கொழுஞ்சுடர்க் குன்றே <br/>
மறையுமாய் மறையின் பொருளுமாய் வந்தேன் <br/>
<dd>மனத்திடை மின்னிய மன்னே <br/>
சிறைபெறா நீர்போல் சிந்தைவாய்ப்பாயும் <br/>
<dd>திருப்பெருந்துறையுறை சிவனே <br/>
இறைவனே நீயென் உடலிடங் கொண்டாய் <br/>
<dd>இனியுன்னை யென்னிரக் கேனே. 392 <br/>
<br/>
இரந்திரந் துருக என்மனத் துள்ளே <br/>
<dd>ஏகின்ற சோதியே இமையோர் <br/>
சிரந்தனிற் பொலியுங் கமலச்சே வடியாய் <br/>
<dd>திருப்பெருந்துறையுறை சிவனே <br/>
நிரந்தஆகாயம் நீர்நிலம் தீகால் <br/>
<dd>ஆயவை அல்லையாய் ஆங்கே <br/>
கரந்ததோர் உருவே களித்தனன் உன்னைக் <br/>
<dd>கண்ணுறங் கண்டுகொண்டின்றே. 393 <br/>
<br/>
இன்றெனக் கருளி இருள்கடிந்துள்ளக் <br/>
<dd>தெழுகின்ற ஞாயிறே போன்று <br/>
நின்றநின் தன்மை நினைப்பற நினைந்தேன் <br/>
<dd>நீயலால் பிறிது மற்றின்மை <br/>
சென்றுசென்றுணுவாய்த் தேய்ந்துதேய்ந்தொன்றாம் <br/>
<dd>திருப்பெருந்துறையுறை சிவனே <br/>
ஒன்றும் நீயல்லை அன்றியொன் றில்லை <br/>
<dd>யாருன்னை அறியகிற்பாரே. 394 <br/>
<br/>
பார்பதம் அண்டம் அனைத்துமாய் முளைத்துப் <br/>
<dd>பரந்ததோர் படரொளிப் பரப்பே <br/>
நீருறு தீயே நினைவதேல் அரிய <br/>
<dd>நின்மலா நின்னருள் வெள்ளச் <br/>
சீருறு சிந்தை எழுந்ததோர் தேனே <br/>
<dd>திருப்பெருந்துறையுறை சிவனே <br/>
ஆருற வெனக்கிய காரய லுள்ளார் <br/>
<dd>ஆனந்தம் ஆக்குமென் சோதி. 395 <br/>
<br/>
சோதியாய்த் தோன்றும் உருவமே அருவாம் <br/>
<dd>ஒருவனே சொல்லுதற் கரிய <br/>
ஆதியே நடுவே அந்தமே பந்தம் <br/>
<dd>அறுக்கும் ஆனந்தமா கடலே <br/>
தீதிலா நன்மைத் திருவருட்குன்றே <br/>
<dd>திருப்பெருந்துறையுறை சிவனே <br/>
யாதுநீ போவதோர் வகையெனக்கருளாய் <br/>
<dd>வந்துநின் இணையடி தந்தே. 396 <br/>
<br/>
தந்ததுன் தன்னைக் கொண்டதென் றன்னைச் <br/>
<dd>சங்கரா ஆர்கொலோ சதுரர் <br/>
அந்தமொன் றில்லா ஆனந்தம் பெற்றேன் <br/>
<dd>யாதுநீ பெற்றதொன் றென்பால் <br/>
சிந்தையே கோயில் கொண்ட எம்பெருமான் <br/>
<dd>திருப்பெருந்துறையுறை சிவனே <br/>
எந்தையே ஈசா உடலிடங் கொண்டாய் <br/>
<dd>யான் இதற் கிலன்ஓர்கைம் மாறே. 397 <br/>
<br/>
திருச்சிற்றம்பலம் <br/>
<a href="#hd22"><i>Back</i></a><br/>
<hr width="80%"/>
<a name="dt23">
<h3><font color="blue">
23. செத்திலாப் பத்து <br/>
</font></h3>
சிவானந்தம் - அளவறுக்கொணாமை <br/>
(தில்லையில் அருளியது- <br/>
எண் சீர்க்கழி நெடிலடி ஆசிரிய விருத்தம்) <br/>
<br/>
பொய்யனேன் அகம்நெகப் புகுந்தமுதூறும் <br/>
<dd>புகுமலர்க்கழலிணையடி பிரிந்தும் <br/>
கையனேன் இன்னுஞ் செத்திலேன் அந்தோ <br/>
<dd>விழித்திருந் துள்ளக் கருத்தினை இழந்தேன் <br/>
ஐயனே அரனே அருப்பெருங் கடலே <br/>
<dd>அத்தனே அயன் மாற்கறி யொண்ணாச் <br/>
செய்யமே னியனே செய்வகை அறியேன் <br/>
<dd>திருப்பெருந்துறையுறை மேவிய சிவனே. 398 <br/>
<br/>
புற்று மாய்மர மாய்ப்புனல் காலே <br/>
<dd>உண்டி யாய் அண்ட வாணரும் பிறரும் <br/>
மற்றியாரும் நின்மலரடி காணா <br/>
<dd>மன்ன என்னையோர் வார்த்தையுட் படுத்துப் <br/>
பற்றினாய் பதையேன் மனமிக உருகேன் <br/>
<dd>பரிகிலேன் பரியாவுடல் தன்னைச் <br/>
செற்றிலேன் இன்னுந் திரிதருகின்றேன் <br/>
<dd>திருப்பெருந்துறையுறை மேவிய சிவனே. 399 <br/>
<br/>
புலைய னேனையும் பொருளென நினைந்துன் <br/>
<dd>அருள்புரிந்தனை புரிதலுங் களித்துத் <br/>
தலையினால் நடந்தேன் விடைப்பாகா <br/>
<dd>சங்கரா எண்ணில் வானவர்க்கெல்லாம் <br/>
நிலையனே அலைநீர்விடமுண்ட நித்தனே <br/>
<dd>அடையார்புர மெரிந்த <br/>
சிலையனே யெனைச் செத்திடப் பணிவாய் <br/>
<dd>திருப்பெருந்துறையுறை மேவிய சிவனே. 400 <br/>
<br/>
அன்பராகிமற் றருந்தவம் முயல்வார் <br/>
<dd>அயனும் மாலுமற் றழலுறு மெழுகாம் <br/>
என்பராய் நினைவார் எனைப்பலர் <br/>
<dd>நிற்க இங்கெனை எற்றினுக் கண்டாய் <br/>
வன்பராய் முருடொக்கும் என்சிந்தை <br/>
<dd>மரக்கண் என்செவி இரும்பினும் வலிது <br/>
தென்பராய்த் துறை யாய் சிவலோகா <br/>
<dd>திருப்பெருந்துறையுறை மேவிய சிவனே. 401 <br/>
<br/>
ஆட்டுத்தேவர் தம் விதியொழிந் தன்பால் <br/>
<dd>ஐயனே என்றுன் அருள்வழி யிருப்பேன் <br/>
நாட்டுத்தேவரும் நாடரும் பொருளே <br/>
<dd>நாதனே உனைப் பிரிவறா அருளைப் <br/>
காட்டித்தேவநின் கழலிணை காட்டிக் <br/>
<dd>காயமாயத்தைக் கழிந்தருள் செய்யாய் <br/>
சேட்டைத்தேவர்தந் தேவர்பிரானே <br/>
<dd>திருப்பெருந்துறையுறை மேவிய சிவனே. 402 <br/>
<br/>
அறுக்கிலேன் உடல்துணிபடத்தீப்புக் <br/>
<dd>கார்கிலேன் திருவருள் வகையறியேன் <br/>
பொறுக்கிலேன்உடல் போக்கிடங் காணேன் <br/>
<dd>போற்றி போற்றியென் போர்விடைப் பாகா <br/>
இறக்கிலேன் உனைப்பிரிந்தினிதிருக்க <br/>
<dd>எனசெய்கேன்இது செய்க என்றருளாய் <br/>
சிறக்கணே புனல் நிலவிய வயல்சூழ் <br/>
<dd>திருப்பெருந்துறையுறை மேவிய சிவனே. 403 <br/>
<br/>
மாயனேமறிகடல்விடம் உண்ட <br/>
<dd>வானவாமணி கண்டந்தெம் அமுதே <br/>
நாயினேன் உனைநினையவும் மாட்டேன் <br/>
<dd>நமச்சிவாய என் றுன்னடி பணியாய் <br/>
பேயன் ஆகிலும் பெருநெறி காட்டாய் <br/>
<dd>பிறைகுலாஞ்சடைப் பிஞ்ஞகனேயோ <br/>
சேயனாகிநின்றலறுவ தழகோ <br/>
<dd>திருப்பெருந்துறையுறை மேவிய சிவனே. 404 <br/>
<br/>
போது சேரயன் பொருகடற் கிடந்தோன் <br/>
<dd>புரந்த ராதிகள் நிற்கமற்றென்னைக் <br/>
கோதுமாட்டிநின் குரைகழல் காட்டிக் <br/>
<dd>குறிக்கொள் கென்றுநின்தொண்டரிற் கூட்டாய் <br/>
யாது செய்வதென் றிருந்தனன் மருந்தே <br/>
<dd>அடியனேன் இடர்ப்படுவதும் இனிதோ <br/>
சீதவார்புனல் நிலவிய வயல்சூழ் <br/>
<dd>திருப்பெருந்துறையுறை மேவிய சிவனே. 405 <br/>
<br/>
ஞாலம் இந்திரன் நான்முகன் வானவர் <br/>
<dd>நிற்க மற்றெனை நயந்தினி தாண்டாய் <br/>
காலன் ஆர்உயிர்கொண்ட பூங்கழலாய் <br/>
<dd>கங்கை யாய் அங்கி தங்கிய கையாய் <br/>
மாலும் ஓலமிட்டலறும் அம்மலர்க்கே <br/>
<dd>மரக்க ணேனேயும் வந்திடப் பணியாய் <br/>
சேலும் நீலமும் நிலவிய வயல்சூழ் <br/>
<dd>திருப்பெருந்துறையுறை மேவிய சிவனே. 406 <br/>
<br/>
அளித்துவந்தெனக் காவஎன்றருளி <br/>
<dd>அச்சந்தீர்த்தநின் அருட்பெருங்கடலில் <br/>
திளைத்துந்தேக்கியும் பருகியும் உருகேன் <br/>
<dd>திருப்பெருந்துறையுறை சிவனே <br/>
வளைக்கை யானொடு மலரவன் அறியா <br/>
<dd>வான வாமலை மாதொரு பாகா <br/>
களிப்பெலாம் மிகக் கலங்கிடு கின்றேன் <br/>
<dd>கயிலை மாமலை மேவிய கடலே. 407 <br/>
<br/>
திருச்சிற்றம்பலம் <br/>
<a href="#hd23"><i>Back</i></a><br/>
<hr width="80%"/>
<a name="dt24">
<h3><font color="blue">
24. அடைக்கலப் பத்து - பக்குவ நிண்ணயம் <br/>
</font></h3>
(திருப்பெருந்துறையில் அருளியது - கலவைப் பாட்டு) <br/>
<br/>
செழுக்கமலத் திரளனநின் சேவடி நேர்ந்தமைந்த <br/>
பழுத்தமனத் தடியருடன் போயினர் யான் பாவியேன் <br/>
புழுக்கணுடைப் புன்குரம்பைப் பொல்லாக்கல்வி ஞானமிலா <br/>
அழுக்குமனத் தடியேன் உடையாய் உன் அடைக்கலமே. 408 <br/>
<br/>
வெறுப்பனவே செய்யும் என்சிறுமையைநின் பெருமையினாற் <br/>
பொறுப்பவனே அராப் பூண்பவனேபொங்க கங்கைசடைக் <br/>
செறுப்பவனே நின்திருவருளால் பிறவியைவேர் <br/>
அறுப்பவனே உடையாய்அடியேன்உன் அடைக்கலமே. 409 <br/>
<br/>
பெரும்பெருமான்என் பிறவியை வேரறுத்துப் பெரும்பிச்சுத் <br/>
தரும்பெருமான் சதுரப்பெருமான் என் மனத்தினுள்ளே <br/>
வரும்பெருமான் மலரோன் நெடுமாலறியாமல் நின்ற <br/>
அரும்பெருமான் உடையாய் அடியேன் உன் அடைக்கலமே. 410 <br/>
<br/>
பொழிகின்ற துன்பப் புயல்வெள்ளத்தில்நின் கழற்புaணைகொண் <br/>
டிழிகின்ற அன்பர்கள் ஏறினர் வான்யான் இடர்க்கடல்வாய்ச் <br/>
சுழிசென்று மாதர்த் திரைபொரக் காமச் சுறவெறிய <br/>
அழிகின்றனன் உடையாய் அடியேன் உன் அடைக்கலமே. 411 <br/>
<br/>
சுருள்புரி கூழையர் சூழலிற் பட்டுன் திறம்மறந்திங்கு <br/>
இருள்புரி யாக்கையிலேகிடந் தெய்த்தனன் மைத்திடங்கண் <br/>
வெருள்புரிமான்அன்ன நோக்கிதன் பங்கவிண்ணோர்பெருமான் <br/>
அருள்புரியாய் உடையாய் அடியேன் உன் அடைக்கலமே. 412 <br/>
<br/>
மாழைமைப் பாவிய கண்ணியர் வன்மத் திடவுடைந்து <br/>
தாழியைப் பாவு தயிர்போல் தளர்ந்தேன் தடமலர்த்தாள் <br/>
வாழியெப் போதுவந்தெந்நாள் வணங்குவன் வலவினையேன் <br/>
ஆழியப் பாவுடை யாய் அடியேன் உன் அடைக்கலமே. 413 <br/>
<br/>
மின்கணினார்நுடங்கும் இடையார் வெகுளிவலையில் அகப்பட்டுப் <br/>
புன்கணனாய்ப்புரள் வேனைப் புரளாமற் புகுந்தருளி <br/>
என்கணிலே அமுதூற்றித்தித் தித்தென் பிழைக்கிரங்கும் <br/>
அங்கணனே உடையாய் அடியேன் உன் அடைக்கலமே. 414 <br/>
<br/>
மாவடு வகிரன்ன கண்ணியங் காநின் மலரடிக்கே <br/>
கூவிடு வாய்கும்பிக் கேயிடு வாய் நின் குறிப்பறியேன் <br/>
பாவிடையாடு குழல்போற் கரந்து பரந்த உள்ளம் <br/>
ஆகெடுவேன் உடையாய் அடியேன் உன் அடைக்கலமே. 415 <br/>
<br/>
பிறிவறியார் அன்பாநின் அருட்பெய்கழல் தாளிணைக்கீழ் <br/>
மறிவறியாச் செல்வம்வந்துபெற்றார் உன்னை வந்திப்பதோர் <br/>
நெறியறி யேன் நின்னையே அறியேன் நின்னையே அறியும் <br/>
அறிவறி஧ன் உடையாய் அடியேன் உன் அடைக்கலமே. 416 <br/>
<br/>
வழங்குகின்றாய்க்குன் அருளார் அமுதத்தை வாரிக்கொண்டு <br/>
விழுங்குகின்றேன்விக்கி஧ன் வினையேன் என்விதியின்மையால் <br/>
தழங்கருந்தேனன்ன தண்ணீர் பருகத்தந் துய்யக் கொள்ளாய் <br/>
அழுங்குகின்றேன் உடையாய் அடியேன் உன் அடைக்கலமே. 417 <br/>
<br/>
திருச்சிற்றம்பலம் <br/>
<a href="#hd24"><i>Back</i></a><br/>
<hr width="80%"/>
<a name="dt25">
<h3><font color="blue">
25. ஆசைப்பத்து - ஆத்தும இலக்கணம் <br/>
</font></h3>
(திருப்பெருந்துறையில் அருளியது <br/>
-அறுசீர்க்கழி நெடிலடி ஆசிரிய விருத்தம்) <br/>
<br/>
கருடக்கொடியோன் காணமாட்டாக் கழற்சே வடியென்னும் <br/>
பொருளைத் தந்திங் கென்னை யாண்ட பொல்லா மணியையோ <br/>
இருளைத் துரந்திட் டிங்கே வாவென்றங்கே கூவும் <br/>
அருளைப் பெறுவான் ஆசைப்பட்டேன் கண்டாய் அம்மானே. 418 <br/>
<br/>
மொய்ப்பால் நரம்பு கயிறாக மூளை என்பு தோல் போர்த்த <br/>
குப்பாயம்புக் கிருக்க கில்லேன் கூவிக்கொள்ளாய் கோவேயோ <br/>
எப்பா லவர்க்கும் அப்பாலாம் என்னாரமுதேயோ <br/>
அப்பா காண ஆசைப்பட்டேன் கண்டாய் அம்மானே. 419 <br/>
<br/>
சீவார்ந் தீமொய்த் தழுக்கொடு திரயுஞ் சிறுகுடில் இது சிதையக் <br/>
கூவாய் கோவே கூத்தா காத்தாட் கொள்ளுங் குருமணியே <br/>
தேவா தேவர்க் கரியானே சிவனே சிறிதென் முகநோக்கி <br/>
ஆவா வென்ன ஆசைப்பட்டேன் கண்டாய் அம்மானே. 420 <br/>
<br/>
மிடைந்தெலும் பூத்தை மிகக்கழுக் கூறல் வீறிலி நடைக்கூடம் <br/>
தொடர்ந்தெனை நலியத் துயருறு கின்றேன் சோத்தம் எம்பெருமானே <br/>
உடைந்துநைந் துருகி உன்னொளி நோக்கி உன்திரு மலர்ப்பாதம் <br/>
அடைந்து நின்றிடவும் ஆசைப்பட்டேன் கண்டாய் அம்மானே. 421 <br/>
<br/>
அளிபுண்ணகத்துப் புறந்தோல் மூடி அடியேனுடையாக்கை <br/>
புளியம் பழமொத் திருந்தேன் இருந்தும்விடையாய் பொடியாடி <br/>
எளிவந்தென்னை ஆண்டுகொண்ட என்னாரமுதேயோ <br/>
அளியேன் என்ன ஆசைப்பட்டேன் கண்டாய் அம்மானே. 422 <br/>
<br/>
எய்த்தேன் நாயேன் இனியிங் கிருக்ககில்லேன் இவ்வாழ்க்கை <br/>
வைத்தாய் வாங்காய் வானோர் அறியா மலர்ச்சே வடியானே <br/>
முத்தா உன்றன் முகவொளி நோக்கி முறுவல் நகைகாண <br/>
அத்தா சால ஆசைப்பட்டேன் கண்டாய் அம்மானே. 423 <br/>
<br/>
பாரோர் விண்ணோர் பரவியேத்தும் பரனே பரஞ்சோதி <br/>
வாராய் வாரா வுலகந்தந்து வந்தாட்கொள்வானே <br/>
பேராயிரமும் பரவித் திரிந்தெம் பெருமான் என ஏத்த <br/>
ஆரா அமுதே ஆசைப்பட்டேன் கண்டாய் அம்மானே. 424 <br/>
<br/>
கையால் தொழுதென் கழற்சே வடிகள் கழுமத் தழுவிக்கொண்டு <br/>
எய்யா தென்றன்தலைமேல் வைத்தெம்பெருமான் பெருமானென்று <br/>
ஐயா என்றன் வாயா லரற்றி அழல்சேர மெமுகொப்ப <br/>
ஐயாற் றரசே ஆசைப்பட்டேன் கண்டாய் அம்மானே. 425 <br/>
<br/>
செடியா ராக்கைத் திறமற வீசிச் சிவபுரநகர்புக்குக் <br/>
கடியார் சோதி கண்டுகொண்டென் கண்ணினை களிகூரப் <br/>
படிதா னில்லாப் பரம்பரனே உன்பழஅடியார் கூட்டம் <br/>
அடியேன் காண ஆசைப்பட்டேன் கண்டாய் அம்மானே. 426 <br/>
<br/>
வெஞ்சேலனைய கண்ணார்தம் வெகுளிவலையில் அகப்பட்டு <br/>
நைஞ்சேன் நாயேன் ஞானச் சுடரே நானோர் துணைகாணேன் <br/>
பஞ்சேரடியாள் பாகத்தொருவா பவளத் திருவாயால் <br/>
அஞ்சேல் என்ன ஆசைப்பட்டேன் கண்டாய் அம்மானே. 427 <br/>
<br/>
திருச்சிற்றம்பலம் <br/>
<a href="#hd25"><i>Back</i></a><br/>
<hr width="80%"/>
<a name="dt26">
<h3><font color="blue">
26. அதிசியப் பத்து - முத்தி இலக்கணம் <br/>
</font></h3>
(திருப்பெருந்துறையில் அருளியது - <br/>
அறுசீர்க்கழி நெடிலுடி ஆசிரிய விருத்தம்) <br/>
<br/>
வைப்பு மாடென்றும் மாணிக்கத் தொளியென்றும் மனத்திடை உருகாதே <br/>
செப்பு நேர்முலை மடவரலியர்தங்கள் திரத்திடை நைவேனை <br/>
ஒப்பிலாதான உவமணி லிறந்தன ஒண்மலர்த் திருப்பாதத்து <br/>
அப்பன் ஆண்டுதன் அடியரிற் கூட்டிய அதிசயங் கண்டாமே. 428 <br/>
<br/>
நீதியாவன யாவையும் நினைக்கிலேன் நினைப்பவ ரொடுங்கூடேன் <br/>
ஏதமே பிறந்திறந்துழல்வேன் என்னடி யானென்று <br/>
பாதி மாதொடுங் கூடிய பரம்பரன் நிரந்தர மாய் நின்ற <br/>
ஆதிஆண்டுதன் அடியரிற் கூட்டிய அதிசயங் கண்டாமே. 429 <br/>
<br/>
முன்னை என்னுடை வல்வினை போயிடமுக்கண துடையெந்தை <br/>
தன்னை யாவரும் அறிவதற் கரியவன் எளியவன் அடியார்க்குப் <br/>
பொன்னை வென்றதோர் புரிசடை முடிதனில் இளமதியதுவைத்த <br/>
அன்னை ஆண்டுதன் அடியரிற் கூட்டிய அதிசயங் கண்டாமே. 430 <br/>
<br/>
பித்த னென்றெனை உலகவர் பகர்வதோர் காரணம்இதுகேளீர் <br/>
ஒத்துச் சென்றுதன் திருவருட் கூடிடும் உபாயம தறியாமே <br/>
செத்துப் போய்அருநரகிடை வீழ்வதற் கொருப்படு கின்றேனை <br/>
அத்தன் ஆண்டுதன் அடியரிற் கூட்டிய அதிசயங் கண்டாமே. 431 <br/>
<br/>
பரவு வாரவர் பாடுசென் றணைகிலேன் பன்மலர் பறித்தேத்தேன் <br/>
குரவு வார் குழலார் திறத்தே நின்றுகுடிகெடு கின்றேனை <br/>
இரவு நின்றெறி யாடிய எம்மிறை எரிசடை மிளிர்கின்ற <br/>
அரவன் ஆண்டுதன் அடியரிற் கூட்டிய அதிசயங் கண்டாமே. 432 <br/>
<br/>
எண்ணிலேன் திருநாமவஞ் செழுத்தும்என் ஏழைமை யதனாலே <br/>
நண்ணிலேன் கலைஞானிகள் தம்மொடுநல்வினை நயவாதே <br/>
மண்ணிலே பிறந்திறந்து மண்ணாவதற் கொருப்படு கின்றேனை <br/>
அண்ணல் ஆண்டுதன் அடியரிற் கூட்டிய அதிசயங் கண்டாமே. 433 <br/>
<br/>
பொத்தை ஊன்சுவர் புழுப்பொதிந் துளுத்தசும் பொழுகிய பொய்க்கூரை <br/>
இத்தை மெய்யெனக் கருதிநின்றிடர்க் கடற் சுழித்தலைப் படுவேனை <br/>
முத்து மாமணி மாணிக்க வயிரத்த பவளத்தின் முழுச்சோதி <br/>
அத்தன் ஆண்டுதன் அடியரிற் கூட்டிய அதிசயங் கண்டாமே. 434 <br/>
<br/>
நீக்கி முன்னென்னைத் தன்னொடு நிலாவகை குரம்பையிற் புகப்பெய்து <br/>
நோக்கி நுண்ணிய நொடியன சொற்செய்து நுகமின்றி விளாக்கைத்துத் <br/>
தூக்கி முன்செய்த பொய்யறத் துகளறுத் தெழுதரு சுடர்ச்சோதி <br/>
ஆக்கி ஆண்டுதன் அடியரிற் கூட்டிய அதிசயங் கண்டாமே. 435 <br/>
<br/>
உற்ற ஆக்கையின் உறுபொருள் நறுமலர் எழுதரு நாற்றம் போல் <br/>
பற்றலாவ தோர் நிலையிலாப் பரம்பொருள் அகப்பொருள் பாராதே <br/>
பெற்றவா பெற்ற பயனது நுகர்த்திடும் பித்தர்சொல் தெளியாமே <br/>
அந்தன் ஆண்டுதன் அடியரிற் கூட்டிய அதிசயங் கண்டாமே. 436 <br/>
<br/>
இருள்திணிந்தெழுந்திட்டதோர் வல்வினைச் சிறுகுடிலிதுவித்தைப் <br/>
பொருளெனக்களித் தருநரகத்திடை விழப்புகுகின்றேனைத் <br/>
தெருளும் மும்மதில் நொடிவரை யிடிதரச் சினப்பதத் தொடுசெந்தீ <br/>
அருளும் மெய்ந்நெறி பொய்ந்நெறி நீக்கிய அதிசயங் கண்டாமே. 437 <br/>
<br/>
திருச்சிற்றம்பலம் <br/>
<a href="#hd26"><i>Back</i></a><br/>
<hr width="80%"/>
<a name="dt27">
<h3><font color="blue">
27. புணர்ச்சிப்பத்து -அத்துவித இலக்கணம் <br/>
</font></h3>
(திருப்பெருந்துறையில் அருளியது - ஆசிரிய விருத்தம்) <br/>
<br/>
சுடர்பொற்குன்றைத் தோளாமுத்தை வாளா தொழும்பு கந்து <br/>
கடைபட்டேனை ஆண்டுகொண்ட கருணாலயனைக் கருமால் பிரமன் <br/>
தடைபட் டின்னுஞ் சார மாட்டாத் தன்னைத் தந்த என்னா ரமுதைப் <br/>
புடைபட் டிருப்ப தென்றுகொல்லோஎன் பொல்லா மணியைப் புணர்ந்தே. 438 <br/>
<br/>
ஆற்ற கில்லேன் அடியேன் அரசே அவனி தலத்ததைப் புலனாய <br/>
சேற்றி லழுந்தாச் சிந்தைசெய்து சிவனெம் பெருமானென்றேத்தி <br/>
ஊற்று மணல்போல் நெக்குநெக் குள்ளே உருகி ஓலமிட்டுப் <br/>
போற்றிநிற்ப தென்றுகொல்லோஎன் பொல்லா மணியைப் புணர்ந்தே. 439 <br/>
<br/>
நீண்டமாலும் அயனும் வெருவ நீண்ட நெருப்பை விருப்பிலேனை <br/>
ஆண்டுகொண்ட என் ஆரமுதை அள்ளுறுள்ளத் தடியார்முன் <br/>
வேண்டுந் தனையும் வாய்விட்டலறி விரையார் மலர் தூவிப் <br/>
பூண்டு கிடப்ப தென்று கொல்லோ என் பொல்லா மணியைப் புணர்ந்தே. 440 <br/>
<br/>
அல்லிக் கமலத் தயனும் மாலும் அல்லா தவரும் அமரர்கோனுஞ் <br/>
சொல்லிப் பரவும் நாமத் தானைச் சொல்லும் பொருளும் இறந்த சுடரை <br/>
நெல்லிக் கனியைத் தேனைப் பாலை நிறையின் அமுதை அமுதின் சுவையைப் <br/>
புல்லிப் புணர்வ தென்றுகொல்லோ என் பொல்லா மணியைப் புணர்ந்தே. 441 <br/>
<br/>
திகழத் திகழும் அடியும் முடியுங் காண்பான் கீழ்மேல் அயனும் மாலும் <br/>
அகழப் பறந்துங் காண மாட்டா அம்மான் இம்மா நிலமுழுதும் <br/>
திகழப் பணிகொண்டென்னை ஆட்கொண்டு ஆ ஆ என்ற நீர்மையெலாம் <br/>
புகழப் பெறுவ தென்று கொல்லோ என் பொல்லா மணியைப் புணர்ந்தே. 442 <br/>
<br/>
பரிந்து வந்து பரமானந்தம் பண்டே அடியேற் கருள் செய்யப் <br/>
பிரிந்து போந்து பெருமா நிலத்தில் அருமா லுற்றேன் என்றென்று <br/>
சொரிந்த கண்ணீர் சொரிய உள்நீர் உரோமஞ் சிலிர்ப்ப உகந்தன்பாய்ப் <br/>
புரிந்து நிற்பதென்று கோல்லோ என் பொல்லா மணியைப் புணர்ந்தே. 443 <br/>
<br/>
நினையப்பிறருக் கரிய நெருப்பை நீரைக் காலை நிலனை விசும்பைத் <br/>
தனையொப் பாரை யில்லாத தனியை நோக்கித் தழைத்துத் தழு த்தகண்டம் <br/>
கனையப் கண்ணீர் அருவி பாயக் கையுங் கூப்பிக் கடிமலராற் <br/>
புனையப் பெறுவதென்று கொல்லோ என் பொல்லா மணியைப் புணர்ந்தே. 444 <br/>
<br/>
நெக்குநெக்குள் உருகி உருகி நின்றும் இருந்தும் கிடந்தும் எழுந்தும் <br/>
நக்கும் அழுதும் தொழுதும் வாழ்த்தி நானாவிதத்தாற் கூத்தும் நவிற்றிச் <br/>
செக்கர்போலும் திருமேனிதிகழ நோக்கிச் சிலிர்சி லிர்த்துப் <br/>
புக்கு நிற்ப தென்றுகொல்லோ என் பொல்லா மணியைப் புணர்ந்தே. 445 <br/>
<br/>
தாதாய் மூவே ழுலகுக்குங் தாயே நாயேன் தனையாண்ட <br/>
பேதாய் பிறவிப் பிணிக்கோர் மருந்தே பெருந்தேன் பில்க எப்போதும் <br/>
ஏதா மணியே என்றென்றேத்தி இரவும் பகலும் எழிலார்பாதப் <br/>
போதாய்ந் தணைவதென்று கொல்லோ என் பொல்லா மணியைப் புணர்ந்தே. 446 <br/>
<br/>
காப்பாய் படைப்பாய் கரப்பாய் முழுதுங் கண்ணார் விசும்பின் விண்ணோர்க்கெல்லாம் <br/>
முப்பாய மூவா முதலாய் நின்ற முதல்வா முன்னே எனையாண்ட <br/>
பார்ப்பானே எம்பரமா என்று பாடிப் பாடிப் பணிந்து பாதப் <br/>
பூப்போதணைவ தென்று கொல்லோ என் பொல்லா மணியைப் புணர்ந்தே. 447 <br/>
<br/>
திருச்சிற்றம்பலம் <br/>
<a href="#hd27"><i>Back</i></a><br/>
<hr width="80%"/>
<a name="dt28">
<h3><font color="blue">
28. வாழாப்பத்து - முத்தி உபாயம் <br/>
</font></h3>
(திருப்பெருந்துறையில் அருளியது - <br/>
அறு சீர்க்கழி நெடிலடி ஆசிரிய விருத்தம்) <br/>
<br/>
பாரொடு விண்ணாய்ப் பரந்த எம்பரனே பற்றுநான் மற்றிலேன் கண்டாய் <br/>
சீரொடு பொலிவாய் சிவபுரத்தரசே திருப்பெருந்துறையுறை சிவனே <br/>
ஆரொடு நோகேன் ஆர்க்கெடுத் துரைக்கேன் ஆண்டநீ அருளிலை யானால் <br/>
வார்கடல் உலகில் வாழ்கிலேன் கண்டாய் வருகஎன்றருள் புரியாயே. 448 <br/>
<br/>
வம்பனேன் தன்னை ஆண்டமா மணியே மற்றுநான் பற்றிலேன் கண்டாய் <br/>
உம்பரும் அறியா ஒருவனே இருவர்க் குணர்விறந்துலக மூடுருவுஞ் <br/>
செம்பெருமானே சிவபுரத்தரசே திருப்பெருந்துறையுறை சிவனே <br/>
எம்பெருமானே எனனையாள்வானே என்னைநீ கூவிக் கொண்டருளே. 449 <br/>
<br/>
பாடிமால் புகழும் பாதமே அல்லால் பற்றுநான் மற்றிலேன் கண்டாய் <br/>
தேடிநீ ஆண்டாய் சிவபுரத்தரசே திருப்பெருந்துறையுறை சிவனே <br/>
ஊடுவ துனனோ டுவப்பதும் உன்னை உணர்த்துவ துனக்கெனக்குறுதி <br/>
வாடினேன் இங்கு வாழ்கிலேன் கண்டாய் வருகஎன்றருள் புரியாயே. 450 <br/>
<br/>
வல்லைவாளரக்கர் புரமெரித்தானே மற்றுநான் பற்றிலேன் கண்டாய் <br/>
தில்லைவாழ் கூத்தா சிவபுரத்தரசே திருப்பெருந்துறையுறை சிவனே <br/>
எல்லைமூவுலகும் உருவியன் றிருவர் காணும்நாள் ஆகியீ றின்மை <br/>
வல்லையாய் வளர்ந்தாய் வாழ்கிலேன் கண்டாய் வருக என்றருள் புரியாயே. 451 <br/>
<br/>
பண்ணினேர் மொழியாள் பங்கநீயல்லால் பற்றுநான் மற்றிலேன் கண்டாய் <br/>
திண்ணமே ஆண்டாய் சிவபுரத்தரசே திருப்பெருந்துறையுறை சிவனே <br/>
எண்ணமே உடல்வாய் மூக்கொடு செவிகண் என்றினை நின்கணே வைத்து <br/>
மண்ணின்மேல் அடியேன் வாழ்கிலேன் கண்டாய் வருகஎன்றருள் புரியாயே. 452 <br/>
<br/>
பஞ்சின்மெல்லடியான் பங்கநீ யல்லால் பற்றுநான் மற்றிலேன் கண்டாய் <br/>
செஞ்செவே ஆண்டாய் சிவபுரத்தரசே திருப்பெருந்துறையுறை சிவனே <br/>
அஞ்சினேன் நாயேன் ஆண்டுநீ அளித்த அருளினை மருளினால் மறந்த <br/>
வஞ்சனேன் இங்கு வாழ்கிலேன் கண்டாய் வருக என்றருள் புரியாயே. 453 <br/>
<br/>
பரிதிவாழ் ஒளியாய் பாதமே யல்லால் பற்றுநான் மற்றிலேன் கண்டாய் <br/>
திருவுயர்கோலச் சிவபுரத்தரசே திருப்பெருந்துறையுறை சிவனே <br/>
கருணையே நோக்கிக் கசிந்துளம் உருகிக் கலந்துநான் வாழுமா றறியா <br/>
மருளனேன் உலகில் வாழ்கிலேன் கண்டாய் வருக என்றருள் புரியாயே. 454 <br/>
<br/>
பந்தனை விரலாள் பங்கநீ யல்லால் பற்றுநான் மற்றிலேன் கண்டாய் <br/>
செந்தழல் போல்வாய் சிவபுரத்தரசே திருப்பெருந்துறையுறை சிவனே <br/>
அந்திமில் அமுதமே அருள்பெரும் பொருளே ஆரமுதே அடியேனை <br/>
வந்துய்ய ஆண்டாய் வாழ்கிலேன் கண்டாய் வருக என்றருள் புரியாயே. 455 <br/>
<br/>
பாவநாசாவுன் பாதமே யல்லால் பற்றுநான் மற்றிலேன் கண்டாய் <br/>
தேவர் தந்தேவே சிவபுரத்தரசே திருப்பெருந்துறையுறை சிவனே <br/>
மூவுல குருவ இருவர்கீழ் மேலாய் முழங்கழலாய் நிமிர்ந்தானே <br/>
மாவுரி யானே வாழ்கிலேன் கண்டாய் வருக என்றருள் புரியாயே. 456 <br/>
<br/>
பழுதில்சொல் புகழால் பங்கநீயல்லால் பற்றுநான் மற்றிலேன் கண்டாய் <br/>
செழுமதி அணிந்தாய் சிவபுரத்தரசே திருப்பெருந்துறையுறைச் சிவனே <br/>
தொழுவனோ பிறரைத் துதிப்பனோ எனக்கோர் துணையென நினைவனோ சொல்லாய் <br/>
மழவிடையானே வாழ்கிலேன் கண்டாய் வருக என்றருள் புரியாயே. 457 <br/>
<br/>
திருச்சிற்றம்பலம் <br/>
<a href="#hd28"><i>Back</i></a><br/>
<hr width="80%"/>
<a name="dt29">
<h3><font color="blue">
29. அருட்பத்து - மகாமாயா சுத்தி <br/>
</font></h3>
(திருப்பெருந்துறையில் அருளியது - <br/>
எழுசீர்க் கழிநெடிலடி ஆசிரிய விருத்தம்) <br/>
<br/>
சோதியே சுடரே சூழொளி விளக்கே <br/>
<dd>சுரிசூழற் பணைமுலை மடந்தை <br/>
பாதியே பரனே பால்கொள்வெண்ணீற்றாய் <br/>
<dd>பங்கயத் தயனுமா லறியா <br/>
நீதியே செல்வத் திருப்பெருந்துறையில் <br/>
<dd>நிறைமலர்க் குருந்தமே வியசீர் <br/>
ஆதியே அடியேன் ஆதரித் தழைத்தால் <br/>
<dd>அதெந்துவே என் றரு ளாயே. 458 <br/>
<br/>
நிருத்தனே நிமலா நீற்றனே நெற்றிக் <br/>
<dd>கண்ணனே விண்ணுளோர் பிரானே <br/>
ஒருத்தனே உன்னை ஓலமிட்டலறி <br/>
<dd>உலகெலாந் தேடியுந் காணேன் <br/>
திருத்தமாம் பொய்கைத் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அருத்தமே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 459 <br/>
<br/>
எங்கள்நாயகனே என்னுயிர்த் தலைவா <br/>
<dd>ஏலவார் குழலிமார் இருவர் <br/>
தங்கள் நாயகனே தக்கநற்காமன் <br/>
<dd>தனதுடல் தழலெழ விழித்த <br/>
செங்கண்நாயகனே திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அங்கணா அடியேன் ஆதரித் தழைத்தால் <br/>
<dd>அதெந்துவே என்றருளாயே. 460 <br/>
<br/>
கமலநான்முகனுங் கார்முகில் நிறத்துக் <br/>
<dd>கண்ணனும் நண்ணுதற்கரிய <br/>
விமலனே எமக்கு வெளிப்படா யென்ன <br/>
<dd>வியன்தழல் வெளிப்பட்ட எந்தாய் <br/>
திமிலநான் மறைசேர் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அமலனே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 461 <br/>
<br/>
துடிகொள்நே ரிடையாள் சுரிகுழல் மடந்தை <br/>
<dd>துணைமுலைக் கண்கள்தோய் சுவடு <br/>
பொடிகொள்வான் தழலிற் புள்ளிபோ லிரண்டு <br/>
<dd>பொங்கொளி தங்குமார் பின்னே <br/>
செடிகொள்வான் பொழிலசூழ் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அடிகளே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 462 <br/>
<br/>
துப்பனே தூயாய் தூயவெண்ணீறு <br/>
<dd>துதைந்தெழு துளங்கொளி வயிரத் <br/>
தொப்பனே உன்னை உள்குவார் மனத்தின் <br/>
<dd>உறுசுவை துளிக்கும் ஆரமுதே <br/>
செப்பமா மறைசேர் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அப்பனே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 463 <br/>
<br/>
மெய்யனே விகிர்தா மேருவே வில்லா <br/>
<dd>மேலவர் புரங்கள் மூன்றெரித்த <br/>
கையனே காலாற் காலனைத் காய்ந்த <br/>
<dd>கடுந்தழற் பிழம்பன்ன மேனிச் <br/>
செய்யனே செல்வத் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
ஐயனே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 464 <br/>
<br/>
முத்தனே முதல்வா முக்கணா முனிவா <br/>
<dd>மொட்டறா மலர்பறித் திறைஞ்சிப் <br/>
பத்தியாய் நினைந்து பரவுவார் தமக்குப் <br/>
<dd>பரகதி கொடுத்தருள் செய்யுஞ் <br/>
சித்தனே செல்வத் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அத்தனே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 465 <br/>
<br/>
மருளனேன் மனத்தை மயக்கற நோக்கி <br/>
<dd>மறுமையோ டிம்மையுங் கெடுத்த <br/>
பொருளணே புனிதா பொங்குவா ளரவங் <br/>
<dd>கங்கைநீர் தங்குசெஞ் சடையாய் <br/>
தெருளுநான் மறைசேர் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அருளனே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 466 <br/>
<br/>
திருந்துவார் பொழில்சூழ் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
இருந்தவா றெண்ணி ஏசறா நினைந்திட் <br/>
<dd>டென்னுடை யெம்பிரான் என்றென் <br/>
றருந்தவா நினைந்தே ஆதரித் தழைத்தால் <br/>
<dd>அலைகடல் அதனுளே நின்று <br/>
பொருந்தவா கயிலை புகுநெறி இதுகாண் <br/>
<dd>போதராய் என்றளு ளாயே. 467 <br/>
<br/>
திருச்சிற்றம்பலம் <br/>
<a href="#hd29"><i>Back</i></a><br/>
<hr width="80%"/>
<a name="dt30">
<h3><font color="blue">
30. திருக்கழுக்குன்றப் பதிகம் - குரு தரிசனம் <br/>
</font></h3>
(திருக்கழுக்குன்றத்தில் அருளியது - <br/>
ஏழுசீர்க் கழிநெடிலடி ஆசிரிய விருத்தம்) <br/>
<br/>
பிணக்கிலாத பெருந்துறைப்பெரு மான் உன்நாமங்கள் பேசுவார்க் <br/>
கிணக்கிலாததோர் இன்ப மேவுருந் துன்ப மேதுடைத் தெம்பிரான் <br/>
உணக்கிலாததோர் வித்துமேல்யிளை யாமல் என்வினை ஒத்தபின் <br/>
கணக்கி லாத்திருக்கோலம் நீவந்து காட்டினாய் கழுக்குன்றிலே. 468 <br/>
<br/>
பிட்டுநேர்பட மண்சுமந்த பெருந் துறைப்பெரும் பித்தனே <br/>
சட்டநேர்பட வந்திலா சழக்கனேன் உனைச் சார்ந்திலேன் <br/>
சிட்டனே சிவலோகனேசிறு நாயினுங்கடையாய வெங் <br/>
கட்டனேனையும் ஆட்கொள்வான்வந்து காட்டினாய் கழுக்குன்றிலே. 469 <br/>
<br/>
மலங்கினேன் கண்ணின்நீரை மாற்றி மலங்கெடுத்த பெருந்துறை <br/>
விலங்கினேன் வினைக்கேடனேன் இனி மேல் விளைவதறிந்திலேன் <br/>
இலங்குகின்றநின்சேவடிகள் இரண்டும் வைப்பிடமின்றியே <br/>
கலங்கினேன் கலங்காமலேவந்து காட்டினாய் கழுக்குன்றிலே. 470 <br/>
<br/>
பூணொணாததொரன்பு பூண்டு பொருந்திநாள்தொறும் போற்றரும் <br/>
நாணொணாததொர்நாணம் எய்தி நடுக்கடலுள் அழுந்திநான் <br/>
பேணொணாதபெருந்துறைப்பெருந் தோணிபற்றியுகைத்தலுங் <br/>
காணொணாத்திருக்கோலம் நீவந்து காட்டினாய் கழுக்குன்றிலே. 471 <br/>
<br/>
கோலமேனிவராக மேகுணமாம் பெருந்துறைக்கொண்டலே <br/>
சீலமேதும் அறிந்திலாத என் சிந்தை வைத்த சிகாமணி <br/>
ஞாலமேகரியாக நானுனை நச்சி நச்சிட வந்திடுங் <br/>
காலமேஉனை ஓதநீ வந்து காட்டினாய் கழுக்குன்றிலே. 472 <br/>
<br/>
பேதம் இலாததொர் கற்பளித்த பெருந்துறைப் பெருவெள்ளமே <br/>
ஏதமேபல பேசநீஎனை ஏதிலார் முனம் என்செய்தாய் <br/>
சாதல் சாதல்பொல் லாமையற்ற தனிச்சரண் சரணாமெனக் <br/>
காதலால் உனைஓதநீ வந்து காட்டினாய் கழுக்குன்றிலே. 473 <br/>
<br/>
இயக்கி மாரறு பத்து நால்வரை எண்குணம்செய்த ஈசனே <br/>
மயக்க மாயதொர் மும்மலப்பழ வல்வினைக்குள் அழுந்தவும் <br/>
துயக்கறுத்தெனை ஆண்டுகொண்டு நின் தூய்மலர்க்கழல் தந்தெனக் <br/>
கயக்க வைத்தடி யார்முனேவந்து காட்டினாய் கழுக்குன்றிலே. 474 <br/>
<br/>
திருச்சிற்றம்பலம் <br/>
<a href="#hd30"><i>Back</i></a><br/>
<hr width="80%"/>
<a name="dt31">
<h3><font color="blue">
31. கண்டபத்து - நிருத்த தரிசனம் <br/>
</font></h3>
(தில்லையில் அருளியது - தரவு கொச்சகக் கலிப்பா) <br/>
<br/>
இந்திரிய வயமயங்கி இறப்பதற்கே காரணமாய் <br/>
அந்தரமே திரிந்துபோய் அருநகரில் வீழ்வேற்குச் <br/>
சிந்தைதனைத் தெளிவித்துச் சிவமாக்கி எனையாண்ட <br/>
அந்தமிலா ஆனந்தம் அணிகொள் தில்லை கண்டேனே. 475 <br/>
<br/>
வினைப்பிறவி என்கின்ற வேதனையில் அகப்பட்டுத் <br/>
தனைச்சிறுதும் நினையாதே தளர்வெய்திக் கிடப்பேனை <br/>
எனைப்பெரிதும் ஆட்கொண்டேன் பிறப்பறுத்த இணையிலியை <br/>
அனைத்துலகுந் தொழுந்தில்லை அம்பலத்தே கண்டேனே. 476 <br/>
<br/>
உருத்தெரியாக் காலத்தே உள்புகுந்தென் உளம்மன்னிக் <br/>
கருத்திருத்தி ஊன்புக்குக் கருணையினால் ஆண்டுகொண்ட <br/>
திருத்திருத்தி மேயானைத் தித்திக்குஞ் சிவபதத்தை <br/>
அருத்தியினால் நாயடியேன் அணிகொள்தில்லை கண்டேனே. 477 <br/>
<br/>
கல்லாத புல்லறிவிற் கடைப்பட்ட நாயேனை <br/>
வல்லாகி னாய்வந்து வனப்பெய்தி யிருக்கும் வண்ணம் <br/>
பல்லோருங் காண என்றன் பசுபாசம் அறுத்தானை <br/>
எல்லோரும் இறைஞ்சுதில்லை அம்பலத்தே கண்டேனே. 478 <br/>
<br/>
சாதிகுலம் பிறப்பென்னுஞ் சுழிப்பட்டுத் தடுமாறும் <br/>
ஆதமிலி நாயேனை அல்லலுறுந் தாட்கொண்டு <br/>
பேதைகுணம் பிறருருவம் யானெனதென் னுரைமாய்த்துக் <br/>
கோதிலமு தானானைக் குலாவுதில்லை கண்டேனே. 479 <br/>
<br/>
பிறவிதனை அறமாற்றிப் பிணிமூப்பென் றிவையிரண்டும் <br/>
உறவினொடும் ஒழியச்சென் றுலகுடைய ஒருமுதலைச் <br/>
செறிபொழில்சூழ் தில்லைநகர்த் திருச்சிற்றம்பலம் மன்னி <br/>
மறையவரும் வானவரும் வணங்கிடநான் கண்டேனே. 480 <br/>
<br/>
பத்திமையும் பரிசுமிலாப் பசுபாசம் அறுத்தருளிப் <br/>
பித்தனிவன் எனஎன்னை ஆக்குவித்துப் பேராமே <br/>
சித்தமெனுந் திண்கயிற்றால் திருப்பாதங் கட்டுவித்த <br/>
வித்தகனார் வினையாடல் விளங்குதில்லை கண்டேனே. 481 <br/>
<br/>
அளவிலாப் பாவகத்தால் அமுக்குண்டிங் கறிவின்றி <br/>
விளைவொன்றும் அறியாதே வெறுவியனாய்க் கிடப்பேனுக்கு <br/>
அளவிலா ஆனந்தம் அளித்தென்னை ஆண்டானைக் <br/>
களவிலா வானவருக் தொழுதில்லை கண்டேனே. 482 <br/>
<br/>
பாங்கினொடு பரிசொன்றும் அறியாத நாயேனை <br/>
ஓங்கியுளத் தொளிவளர உலப்பிலா அன்பருளி <br/>
வாங்கிவினை மலம்அறுத்து வான்கருணை தந்தானை <br/>
நான்குமறை பயில்தில்லை அம்பலத்தே கண்டேனே. 483 <br/>
<br/>
பூதங்கள் ஐந்தாகிப் புலனாகிப் பொருளாகிப் <br/>
பேதங்கள் அனைத்துமாய்ப் பேதமில்லாப் பெருமையனைக் <br/>
கேதங்கள் கெடுத்தாண்ட கிளரொளியை மரகதத்தை <br/>
வேதங்கள் தொழுதேத்தும் விளங்குதில்லை கண்டேனே. 484 <br/>
<br/>
திருச்சிற்றம்பலம் <br/>
<a href="#hd31"><i>Back</i></a><br/>
<hr width="80%"/>
<a name="dt32">
<h3><font color="blue">
32. பிரார்த்தனைப் பத்து <br/>
</font></h3>
(திருப்பெருந்துறையில் அருளியது <br/>
- அறுசீர்க் கழி நெடிலடி ஆசிரிய விருத்தம்) <br/>
<br/>
கலந்து நின்னடி யாரோ டன்று வாளா களித்திருந்தேன் <br/>
புலர்ந்து போன காலங்கள் புகுந்துநின்ற திடர்பின்னாள் <br/>
உலர்ந்து போனேன் உடையானே உலவா இன்பச் சுடர்காண்பான் <br/>
அலர்ந்து போனேன் அருள்செய்யாய் ஆர்வங் கூர அடியேற்கே. 485 <br/>
<br/>
அடியார் சிலருன் அருள்பெற்றார் ஆர்வங் கூர யான் அவமே <br/>
முடையார் பிணத்தின் முடிவின்றி முனிவால் அடியேன் மூக்கின்றேன் <br/>
கடியேனுடைய கடுவினையைக் களைந்துன் கருணைக் கடல்பொங்க <br/>
உடையாய் அடியேன் உள்ளத்தே ஓவா துருக அருளாயே. 486 <br/>
<br/>
அருளா ரமுதப் பெருங்கடல்வாய் அடியா ரெல்லாம் புக்கழுந்த <br/>
இருளா ராக்கை யிதுபொறுத்தே எய்த்தேன் கண்டாய் எம்மானே <br/>
மருளார் மனத்தோர் உன்மத்தன் வருவாய் என்றிங் கெனைக்கண்டார் <br/>
வெருளா வண்ணம் மெய்யன்பை உடையாய் பெறநான் வேண்டும்மே. 487 <br/>
<br/>
வேண்டும் வேண்டும் மெய்யடியா ருள்ளே விரும்பி எனை அருளால் <br/>
ஆண்டாய் அடியேன் இடர்களைந்த அமுதே அருமா மணிமுத்தே <br/>
தூண்டா விளக்கின் சுடரனையாய் தொண்டனேற்கும் உண்டாங்கொல் <br/>
வேண்டா தொன்றும் வேண்டாதுமிக்க அன்பே மேவுதலே. 488 <br/>
<br/>
மேவும் உன்றன் அடியாருள் விரும்பி யானும் மெய்ம்மையே <br/>
காவி சேருங் கயற்கண்ணான் பங்கா உன்றன் கருணையினால் <br/>
பாவியேற்கும் உண்டாமோ பரமா னந்தப் பழங்கடல்சேர்ந் <br/>
தாவி யாக்கை யானென்தன் றியாது மின்றி அறுதலே. 489 <br/>
<br/>
அறவே பெற்றார் நின்னன்பர் அந்தமின்றி அகநெகவும் <br/>
புறமே கிடந்து புலைநாயேன் புலம்பு கின்றேன் உடையானே <br/>
பெறவே வேண்டும் மெய்யன்பு பேரா ஒழியாய் பிரிவில்லா <br/>
மறவா நினையா அளவில்லா மாளா இன்ப மாகடலே. 490 <br/>
<br/>
கடலே அனைய ஆனந்தக் கண்டா ரெல்லாங் கவர்ந்துண்ண <br/>
இடரே பெருக்கி ஏசற்றிங் கிருத்த லழகோ அடிநாயேன் <br/>
உடையாய் நீயே அருளிதியென் றுணர்த்தா தொழிந்தே கழிந்தொழிந்தேன் <br/>
சுடரார் அருளால் இருள்நீங்கச் சோதி இனித்தான் துணியாயே. 491 <br/>
<br/>
துணியா உருகா அருள்பெருகத் தோன்றும் தொண்டரிடைப்புகுந்து <br/>
திணியார் மூங்கிற் சிந்தையேன் நின்று தேய்நின்றேன் <br/>
அணியா ரடியா ருனக்குள்ள அன்புந் தாராய் அருளளியத் <br/>
தணியா தொல்லை வந்தருளித் தளிர்ப்பொற் பாதந் தாராயே. 492 <br/>
<br/>
தாரா அருளொன் றின்றியே தந்தாய் என்றுன் தமரெல்லாம் <br/>
ஆரா நின்றார் அடியேனும் அயலார் போல அயர்வேனோ <br/>
சீரார் அருளாற் சிந்தனையைத் திருத்தி ஆண்ட சிவலோகா <br/>
பேரா னந்தம் பேராமை வைக்க வேண்டும் பெருமானே. 493 <br/>
<br/>
மானோர் பங்கா வந்திப்பார் மதுரக் கனியே மனநெகா <br/>
நானோர் தோளாச் சுரையொத்தால் நம்பி இத்தால் வாழ்ந்தாயே <br/>
ஊனே புகுந்த உனையுணர்ந்த உருகிப் பெருகும் உள்ளத்தைக் <br/>
கோனே அருளுங் காலந்தான் கொடியேற் கென்றோ கூடிவதே. 494 <br/>
<br/>
கூடிக்கூடி உன்னடியார் குளிப்பார் சிரிப்பார் களிப்பாரா <br/>
வாடி வாடி வழியற்றேன் வற்றல் மரம்போல் நிற்பேனோ <br/>
ஊடி ஊடி உநடியாயொடு கலந்துள் ளுருகிப் பெருகிநெக்கு <br/>
ஆடிஆடி ஆனந்தம் அதுவே யாக அருள்கலந்தே. 495 <br/>
<br/>
திருச்சிற்றம்பலம் <br/>
<a href="#hd32"><i>Back</i></a><br/>
<hr width="80%"/>
<a name="dt33">
<h3><font color="blue">
33. குழைத்தப் பத்து - ஆத்தும நிவேதனம் <br/>
</font></h3>
(திருப்பெருந்துறையில் அருளியது - <br/>
அறு சீர்க்கழி நெடிலடி ஆசிரிய விருத்தம்) <br/>
<br/>
குழைத்தால் பண்டைக் கொடுவினைநோய் <br/>
<dd>காவாய் உடையாய் கொடுவினையேன் <br/>
உழைத்தா லுறுதியுண்டோ தான் <br/>
<dd>உமையாள் கணவா எனை ஆள்வாய் <br/>
பிழைத்தாற் பொறுக்க வேண்டாவோ <br/>
<dd>பிறைசேர் சடையாய் முறையோவென் <br/>
றழைத்தால் அருளா தொழிவதே <br/>
<dd>அம்மானே உன்னடியேற்கே. 496 <br/>
<br/>
அடியேன் அல்லல் எல்லாம்முன அகலஆண்டாய் என்றிருந்தேன் <br/>
கொடியே ரிடையான் கூறாஎங்கோவே ஆவா என்றருளிச் <br/>
செடிசேர் உடலைச் சிதையாத தெத்துக் கெங்கள் சிவலோகா <br/>
உடையாய் கூவிப் பணிகொள்ளா தொறுத்தால் ஒன்றும் போதுமே. 497 <br/>
<br/>
ஒன்றும் போதா நாயேனை உய்யக் கொண்ட நின்கருணை <br/>
இன்றே இன்றிப் போய்த்தோதான் ஏழை பங்கா எங்கோவே <br/>
குன்றே அனைய குற்றங்கள் குணமா மென்றே நீகொண்டால் <br/>
என்றான் கெட்ட திரங்கிடாய் எண்தோள் முக்கண் எம்மானே. 498 <br/>
<br/>
மானேர் நோக்கி மணவாளா மன்னே நின்சீர் மறப்பித்திவ் <br/>
வூனே புகஎன்தனைநூக்கி உழலப் பண்ணு வித்திட்டாய் <br/>
ஆனால் அடியேன் அறியாமை அறிந்துநீயே அருள்செய்து <br/>
கோனே கூவிக் கொள்ளுநாள் என்றென் றுன்னைக் கூறுவதே. 499 <br/>
<br/>
கூறும் நாவே முதலாக் கூறுங் கரணம் எல்லாம்நீ <br/>
தேறும் வகைநீ திகைப்புநீ தீமைநன்மை முழுதும்நீ <br/>
வேறோர் பரிசிங் கொன்றில்லை மெய்ம்மை உன்னை விரித்துரைக்கில் <br/>
தேறும் வகைஎன் சிவலோகா திகைத்தால் தேற்ற வேண்டாவோ. 500 <br/>
<br/>
வேண்டத்தக்க தறிவோய்நீ வேண்டமுழுதுந் தருவோய்நீ <br/>
வேண்டும் அயன்மாற் கரியோய்நீ வேண்டி என்னைப் பணிகொண்டாய் <br/>
வேண்டி நீயா தருள்செய்தாய் யானும் அதுவே வேண்டின் அல்லால் <br/>
வேண்டும் பரிசொன் றுண்டென்னில் அதுவும் உன்றன் விருப்பன்றே. 501 <br/>
<br/>
அன்றே என்றன் ஆவியும் உடலும் எல்லாமுங் <br/>
குன்றே அனையாய் என்னைஆட் கொண்டபோதே கொண்டிலையோ <br/>
இன்றோர் இடையூ றெனக்குண்டோ  எண்தோள் முக்கண் எம்மானே <br/>
நன்றே செய்வாய் பிழை செய்வாய் நானோ இதற்கு நாயகமே. 502 <br/>
<br/>
நாயிற் கடையாம் நாயேனை நயந்துநீயே ஆட்கொண்டாய் <br/>
மாயப் பிறவி உன்வசமே வைத்திட்டிருக்கும் அதுவன்றி <br/>
ஆயக்கடவேன் நானோதான் என்ன தோஇங் கதிகாரங் <br/>
காயத் திடுவாய் உன்னுடைய கழற்கீழ் வைப்பாய் கண்ணுதலே. 503 <br/>
<br/>
கண்ணார் நுதலோய் கழலிணைகள் கண்டேன் கண்கள் களிகூர <br/>
எண்ணா திரவும் பகலும்நான் அவைவே எண்ணும் அதுவல்லால் <br/>
மண்மேல் யாக்கை விடுமாறும் வந்துன் கழற்கே புகுமாறும் <br/>
அண்ணா எண்ணக் கடவேனோ அடிமைசால அழகுடைத்தே. 504 <br/>
<br/>
அழகே புரிந்திட் டடிநாயேன் அரற்று கின்றேன் உடையானே <br/>
திகழா நின்ற திருமேனி காட்டி என்னைப் பணிகொண்டாய் <br/>
புகழே பெரிய பதம்எனக்குப் புராண நீதத் தருளாயே <br/>
குழகா கோல் மறையோனே கோனே என்னைக் குழைத்தாயே. 505 <br/>
<br/>
திருச்சிற்றம்பலம் <br/>
<a href="#hd33"><i>Back</i></a><br/>
<hr width="80%"/>
<a name="dt34">
<h3><font color="blue">
34. உயிருண்ணிப்பத்து - சிவனந்தம் மேலிடுதல் <br/>
</font></h3>
(திருப்பெருந்துறையில் அருளியது - கலிவிருத்தம்) <br/>
<br/>
பைந்நாப் பட அரவேரல்குல் உமைபாகம் தாய் என் <br/>
மெய்ந்நாள்தொறும் பிரியா வினைக்கேடா விடைப்பாகா <br/>
செந்நாவலர் பசும்புகழ்த் திருப்பெருந்துறை உறைவாய் <br/>
எந்நாட்களித் தெந்நாள் இறுமாக்கேன் இனியானே. 506 <br/>
<br/>
நானாரடி அணைவானொரு நாய்க்குத் தவிசிட்டிங்கு <br/>
ஊனாருடல் புகுந்தான்உயிர் கலந்தான் உளம்பிரியான் <br/>
தேனார்சடை முடியான் மன்னு திருப்பெருந்துறை உறைவான் <br/>
வானோர்களும் அறியாததோர் வளமீந்தனன் எனக்கே. 507 <br/>
<br/>
எனைநானென்ப தறியேன்பகல் இரவாவதும் அறியேன் <br/>
மனவாசகங் கடந்தான் எனை மத்தோன்மத்தனாக்கிச் <br/>
சினமால்விடை உடையான் மன்னு திருப்பெருந்துறை உறையும் <br/>
பனவன் னெனைச் செய்தபடி றறியேன் பரஞ் சுடரே. 508 <br/>
<br/>
வினைக்கேடரும் உளரோபிறர் சொல்லீர் வியனுலகில் <br/>
எனைத்தான்புகுந் தாண்டான்என் தென்பின்புரை யுருக்கிப் <br/>
பினைத்தான்புகுந் தெல்லே பெருந்துறையில் உறைபெம்மான் <br/>
மனத்தான் கண்ணின் அகத்தான் மறு மாற்றத்திடை யானே. 509 <br/>
<br/>
பற்றாங்கவை அற்றீர்பற்றும் பற்றாங்கது பற்றி <br/>
நற்றாங்கதி அடைவோமெனிற் கெடுவீரோடி வம்மின் <br/>
தெற்றார்சடை முடியான் மன்னு திருப்பெருந்துறை இறைசீர் <br/>
கூற்றாங்கவன் கழல்பேணின ரோடுகூடுமின் கலந்தே. 510 <br/>
<br/>
கடலின்திரையதுபோல் வரு கலக்கம்மலம் அறுத்தென் <br/>
உடலும்என துயிரும்புகுந் தொழியாவண்ணம் நிறைந்தான் <br/>
சுடருஞ்சுடர் மதிசூடிய திருப்பெருந்துறை உறையும் <br/>
படருஞ்சடை மகுடத்தெங்கள் பரன்தான் செய்த படிறே. 511 <br/>
<br/>
வேண்டேன்புகழ் வேண்டேன் செல்வம் <br/>
வேண்டேன் மண்ணும் விண்ணும் <br/>
வேண்டேன் பிறப் பிறப்புச்சிவம் வேண்டார் தமைநாளும் <br/>
தீண்டேன்சென்று சேர்ந்தேன்மன்னு திருப்பெருந்துறை இறைதாள் <br/>
பூண்டேன்புறம் போகேன் இனிப் புறம்போகலொட் டேனே. 512 <br/>
<br/>
கோற்றேன்எனக் கென்கோகுரை கடல்வாய் அமுதென்கோ <br/>
ஆற்றேன்எங்கள் அரனே அருமருந்தே என தரசே <br/>
சேற்றார்வயல் புடைசூழ் தரு திருப்பெருந்துறை உறையும் <br/>
நீற்றார்தரு திருமேனிநின் மலனே உனையானே. 513 <br/>
<br/>
எச்சம் அறிவேன்நான்எனக் கிருக்கின்றதை அறியேன் <br/>
அச்சோ எங்கள் அரனே அரு மருந்தே எனதமுதே <br/>
செச்சைமலர் புரைமேனியன் திருப்பெருந்துறை உறைவான் <br/>
நிச்சம்என நெஞ்சில்மன்னி யானாகிநின் றானே. 514 <br/>
<br/>
வான்பாவிய உலகத்தவர் தவமே செய அவமே <br/>
ஊன்பாவிய உடலைச் சுமந்தடவிமர மானேன் <br/>
தேன்பாய்மலர்க் கொன்றைமன்னு திருப்பெருந்துறை உறைவாய் <br/>
நான்பாவியன் ஆனால் உனை நல்காயென லாமே. 515 <br/>
<br/>
திருச்சிற்றம்பலம் <br/>
<a href="#hd34"><i>Back</i></a><br/>
<hr width="80%"/>
<a name="dt35">
<h3><font color="blue">
35. அச்சப்பத்து - ஆனந்தமுறுத்தல் <br/>
</font></h3>
(தில்லையில் அருளியது - <br/>
அறுசீர்க்கழி நெடிலடி ஆசிரிய விருத்தம்) <br/>
<br/>
புற்றிள்வாள் அரவும் அஞ்சேன் பொய்யர்தம் மெய்யும் அஞ்சேன் <br/>
கற்றைவார் சடைஎம் அண்ணல் கண்ணுதல் பாதம் நண்ணி <br/>
மற்றும்ஓர் தெய்வந் தன்னை உண்டென நினைந்தெம் பெம்மாற்கு <br/>
அற்றிலா தவரைக் கண்டால் அம்மநாம் அஞ்சு மாறே. 516 <br/>
<br/>
வெருவரேன் வேட்கை வந்தால் வினைக்கடல் கொளினும் அஞ்சேன் <br/>
இருவரால் மாறு காணா எம்பிரான் தம்பிரா னாம் <br/>
திருவுரு அன்றி மற்றோர் தேவரெத் தேவ ரென்ன <br/>
அருவரா தவரைக் கண்டால் அம்மநாம் அஞ்சு மாறே. 517 <br/>
<br/>
வன்புலால் வேலும் அஞ்சேன் வளைக்கையார் கடைக்கண் அஞ்சேன் <br/>
என்பெலாம் உருக நோக்கி அம்பலத் தாடுகின்ற <br/>
என்பொலா மணியை ஏத்தி இனிதருள் பருக மாட்டா <br/>
அன்பிலா தவரைக் கண்டால் அம்மநாம் அஞ்சு மாறே. 518 <br/>
<br/>
கிளியனார் கிளவி அஞ்சேன் அவர்கிறி முறுவல் அஞ்சேன் <br/>
வெளியநீ றாடும் மேனி வேதியன் பாதம் நண்ணித் <br/>
துளியுலாம் கண்ணராகித் தொழுதழு துள்ளம் நெக்கிங்கு <br/>
அளியிலா தவரைக் கண்டால் அம்மநாம் அஞ்சு மாறே. 519 <br/>
<br/>
பிணியெலாம் வரினும் அஞ்சேன் பிறப்பினோ டிறப்பும் அஞ்சேன் <br/>
துணிநிலா அணியினான்தன் தொழும்பரோடழுந்தி அம்மால் <br/>
திணிநிலம் பிளந்துங் காணாச் சேவடி பரவி வெண்ணீறு <br/>
அணிகிலா தவரைக் கண்டால் அம்மநாம் அஞ்சு மாறே. 520 <br/>
<br/>
வாளுலாம் எரியும் அஞ்சேன் வரைபுரண் டிடினும் அஞ்சேன் <br/>
தோளுலாம் நீற்றன் ஏற்றன் சொற்புதம் கடந்த அப்பன் <br/>
தாளதா மரைகளேத்தித் தடமலர் புனைந்து நையும் <br/>
ஆளலா தவரைக் கண்டால் அம்மநாம் அஞ்சு மாறே. 521 <br/>
<br/>
தகைவிலாப் பழியும் அஞ்சேன் சாதலை முன்னம் அஞ்சேன் <br/>
புகைமுகந் தெரிகை வீசிப் பொலிந்த அம்பலத்து ளாடும் <br/>
முகைநகைக் கொன்றைமாலை முன்னவன் பாதமேத்தி <br/>
அகம்நெகா தவரைக் கண்டால் அம்மநாம் அஞ்சு மாறே. 522 <br/>
<br/>
தறிசெறி களிறும் அஞ்சேன் தழல்விழி உழுவை அஞ்சேன் <br/>
வெறிகமழ் சடையன் அப்பன் விண்ணவர் நண்ண மாட்டாச் <br/>
செறிதரு கழல்கள் ஏத்திச் சிறந்தினி திருக்கமாட்டா <br/>
அறிவிலா தவரைக் கண்டால் அம்மநாம் அஞ்சு மாறே. 523 <br/>
<br/>
மஞ்சுலாம் உருமும் அஞ்சேன் மன்னரோ டுறவும் அஞ்சேன் <br/>
நஞ்சமே அமுத மாக்கும் நம்பிரான் எம்பிரானாய்ச் <br/>
செஞ்செவே ஆண்டு கொண்டான் திருமுண்டம் தீட்ட மாட்டாது <br/>
அஞ்சுவா ரவரைக் கண்டால் அம்மநாம் அஞ்சு மாறே. 524 <br/>
<br/>
கோணிலா வாளி அஞ்சேன் கூற்றவன் சீற்றம் அஞ்சேன் <br/>
நீணிலா அணியினானை நினைந்து நைந்துருகி நெக்கு <br/>
வாணிலாங் கண்கள் சோர வாழ்ந்தநின்றேத்த மாட்டா <br/>
ஆணலா தவரைக் கண்டால் அம்மநாம் அஞ்சு மாறே. 525 <br/>
<br/>
திருச்சிற்றம்பலம் <br/>
<a href="#hd35"><i>Back</i></a><br/>
<hr width="80%"/>
<a name="dt36">
<h3><font color="blue">
36. திருப்பாண்டிப் பதிகம் - சிவனந்த விளைவு <br/>
</font></h3>
(தில்லையில் அருளியது - கட்டளைக் கலித்துறை) <br/>
<br/>
பருவரை மங்கைதன் பங்கரைப் பாண்டியற் காரமுதாம் <br/>
ஒருவரை ஒன்றுமில்லாதவ ரைக்கழற் போதிறைஞ்சித் <br/>
தெரிவர நின்றுருக் கிப்பரி மேற்கொண்ட சேவகனார் <br/>
ஒருவரை யன்றி உருவறியா தென்றன் உள்ளமதே. 526 <br/>
<br/>
சதுரை மறந்தறி மால்கொள்வார் சார்ந்தவர் சாற்றிச் சொன்னோம் <br/>
கதிரை மறைத்தனன் சோதி கழுக்கடை கைப்பிடித்துக் <br/>
குதிரையின் மேல்வந்து கூடிடு மேற்குடி கேடுகண்டீர் <br/>
மதுரையர் மன்னன் மறுபிறப் போட மறித்திடுமே. 527 <br/>
<br/>
நீரின்ப வெள்ளத்துள் நீந்திக் குளிக்கின்ற நெஞ்சங்கொண்டீர் <br/>
பாரின்ப வெள்ளங் கொளப்பரி மேற்கொண்ட பாண்டியனார் <br/>
ஓரின்ப வெள்ளத்துருக்கொண்டு தொண்டரை உள்ளங் கொண்டார் <br/>
பேரின்ப வெள்ளத் துட் பெய்கழ லேசென்று பேணுமினே. 528 <br/>
<br/>
செறியும் பிறவிக்கு நல்லவர் செல்லன்மின் தென்னன் நன்னாட்டு <br/>
இறைவன் கிளர்கின்ற காலமிக் காலம் எக் காலத்துள்ளும் <br/>
அறிவொண் கதிர்வாள் உறைகழித் தானந்த மாக்கடவி <br/>
எறியும் பிறப்பை எதிர்த்தார் புரள இருநிலத்தே. 529 <br/>
<br/>
காலமுண்டாகவே காதல்செய் துய்மின் கருதரிய <br/>
ஞாலமுண்டானொடு நான்முகன் வானவர் நண்ணரிய <br/>
ஆலமுண்டான்எங்கள் பாண்டிப்பிரான்தன் அடியவர்க்கு <br/>
மூலபண்டாரம் வழங்குகின்றான்வந்து முந்துமினே. 530 <br/>
<br/>
ஈண்டிய மாயா இருள்கெட எப்பொரு ளும் விளங்கத் <br/>
தூண்டிய சோதியை மீனவனுஞ் சொல்ல வல்லன் அல்லன் <br/>
வேண்டிய போதே விலக்கிலை வாய்தல் விரும்புமின்தான் <br/>
பாண்டிய னாரருள் செய்கின்ற முத்திப் பரிசிதுவே. 531 <br/>
<br/>
மாய வனப்பரி மேல்கொண்டு மற்றவர் கைக்கொளலும் <br/>
போயறும் இப்பிறப் பென்னும் பகைகள் புகுந்தவருக் <br/>
காய அரும்பெருஞ் சீருடைத் தன்னரு ளே அருளுஞ் <br/>
சேய நெடுங்கொடைத் தென்னவன் சேவடி சேர்மின்களே. 532 <br/>
<br/>
அழிவின்றி நின்றதோர் ஆனந்த வெள்ளத் திடையழுத்திக் <br/>
கழிவில் கருணையைக் காட்டிக் கடிய வினையகற்றிப் <br/>
பழமலம் பற்றறுத் தாண்டவன் பாண்டிப் பெரும்பதமே <br/>
முழுதுல குந்தரு வான்கொடை யேசென்று முந்துமினே. 533 <br/>
<br/>
விரவிய தீவினை மேலைப் பிறப்புழுந் நீர்கடக்கப் <br/>
பரவிய அன்பரை என்புருக் கும்பரம் பாண்டியனார் <br/>
புரவியின் மேல்வரப் புத்திக் கொளப் பட்ட பூங்கொடியார் <br/>
மரவியல் மேல்கொண்டு தம்மையும் தாம் அறியார் மறந்தே. 534 <br/>
<br/>
கூற்றைவென் றாங்கைவர் கோக்களையும் வென்றிருந்தழகால் <br/>
வீற்றிருந் தான்பெருந் தேவியுந் தானும் ஓர் மீனவன்பால் <br/>
ஏற்றுவந் தாருயி ருண்ட திறலொற்றைச் சேவகனே <br/>
தேற்றமிலாதவர் சேவடி சிக்கெனச் சேர்மின்களே. 535 <br/>
<br/>
திருச்சிற்றம்பலம் <br/>
<a href="#hd36"><i>Back</i></a><br/>
<hr width="80%"/>
<a name="dt37">
<h3><font color="blue">
37. பிடித்த பத்து - முத்திக்கலப்புரைத்தல் <br/>
</font></h3>
(திருத்தோணிபுரத்தில் அருளியது - எழுசீர் ஆசிரிய விருத்தம்) <br/>
<br/>
உம்பர்கட்கரசே ஒழிவறநிறைந்த யோகமே ஊற்றையேன் தனக்கு <br/>
வம்பெனப் பழுத்தென் குடிமுழுதாண்டு வாழ்வற வாழ்வித்த மருந்தே <br/>
செம்பொருட் டுணிவே சீருடைக் கழலே செல்வமே சிவபெருமானே <br/>
எம்பொருட் டுன்னைச் சிக்கெனப் பிடித்தேன் எங்கெழுந் தருளுவ தினியே. 536 <br/>
<br/>
விடைவிடா துகந்த விண்ணவர் கோவே வினையனே னுடையமெய்ப் பொருளே <br/>
முடைவிடா தடியேன் மூத்தறமண்ணாய் முழுப்புழுக் குரம்பையிற் கிடந்து <br/>
கடைபடா வண்ணம் காத்தெனை ஆண்ட கடவுளே கருணைமா கடலே <br/>
இடைவிடா துன்னைச் சிக்கெனப் பிடித்தேன் எங்கெழுந் தருளுவ தினியே. 537 <br/>
<br/>
அம்மையே அப்பா ஒப்பிலா மணியே அன்பினில் விளைந்த ஆரமுதே <br/>
பொய்ம்மையே பெருக்கிப் பொழுதினைச் சுருக்கும் புழுத்தலைப் புலையனேன் தனக்குச் <br/>
செம்மையே ஆய சிவபதம் அளித்த செல்வமே சிவபெருமானே <br/>
இம்மையே உன்னைச் சிக்கெனப் பிடித்தேன் எங்கெழுந் தருளுவ தினியே. 538 <br/>
<br/>
அருளுடைச் சுடரே அளிந்ததோர் கனியே பெருந்திறல் அருந்தவர்க் கரசே <br/>
பொருளுடைக் கலையே புகழ்ச்சியைக் கடந்த போகமே யோகத்தின் பொலிவே <br/>
தெருளிடத் தடியார் சிந்தையுட் புகுந்த செல்வமே சிவபெருமானே <br/>
இருளிடத் துன்னைச் சிக்கெனப் பிடித்தேன் எங்கெழுந் தருளுவ தினியே. 539 <br/>
<br/>
ஒப்புனக் கில்லா ஒருவனே அடியேன் உள்ளத்துள் ஒளிர்கின்ற ஒளியே <br/>
மெய்ப்பதம் அறியா வீறிலியேற்கு விழுமிய தளித்ததோர் அன்பே <br/>
செப்புதற் கரிய செழுந்சுடர் மூர்த்தீ செல்வமே சிவபெருமானே <br/>
எய்ப்பிடத் துன்னைச் சிக்கெனப் பிடித்தேன் எங்கெழுந் தருளுவ தினியே. 540 <br/>
<br/>
அறவையேன் மனமே கோயிலாக் கொண்டாண்டு அளவிலா ஆனந்த மருளிப் <br/>
பிறவிவே ரறுத்தென் குடிமுழு தாண்ட பிஞ்ஞகா பெரியஎம் பெருளே <br/>
திறவிலே கண்ட காட்சியே அடியேன் செல்வமே சிவபெருமானே <br/>
இறவிலே உன்னைச் சிக்கெனப் பிடித்தேன் எங்கெழுந் தருளுவ தினியே. 541 <br/>
<br/>
பாசவே ரறுக்கும் பழம்பொருள் தன்னைப் பற்றுமா றடியனேற் கருளிப் <br/>
பூசனை உகந்தென் சிந்தையுட் புகுந்து பூங்கழல் காட்டிய பொருளே <br/>
தேசுடை விளக்கே செழுஞ்சுடர் மூர்த்தீ செல்வமே சிவபெருமானே <br/>
ஈசனே உன்னைச் சிக்கெனப் பிடித்தேன் எங்கெழுந் தருளுவ தினியே. 542 <br/>
<br/>
அத்தனே அண்டார் அண்டமாய் நின்ற ஆதியே யாதும்ஈ றில்லாச் <br/>
சித்தனே பத்தர் சிக்கெனப் பிடித்த செல்வமே சிவபெருமானே <br/>
பித்தனே எல்லா உயிருமாய்த் தழைத்துப் பிழைத்தவை அல்லையாய் நிற்கும் <br/>
எத்தனே உன்னைச் சிக்கெனப் பிடித்தேன் எங்கெழுந் தருளுவ தினியே. 543 <br/>
<br/>
பால்நினைத் தூட்டும் தாயினுஞ்சாலப் பரிந்துநீ பாவியே னுடைய <br/>
ஊனினை உருக்கி உள்ளொளி பெருக்கி உலப்பிலா ஆனந்த மாய <br/>
தேனினைச் சொரிந்து புறம்புறந்திரிந்த செல்வமே சிவபெருமானே <br/>
யானுனைத் தொடர்ந்து சிக்கெனப் பிடித்தேன் எங்கெழுந் தருளுவ தினியே. 544 <br/>
<br/>
புன்புலால் யாக்கை புரைபுரை கனியப் பொன்னெடுங் கோயிலாப் புகுந்தென் <br/>
என்பெலாம் உருக்கி எளியையாய் ஆண்ட ஈசனே மாசிலா மணியே <br/>
துன்பமே பிறப்பே இறப்போடு மயக்காந் தொடக்கெலாம் அறுத்தநற்சோதி <br/>
இன்பமே உன்னைச் சிக்கெனப் பிடித்தேன் எங்கெழுந் தருளுவ தினியே. 545 <br/>
<br/>
திருச்சிற்றம்பலம் <br/>
<a href="#hd37"><i>Back</i></a><br/>
<hr width="80%"/>
<a name="dt38">
<h3><font color="blue">
38. திருஏசறவு <br/>
</font></h3>
(திருப்பெருந்துறையில் அருளியது - கொச்சகக் கலிப்பா ) <br/>
<br/>
இரும்புதரு மனத்தேனை ஈர்த்தீர்த்தென் என்புருக்கிக் <br/>
கரும்புதரு சுவைஎனக்குக் காட்டினைஉன் கழலினைகள் <br/>
ஒருங்குதிரை உலவுசடை உடையானே நரிகளெல்லாம் <br/>
பெருங்குதிரை ஆக்கியவா றன்றேஉன் பேரருளே. 546 <br/>
<br/>
பண்ணார்ந்த மொழிமங்கை பங்காநின் ஆளானார்க்கு <br/>
உண்ணார்ந்த ஆரமுதே உடையானே அடியேனை <br/>
மண்ணார்ந்த பிறப்பறுத்திட் டாள்வாய்நீ வாஎன்னக் <br/>
கண்ணார உய்ந்தவா றன்றேஉன் கழல்கண்டே. 547 <br/>
<br/>
ஆதமிலி யான்பிறப் பிறப்பென்னும் அருநரகில் <br/>
ஆர்தமரும் இன்றியே அழுந்துவேற் காவாவென்று <br/>
ஓதமிலி நஞ்சுண்ட உடையானே அடியேற்குன் <br/>
பாதமலர் காட்டியவா றன்றேஎம் பரம்பரனே. 548 <br/>
<br/>
பச்சைத்தா லரவாட்டீ படர்சடையாய் பாதமலர் <br/>
உச்சத்தார் பெருமானே அடியேனை உய்யக்கொண்டு <br/>
எச்சத்தார் சிறுதெய்வம் எத்தாதே அச்சோஎன் <br/>
சித்தத்தா றுய்ந்தவா றன்றேஉன் திறம் நினைந்தே. 549 <br/>
<br/>
கற்றறியேன் கலைஞானம் கசிந்துருகேன் ஆயிடினும் <br/>
மற்றறியேன் பிறதெய்வம் வாக்கியலால் வார்கழல்வந் <br/>
துற்றறிமாந் திருந்தேன்எம் பெருமானே அடியேற்குப் <br/>
பொற்றிவிசு நாய்க்கிடுமா றன்றேநின் பொன்னருளே. 550 <br/>
<br/>
பஞ்சாய அடிமடவார் கடைக்கண்ணால் இடர்ப்பட்டு <br/>
நஞ்சாய துயர்கூர நடுங்குவேன் நின்னருளால் <br/>
உய்ஞ்சேன் எம் பெருமானே உடையானே அடியேனை <br/>
அஞ்சேலென் றாண்டவா றன்றேஅம் பலத்தமுதே. 551 <br/>
<br/>
என்பலைப் பிறப்பறுத்திங் கிமையவர்க் கும் அறியவொண்ணா <br/>
தென்பாலைத் திருப்பெருந் துறையுறையஞ் சிவபெருமான் <br/>
அன்பால்நீ அகம்நெகவே புகுந்தருளி ஆட்கொண்ட <br/>
தென்பாலே நோக்கியவா றன்றேஎம் பெருமானே. 552 <br/>
<br/>
மூத்தானே மூவாத முதலானே முடியில்லா <br/>
ஓத்தானே பொருளானே உண்மையுமாய் இன்மையுமாய்ப் <br/>
பூத்தானே புகுந்திங்குப் புரள்வேனைக் கருணையினால் <br/>
பேர்த்தேநீ ஆண்டவா றன்றேஎம் பெருமானே. 553 <br/>
<br/>
மருவினிய மலர்ப்பாதம் மனத்தில்வளர்ந் துள்ளுருகத் <br/>
தெருவுதொறும் மிக அலறிச் சிவபெருமா னென்றேத்திப் <br/>
பருகியநின் பரங்கருணைத் தடங்கலிற் படிவாமாறு <br/>
அருளெனக்கிங் கிடைமருதே இடங்கொண்ட அம்மானே. 554 <br/>
<br/>
நானேயோ தவஞ் செய்தேன் சிவாயநம எனப்பெற்றேன் <br/>
தேனாய்என் அமுதமுமாய்த் தித்திக்குஞ் சிவபெருமான் <br/>
தானேவந் தெனதுள்ளம் புகுந்தடியேற் கருள்செய்தான் <br/>
ஊனாரும் உயிர்வாழ்க்கை ஒறுத்தன்றே வெறுத்திடவே. 555 <br/>
<br/>
திருச்சிற்றம்பலம் <br/>
<a href="#hd38"><i>Back</i></a><br/>
<hr width="80%"/>
<a name="dt39">
<h3><font color="blue">
39. திருப்புலம்பல் - சிவானநத முதிர்வு <br/>
</font></h3>
(திருவாரூரில் அருளியது - கொச்சகக் கலிப்பா) <br/>
<br/>
பூங்கமலத் தயனெடுமால் அறியாத நெறியானே <br/>
கோங்கலர்சேர் குவிமுலையாள் கூறாவெண் ணீறாடி <br/>
ஓங்கெயில்சூழ் திருவாரூர் உடையானே அடியேன்நின் <br/>
பூங்கழல்கள் அவையல்லா தெவையாதும் புகழேனே. 556 <br/>
<br/>
சடையானே தழலாடீ தயங்குமூ விலைச்சூலப் <br/>
படையானே பரஞ்சோதீ பசுபதீ மழவெள்ளை <br/>
விடையானே விரிபொழில்சூழ் பெருந்துறையாய் அடியேன்நான் <br/>
உடையானே உனையல்லா துறுதுணை மற் றறியேனே. 557 <br/>
<br/>
உற்றாறை யான்வேண்டேன் ஊர்வேண்டேன் பேர்வேண்டேன் <br/>
கற்றாறை யான்வேண்டேன் கற்பனவும் இனியமையும் <br/>
குற்றாலத் தமர்ந்துறையுங் கூத்தாஉன் குரைகழற்கே <br/>
கற்றாவின் மனம்போலக் கசிந்துருக வேண்டுவனே. 558 <br/>
<br/>
திருச்சிற்றம்பலம் <br/>
<a href="#hd39"><i>Back</i></a><br/>
<hr width="80%"/>
<a name="dt40">
<h3><font color="blue">
40. குலாப் பத்து - அனுபவம் இடையீடுபடாமை <br/>
</font></h3>
(தில்லையில் அருளியது - கொச்சகக் கலிப்பா) <br/>
<br/>
ஓடுங் கவந்தியுமே உறவென்றிட் டுள்கசிந்து <br/>
தேடும் பொருளுஞ் சிவன்கழலே எனத்தெளிந்து <br/>
கூடும் உயிரும் குமண்டையிடக் குனித்தடியேன் <br/>
ஆடுங் குலாத்தில்லை ஆண்டானைக் கொண்டன்றே. 559 <br/>
<br/>
துடியோர் இடுகிடைத் தூய்மொழியார் தோள்நசையால் <br/>
செடியேறு தீமைகள் எத்தனையுஞ் செய்திடினும் <br/>
முடியேன் பிறவேன் எனைத்தனதாள் முயங்குவித்த <br/>
அடியேன் குலாத்தில்லை ஆண்டானைக் கொண்டன்றே. 560 <br/>
<br/>
என்புள் ளுருக்கி இருவினையை ஈடழித்துத் <br/>
துன்பங் களைந்து துவந்துவங்கள் தூய்மைசெய்து <br/>
முன்புள்ள வற்றை முழுதழிய உள்புகுத்த <br/>
அன்பின் குலாத்தில்லை ஆண்டானைக் கொண்டன்றே. 561 <br/>
<br/>
குறியும் நெறியும் குணமுமிலார் குழாங்கள்தமைப் <br/>
பிரியும் மனத்தார் பிரிவரிய பெற்றியனைச் <br/>
செறியுங் கருத்தில் உருத்தமுதாஞ் சிவபதத்தை <br/>
அறியுங் குலாத்தில்லை ஆண்டானைக் கொண்டன்றே. 562 <br/>
<br/>
பேருங் குணமும் பிணிப்புறும்இப் பிறவிதனைத் <br/>
தூரும் பரிசு துரிசறுத்துத் தொண்ட ரெல்லாஞ் <br/>
சேரும் வகையாற் சிவன்கருணைத் தேன்பருகி <br/>
ஆருங் குலாத்தில்லை ஆண்டானைக் கொண்டன்றே. 563 <br/>
<br/>
கொம்பில் அரும்பாய்க் குவிமலராய்க் காயாகி <br/>
வம்பு பழுத்துடலம் மாண்டிங்ஙன் போகாமே <br/>
நம்புமென் சிந்தை நணுகும்வண்ணம் நானணுகும் <br/>
அம்பொன் குலாத்தில்லை ஆண்டானைக் கொண்டன்றே. 564 <br/>
<br/>
மதிக்குந் திறலுடைய வல்லரக்கன் தோள்நெரிய <br/>
மிதக்குந் திருவடி என் தலைமேல் வீற்றிருப்பக் <br/>
கதிக்கும் பசுபாசம் ஒன்றுமிலோம் எனக்களித்திங் <br/>
கதிர்க்குங் குலாத்தில்லை ஆண்டானைக் கொண்டன்றே. 565 <br/>
<br/>
இடக்குங் கருமுருட் டேனப்பின் கானகத்தே <br/>
நடக்குந் திருவடி என்தலைமேல் நட்டமையால் <br/>
கடக்குந் திறல்ஐவர் கண்டகர்தம் வல்லாட்டை <br/>
அடக்குங் குலாத்தில்லை ஆண்டானைக் கொண்டன்றே. 566 <br/>
<br/>
பாழ்ச்செய் விளாவிப் பயனிலியாய்க் கிடப்பேற்குக் <br/>
கீழ்ச்செய் தவத்தாற் கிழியீடு நேர்பட்டுத் <br/>
தாட்செய்ய தாமரைச் சைவனுக்கென் புன்தலையால் <br/>
ஆட்செய் குலாத்தில்லை ஆண்டானைக் கொண்டன்றே. 567 <br/>
<br/>
கொம்மை வரிமுலைக் கொம்பனையாள் கூறனுக்குச் <br/>
செம்மை மனத்தால் திருப்பணிகள் செய்வேனுக்கு <br/>
இம்பை தரும்பயன் இத்தனையும் ஈங்கொழிக்கும் <br/>
அம்மை குலாத்தில்லை ஆண்டானைக் கொண்டன்றே. 568 <br/>
<br/>
திருச்சிற்றம்பலம் <br/>
<a href="#hd40"><i>Back</i></a><br/>
<hr width="80%"/>
<a name="dt41">
<h3><font color="blue">
41. அற்புதப்பத்து - அனுபவமாற்றாமை <br/>
</font></h3>
(திருப்பெருந்துறையில் அருளியது - அறுசீர்க் கழி நெடிலடி ஆசிரிய விருத்தம்) <br/>
<br/>
மைய லாய்இந்த மண்ணிடை வாழ்வெனும் ஆழியு ளகப்பட்டுத் <br/>
தைய லாரெனுஞ் சுழித்தலைப் பட்டுநான் தலைதடு மாறாமே <br/>
பொய்யெ லாம்விடத் திருவருள் தந்துதன் பொன்னடி யினைகாட்டி <br/>
மெய்ய னாய்வெளி காட்டிமுன் நின்றதோர் அற்புதம் விளம்பேனே. 569 <br/>
<br/>
ஏய்ந்த மாமல ரிட்டுமுட் டாததோர் இயல்பொடும் வணங்காதே <br/>
சாந்த மார்முலைத் தையல்நல் லாரொடுந் தலைதடு மாறாகிப் <br/>
போந்து யான்துயர் புகாவணம் அருள்செய்து பொற்கழலி னைகாட்டி <br/>
வேந்த னாம்வெளியே என்முன் நின்றதோர் அற்புதம் விளம்பேனே. 570 <br/>
<br/>
நடித்து மண்ணிடைப் பொய்யினைப் பலசெய்து நானென தெனும்மாயக் <br/>
கடித்த வாயிலே நின்றுமுன் வினைமிகக் கழறியே திரிவேனைப் <br/>
பிடித்து முன்னின்றப் பெருமறை தேடிய அரும்பொருள் அடியேனை <br/>
அடித்த டித்துஅக் காரமுன் தீற்றிய அற்புதம் அறியேனே. 571 <br/>
<br/>
பொருந்தும் இப்பிறப் பிறப்பிவை நினையாது பொய்களே புகன்றுபோய்க் <br/>
கருங் குழலினனார் கண்களால் ஏறுண்டு கலங்கியே கிடப்பேனைத் <br/>
திருந்து சேவடிச் சிலம்பனை சிலம்பிடத் திருவொடும் அகலாத <br/>
அருந்து ணைவனாய் ஆண்டுகொண் டருளிய அற்புதம் அறியனே. 572 <br/>
<br/>
மாடுஞ் சுற்றமும் மற்றுள போகமும் மங்கையர் தம்மோடுங் <br/>
கூடி அங்குள குணங்களால் ஏறுண்டு குலாவிய திரிவேனை <br/>
வீடு தந்தென்றன் வெந்தொழில் வீட்டிட மென்மலர்க் கழல்காட்டி <br/>
ஆடு வித்தென தகம்புகுந் தாண்டதோர் அற்புதம் அறியேனே. 573 <br/>
<br/>
வணங்கும் இப்பிறப் பிறப்பிவை நினையாது மங்கையர் தம்மோடும் <br/>
பிணைந்து வாயிதழ்ப் பொருவெள்ளத் தழுந்திநான் பித்தனாய்த் திரிவேனைக் <br/>
குணங்க ளுங்குறி களுமிலாக் குணக்கடல் கோமளத் தொடுங்கூடி <br/>
அணைந்து வந்தெனை ஆண்டுகொண் டருளிய அற்புதம் அறியேனே. 574 <br/>
<br/>
இப்பி றப்பினில் இணைமலர் கொய்துநான் இயல்பொடஞ் செழுத்தோதித் <br/>
தப்பி லாதுபொற் கழல்களுக் கிடாதுநான் தடமுலை யார்தங்கள் <br/>
மைப்பு லாங்கண்ணால் ஏறுண்டு கிடப்பேனை மலரடி யிணைகாட்டி <br/>
அப்பன் என்னைவந் தாண்டுகொண் டருளிய அற்புதம் அறியேனே. 575 <br/>
<br/>
ஊச லாட்டுமிவ் வுடலுயி ராயின இருவினை அறுத்தென்னை <br/>
ஓசையா லுணர் வார்க்குணர் வரியவன் உணர்வுதந் தொளிவாக்கிப் <br/>
பாச மானவை பற்றறுத் துயர்ந்ததன் பரம்பொருங் கருணையால் <br/>
ஆசை தீர்த்தடி யாரடிக் கூட்டிய அற்புதம் அறியேனே. 576 <br/>
<br/>
பொச்சை யானஇப் பிறவியிற் கிடந்துநான் புழுத்தலை நாய்போல <br/>
இச்சை யாயின ஏழையர்க் கேசெய்தங் கிணங்கியே திரிவேனை <br/>
இச்ச கத்தரி அயனுமெட் டாததன் விரைமலர்க் கழல்காட்டி <br/>
அச்சன் என்னையும் ஆண்டுகொண் டருளிய அற்புதம் அறியேனே. 577 <br/>
<br/>
செறியும் இப்பிறவிப் பிறப்பிவை நினையாது செறிகுழலார் செய்யுங் <br/>
கிறியுங் கீழ்மையுங் கெண்டையங் கண்களும் உன்னியே கிடப்பேனை <br/>
இறைவன் எம்பிரான் எல்லையில் லாததன் இணைமலர்க் கழல்காட்டி <br/>
அறிவு தந்தெனை ஆண்டுகொண் டருளிய அற்புதம் அறியேனே. 578 <br/>
<br/>
திருச்சிற்றம்பலம் <br/>
<a href="#hd41"><i>Back</i></a><br/>
<hr width="80%"/>
<a name="dt42">
<h3><font color="blue">
42. சென்னிப்பத்து - சிவவிளைவு <br/>
</font></h3>
(திருப்பெருந்துறையில் அருளியது - ஆசிரிய விருத்தம்) <br/>
<br/>
தேவ தேவன்மெய்ச் சேவகன் தென்பெ ருந்துறை நாயகன் <br/>
மூவ ராலும் அறியொணாமுத லாய ஆனந்த மூர்த்தியான் <br/>
யாவ ராயினும் அன்பரன்றி அறியொ ணாமலர்ச் சோதியான் <br/>
தூயமாமலர்ச் சேவடிக்கண்நம் சென்னி மன்னிச் சுடருமே. 579 <br/>
<br/>
அட்டமூர்த்தி அழகன்இன்னமு தாய ஆனந்த வெள்ளத்தான் <br/>
சிட்டன் மேயச்சிவ லோகநாயகன் தென்பெ ருந்துறைச் சேவகன் <br/>
மட்டு வார்குழல் மங்கை யாளையோர் பாகம் வைத்த அழகன்தன் <br/>
வட்ட மாமலர்ச் சேவடிக் கண்நம் சென்னி மன்னி மலருமே. 580 <br/>
<br/>
நங்கை மீரெனை நோக்குமின் நங்கள் நாதன் நம்பணி கொண்டவன் <br/>
தெங்கு சோலைகள் சூழ்பெருந் துறை மேய சேவகன் நாயகன் <br/>
மங்கை மார்கையில் வளையுங்கொண்டெம் உயிருங் கொண்டெம் பணிகொள்வான் <br/>
பொங்கு மாமலர்ச் சேவடிக்கண்நம் சென்னி மன்னிப் பொலியுமே. 581 <br/>
<br/>
பத்தர் சூழப் பராபரன் பாரில் வந்துபார்ப் பானெனச் <br/>
சித்தர் சூழச் சிவபிரான் தில்லை மூதூர் நடஞ்செய்வான் <br/>
எத்தனாகிவந் தில்புகுந்தெமை ஆளுங் கொண்டெம் பணிகொள்வான் <br/>
வைத்த மாமலர்ச் சேவடிக்கண்நம் சென்னி மன்னி மலருமே. 582 <br/>
<br/>
மாய வாழ்க்கையை மெய்யென் றெண்ணி மதித்திடா வகை நல்கியான் <br/>
வேய தோளுமை பங்கன் எங்கள் திருப்பெ ருந்துறை மேவினான் <br/>
காயத் துள்ளமு தூறஊறநீ கண்டு கொள்ளென்று காட்டிய <br/>
சேய மாமலர்ச் சேவடிக்கண்நம் சென்னி மன்னி திகழுமே. 583 <br/>
<br/>
சித்தமே புகுந் தெம்மையாட் கொண்டு தீவினை கெடுந் துய்யலாம் <br/>
பத்தி தந்துதன் பொற்கழற்கணே பன்மலர் கொய்து சேர்த்தலும் <br/>
முத்தி தந்திந்த மூவுலகுக்கும் அப்பு றத்தெமை வைத்திடும் <br/>
அத்தன் மாமலர்ச் சேவடிக்கண்நம் சென்னி மன்னி மலருமே. 584 <br/>
<br/>
பிறவி யென்னுமிக் கடலைநீந் தத்தன் பேரருள்தந் தருளினான் <br/>
அறவை யென்றடி யார்கள் தங்கள் அருட்கு ழாம்புக விட்டுநல் <br/>
உறவு செய்தெனை உய்யக்கொண்ட பிரான்தன் உண்மைப் பெருக்கமாம் <br/>
திறமை காட்டிய சேவடிக்கண்நம் சென்னி மன்னி திகழுமே. 585 <br/>
<br/>
புழுவி னாற்பொதிந் திடுகுரம்பையிற் பொய் தனையொழி வித்திடும் <br/>
எழில்கொள் சோதியெம் ஈசன்எம்பிரான் என்னு டையப்பன் என்றென்று <br/>
தொழுத கையின ராகித் துய்மலர்க் கண்கள் நீர்மல்குந் தொண்டர்க்கு <br/>
வழுவி லாமலர்ச் சேவடிக்கண்நம் சென்னி மன்னி மலருமே. 586 <br/>
<br/>
வம்ப னாய்த்திரி வேனைவாவென்று வல்வி னைப்பகை மாய்த்திடும் <br/>
உம்ப ரான்உல கூடறுத்தப் புறத்தனாய் நின்ற எம்பிரான் <br/>
அன்பரானவர்க்கருளி மெய்யடி யார்கட் கின்பந் தழைந்திடுஞ் <br/>
செம்பொன் மாமலர்ச் சேவடிக்கண்நம் சென்னி மன்னி திகழுமே. 587 <br/>
<br/>
முத்த னைமுதற் சோதியைமுக்கண் அப்பனை முதல் வித்தனைச் <br/>
சித்த னைச்சிவ லோகனைத்திரு நாமம்பாடித் திரிதரும் <br/>
பத்தர் காள்இங்கே வம்மின்நீர் உங்கள் பாசந்தீரப் பணியினோ <br/>
சித்த மார்தருஞ் சேவடிக்கண்நம் சென்னி மன்னி திகழுமே. 588 <br/>
<br/>
திருச்சிற்றம்பலம் <br/>
<a href="#hd42"><i>Back</i></a><br/>
<hr width="80%"/>
<a name="dt43">
<h3><font color="blue">
43. திருவார்த்தை - அறிவித் தன்புறுத்தல் <br/>
</font></h3>
(திருப்பெருந்துறையில் அருளியது -அறுசீர்க் கழிநெடிலடி ஆசிரிய விருத்தம்) <br/>
<br/>
மாதிவர் பாகன் மறைபயின்ற வாசகன் மாமலர் மேயசோதி <br/>
கோதில் பரங்கருணையடியார் குலாவுநீதி குண மாகநல்கும் <br/>
போதலர் சோலைப் பெருந்துறையெம் புண்ணியன் மண்ணிடை வந்திழிந்து <br/>
ஆதிப் பிரமம் வெளிப்படுத்த அருளறி வார் எம்பிரானாவாரே. 589 <br/>
<br/>
மாலயன் வானவர் கோனும்வந்து வணங்க அவர்க்கருள் செய்தஈசன் <br/>
ஞாலம் அதனிடை வந்திழிந்து நன்னெறி காட்டி நலம்திகழும் <br/>
கோல மணியணி மாடநீடு குலாவு மிடைவை மடநல்லாட்குச் <br/>
சீல மிகக்கரு ணையளிக்குந் திறமறி வார்எம் பிரானாவாரே. 590 <br/>
<br/>
அணிமுடி ஆதி அமரர்கோமான் ஆனந்தக் கூத்தன் அறுசமயம் <br/>
பணிவகை செய்து படவதேறிப் பாரொடு விண்ணும் பரவியேத்தப் <br/>
பிணிகெடநல்கும் பெருந்துறையெம் பேரரு ளாளன்பெண் பாலுகந்து <br/>
மணிவலை கொண்டுவான் மீன்விசிறும் வகையறிவார் எம்பிரானாவாரே. 591 <br/>
<br/>
வேடுரு வாகி மகேந்திரத்து மிகுகுறை வானவர் வந்துதன்னைத் <br/>
தேட இருந்த சிவபெருமான் சித்தனை செய்தடி யோங்களுய்ய <br/>
ஆடல் அமர்ந்த பரிமாஎறி ஐயன் பெருந்துறை ஆதிஅந்நாள் <br/>
ஏடர் களையெங்கும் ஆண்டுகொண்ட இயல்பறி வார்எம் பிரானாவாரே. 592 <br/>
<br/>
வந்திமை யோர்கள் வணங்கியேத்த மாக்கரு ணைக்கட லாய்அடியார் <br/>
பந்தணை விண்டற நல்கும்எங்கள் பரமன் பெருந்துறை ஆதி அந்நாள் <br/>
உந்து திரைக்கட லைக்கடந்தன் றோங்கு மதிலிலங்கை அதினிற் <br/>
பந்தணை மெல்லிர லாட்கருளும் பரிசளி வார்எம் பிரானாவாரே. 593 <br/>
<br/>
வேவத் திரிபுரஞ் செற்றவில்லி வேடுவனாய்க்கடி நாய்கள்சூழ <br/>
ஏவற் செயல்செய்யுந் தேவர்முன்னே எம்பெருமான்தான் இயங்கு காட்டில் <br/>
ஏவுண்ட பன்றிக் கிரங்கியீசன் எந்தை பெருந்துறை ஆதியன்று <br/>
கேவலங் கேழலாய்ப் பால்கொடுத்த கிடப்பறி வார்எம் பிரானாவாரே. 594 <br/>
<br/>
நாதம் உடையதோர் நற்கமலப் போதினில் நண்ணிய நன்னுதலார் <br/>
ஓதிப் பணிந்திலர் தூவியேத்த ஒளிவளர் சோதியெம் ஈசன் மன்னும் <br/>
போதலர் சோலைப் பெருந்துறையெம் புண்ணியன் மண்ணிடை வந்து தோன்றிப் <br/>
பேதங் கெடுத்தருள் செய்பெருமை அறியவல் லார்எம் பிரானாவாரே. 595 <br/>
<br/>
பூவலர் கொன்றையும் மாலைமார்பன் போருகிர் வன்புலி கொன்றவீரன் <br/>
மாதுநல் லாளுமை மங்கைபங்கன் வன்பொழில் சூழ்தென் பெருந்துறைக்கோன் <br/>
ஏதில் பெரும்புகழ் எங்கள்ஈசன் இருங்கடல் வாணாற்குத் தீயில்தோன்றும் <br/>
ஓவிய மங்கையர் தோள்புணரும் உருவறி வார்எம் பிரானாவாரே. 596 <br/>
<br/>
தூவெள்ளை நீறணி எம்பெருமான் சோதி மகேந்திர நாதன்வந்து <br/>
தேவர் தொழும்பதம் வைத்தஈசன் தென்னன் பெருந்துறை ஆளிஅன்று <br/>
காதல் பெருகக் கருணைகாட்டித் தன்கழல் காட்டிக் கசிந்துருகக் <br/>
கேதங் கெடுத்தென்னை ஆண்டருளும் கிடப்பறி வார்எம் பிரானாவாரே. 597 <br/>
<br/>
அங்கணன் எங்கள் அமரர்பெம்மான் அடியார்க் கமுதன் அவனிவந்த <br/>
எங்கள் பிரான்இரும் பாசந்தீர இகபரம் ஆயதோர் இன்பமெய்தச் <br/>
சங்கங் கவரந்நதுவண் சாத்தினோடுஞ் சதுரன் பெருந்துறை ஆளிஅன்று <br/>
மங்கையர் மல்கும் மதுரைசேர்ந்த வகையறி வார்எம் பிரானாவாரே. 598 <br/>
<br/>
திருச்சிற்றம்பலம் <br/>
<a href="#hd43"><i>Back</i></a><br/>
<hr width="80%"/>
<a name="dt44">
<h3><font color="blue">
44. எண்ணப்பதிகம் - ஒழியா இன்பத்துவகை <br/>
</font></h3>
(தில்லையில் அருளியது - எழுசீர்க் கழினெடிலடி ஆசிரிய விருத்தம்) <br/>
<br/>
பாருரு வாய பிறப்பறவேண்டும் பத்திமை யும்பெற வேண்டும் <br/>
சீருரு வாய சிவபெரு மானே செங் கமல மலர்போல் <br/>
ஆருரு வாயஎன் னார முதேஉன் அடியவர் தொகை நடுவே <br/>
ஓருருவாய நின் திருவருள் காட்டி என்னையும் உய்யக்கொண் டருளே. 599 <br/>
<br/>
உரியேன் அல்லேன் உனக் கடிமை உன்னைப் பிரிந்திங் கொருபொழுதும் <br/>
தரியேன் நாயேன் இன்னதென்று அறியேன் சங்கரா கருணையினாற் <br/>
பெரியோன் ஒருவன் கண்டுகொள் என்றுன் பெய்கழல் அடிகாட்டிப் <br/>
பிரியேன் என்றென் றருளிய அருளும் பொய்யோ எங்கள் பெருமானே. 600 <br/>
<br/>
என்பே உருகநின் அருள்அளித்துன் இணைமலர் அடி காட்டி <br/>
முன்பே என்னை ஆண்டுகொண்ட முனிவர் முனிவர் முழுமுதலே <br/>
இன்பே அருளி எனையுருக்கி உயிருண் கின்ற எம்மானே <br/>
நண்பே யருளாய் என்னுயிர் நாதா நின்னருள் நாணாமே 601 <br/>
<br/>
பத்தில னேனும் பணிந்தில னேனும்உன் உயர்ந்தபைங் கழல் காணப் <br/>
பித்தில னேனும் பிதற்றில னேனும் பிறப்பறுப்பாய எம்பெருமானே <br/>
முத்தனை யானே மணியனை யானே முதல்வ னேமுறை யோஎன்று <br/>
எத்தனை யானும் யான்தொடர்ந் துன்னை இனிப்பிரிந் தாற்றேனே. 602 <br/>
<br/>
காணும தொழிந்தேன் நின்திருப் பாதம் கண்டு கண் களிகூரப் <br/>
பேணும தொழிந்தேன் பிதற்றம தொழிந்தேன் பின்னைஎம் பெருமானே <br/>
தாணுவே அழிந்தேன் நின்னினைந் துருகுந் தன்மைஎன் புன்மைகளால் <br/>
காணும தொழிந்தேன் நீயினி வரினுங் காணவும் நாணுவனே. 603 <br/>
<br/>
பாற்றிரு நீற்றெம் பரமனைப் பரங்கரு ணையோடு எதிர்த்து <br/>
தோற்றிமெய் யடியார்க் கருட்டுரை யளிக்குஞ் சோதியை நீதி யிலேன் <br/>
போற்றியென் அமுதே என நினைந் தேத்திப் புகழ்ந்தழைத் தலறியென் னுள்ளே <br/>
ஆற்றுவனாக உடையவ னேஎனை ஆவஎன் றருளாயே. 604 <br/>
<br/>
திருச்சிற்றம்பலம் <br/>
<a href="#hd44"><i>Back</i></a><br/>
<hr width="80%"/>
<a name="dt45">
<h3><font color="blue">
45. யாத்திரைப் பத்து - அனுபவ அதீதம் உரைத்தல் <br/>
</font></h3>
(தில்லையில் அருளியது - அறுசீர் கழிநெடிலடி ஆசிரிய விருத்தம் ) <br/>
<br/>
பூவார் சென்னி மன்னனெம் புயங்கப் பெருமான் சிறியோமை <br/>
ஓவா துள்ளம் கலந்துணர்வாய் உருக்கும் வெள்ளக் கருணையினால் <br/>
ஆவா என்னப் பட்டன் பாய் ஆட்பட் டீர்வந் தொருப்படுமிள் <br/>
போவோங் காலம் வந்ததுகாண் பொய்விட் டுடையான் கழல்புகவே. 605 <br/>
<br/>
புகவே வேண்டா புலன்களில்நீர் புயங்கப் பெருமான் பூங்கழல்கள் <br/>
மிகவே நினைமின் மிக்கவெல்லாம் வேண்டா போக விடுமின்கள் <br/>
நகவே ஞாலத் துள்புகுந்து நாயே அனைய நமையாண்ட <br/>
தகவே யுடையான் தனைச்சாரத் தளரா திருப்பார் தாந்தாமே. 606 <br/>
<br/>
தாமே தமக்குச் சுற்றமும் தாமே தமக்கு விதிவகையும் <br/>
யாமார் எமதார் பாசமார் என்னமாயம் இவைபோகக் <br/>
கோமான் பண்டைத் தொண்டரோடும் அவன்தன் குறிப்பே குறிக்கொண்டு <br/>
போமா றமைமின் பொய்நீக்கப் புயங்கன் ஆள்வான் பொன்னடிக்கே. 607 <br/>
<br/>
அடியார் ஆனீர் எல்லீரும் அகல விடுமின் விளையாட்டைக் <br/>
கடிசே ரடியே வந்தடைந்து கடைக்கொண் டிருமின் திருக்குறிப்பைச் <br/>
செடிசே ருடைலச் செலநீக்கிச் சிவலோகத்தே நமைவைப்பான் <br/>
பொடிசேர் மேளிப் புயங்கன்தன் பூவார் கழற்கே புகவிடுமே. 608 <br/>
<br/>
விடுமின் வெகுளி வேட்கைநோய் மிகவோர் காலம் இனியில்லை <br/>
உடையான் அடிக்கீழ்ப் பெருஞ்சாத்தோடு உடன்போ வதற்கே ஒருப் படுமின் <br/>
அடைவோம் நாம்போய்ச் சிவபுரத்துள் அணியார் கதவ தடையாமே <br/>
புடைபட்டுருகிப் போற்றுவோம் புயங்கள் ஆள்வான் புகழ்களையே. 609 <br/>
<br/>
புகழ்மின் தொழுமின் பூப்புனைமின் புயங்கன் தானே புந்திவைத்திட்டு <br/>
இகழ்மின் எல்லா அல்லலையும் இனியோர் இடையூ றடையாமே <br/>
திகழுஞ் சீரார் சிவபுரத்துச் சென்று சிவன்தாள் வணங்கிநாம் <br/>
நிகழும் அடியார் முன்சென்று நெஞ்சம் உருகி நிற்போமே. 610 <br/>
<br/>
நிற்பார் நிற்கநில் லாவுலகில் நில்லோம் இனிநாம் செல்வோமே <br/>
பொற்பால் ஒப்பாந் திருமேனிப் புயங்கன் ஆவான் பொன்னடிக்கே <br/>
நிற்பீர் எல்லாந் தாழாதே நிற்கும் பரிசே ஒருப்படுமின் <br/>
பிற்பால் நின்று பேழ்கணித்தாற் பெறுதற் கரியன் பெருமானே. 611 <br/>
<br/>
பெருமான் பேரானந்ததுப் பிரியா திருக்கப் பெற்றீர்காள் <br/>
அருமா லுற்றிப் பின்னைநீர் அம்மா அழுங்கி அரற்றாதே <br/>
திருமா மணிசேர் திருக்கதவங் திறந்தபோதே சிவபுரத்துச் <br/>
திருமா லறியாத் திருப்புயங்கன் திருத்தாள் சென்று சேர்வோமே. 612 <br/>
<br/>
சேரக் கருகிச் சிந்தனையைத் திருந்த வைத்துச் சிந்திமின் <br/>
போரிற் பொலியும் வேற்கண்ணாள் பங்கன் புயங்கன் அருளமுதம் <br/>
ஆரப் பருகி ஆராத ஆர்வங்கூர அழுந்துவீர் <br/>
போரப் புரிமின் சிவன்கழற்கே பொய்யிற் கிடந்து புரளாதே. 613 <br/>
<br/>
புரள்வார் தொழுவார் புகழ்வாராய் இன்றே வந்தான் ஆகாதீர் <br/>
மருள்வீர் பின்னை மதிப்பாரார் மதியுட் கலங்கி மயங்குவீர் <br/>
தெருள்வீராகில் இதுசெய்ம்மின் சிவலோ கக்கோன் திருப்புயங்கன் <br/>
அருளார் பெறுவார் அகலிடத்தே அந்தோ அந்தோ அந்தோவே. 614 <br/>
<br/>
திருச்சிற்றம்பலம் <br/>
<a href="#hd45"><i>Back</i></a><br/>
<hr width="80%"/>
<a name="dt46">
<h3><font color="blue">
46. திருப்படை எழுச்சி - பிரபஞ்சப் போர் <br/>
</font></h3>
(தில்லையில் அருளியது - கலிவிருத்தம்) <br/>
<br/>
ஞானவாள் ஏந்தும்ஐயர் நாதப் பறையறைமின் <br/>
மானமா ஏறும்ஐயர் பதிவெண் குடைகவிமின் <br/>
ஆனநீற் றுக்கவசம் அடையப் புகுமின்கள் <br/>
வானவூர் கொள்வோம்நாம் மாயப்படை வாராமே. 615 <br/>
<br/>
தொண்டர்காள் தூசிசெல்லீர் பக்தர்காள் சூழப்போகீர் <br/>
ஒண்திறல் யோகிகளே பேரணி உந்தீர்கள் <br/>
திண்திறல் சித்தர்களே கடைக்கூழை செல்மின்கள் <br/>
அண்டர்நா டாள்வோம் நாம் அல்லற்படை வாராமே. 616 <br/>
<br/>
திருச்சிற்றம்பலம் <br/>
<a href="#hd46"><i>Back</i></a><br/>
<hr width="80%"/>
<a name="dt47">
<h3><font color="blue">
47. திருவெண்பா - அணைந்தோர் தன்மை <br/>
</font></h3>
(திருப்பெருந்துறையில் அருளியது - நேரிசை வெண்பா) <br/>
<br/>
வெய்ய வினையிரண்டும் வெந்தகல மெய்யுருகிப் <br/>
பொய்யும் பொடியாகா தென்செய்கேன் செய்ய <br/>
திருவார் பெருந்துறையான் தேனுந்து செந்தீ <br/>
மருவா திருந்தேன் மனத்து. 617 <br/>
<br/>
ஆர்க்கோ அரற்றுகோ ஆடுகோ பாடுகோ <br/>
பார்க்கோ பரம்பரனே என்செய்தேன் தீர்ப்பரிய <br/>
ஆனந்த மாலேற்றும் அத்தன் பெருந்துறையான் <br/>
தானென்பர் ஆரொருவர் தாழ்ந்து. 618 <br/>
<br/>
செய்த பிழையறியேன் சேவடியே கைதொழுதே <br/>
உய்யும் வகையின் உயிர்ப்பறியேன் வையத் <br/>
திருந்துறையுள் வேல்மடுத்தன் சிந்தனைக்கே கோத்தான் <br/>
பெருந்துறையில் மேய பிரான். 619 <br/>
<br/>
முன்னை வினையிரண்டும் வேரறுத்து முன்னின்றான் <br/>
பின்னைப் பிறப்பறுக்கும் பேராளன் தென்னன் <br/>
பெருந்துறையில் மேய பெருங்கருணை யாளன் <br/>
வருந்துயரந் தீர்க்கும் மருந்து. 620 <br/>
<br/>
அறையோ அறிவார்க் கனைத்துலகும் ஈன்ற <br/>
மறையோனும் மாலுமால் கொள்ளும் இறையோன் <br/>
பெருந்துறையும் மேய பெருமான் பிரியா <br/>
திருந்துறையும் என்னெஞ்சத் தின்று. 621 <br/>
<br/>
பித்தென்னை ஏற்றும் பிறப்பறுக்கும் பேச்சரிதாம் <br/>
மத்தமே யாக்கும் வந்தென்மனத்தை அத்தன் <br/>
பெருந்துறையாள் ஆட்கொண்டு பேரருளால் நோக்கும் <br/>
மருந்திறவாப் பேரின்பம் வந்து. 622 <br/>
<br/>
வாரா வழியருளி வந்தெனக்கு மாறின்றி <br/>
ஆரா அமுதாய் அமைந்தன்றே சீரார் <br/>
திருத்தென் பெருந்துறையான் என்சிந்தை மேய <br/>
ஒருத்தன் பெருக்கும் ஒளி. 623 <br/>
<br/>
யாவார்க்கும் மேலாம் அளவிலாச் சீருடையான் <br/>
யாவர்க்கும் கீழாம் அடியேனை யாவரும் <br/>
பெற்றறியா இன்பத்துள் வைத்தாய்க்கென் எம்பெருமான் <br/>
மற்றறியேன் செய்யும் வகை. 624 <br/>
<br/>
மூவரும் முப்பத்து மூவரும் மற்றொழிந்த <br/>
தேவரும் காணாச் சிவபெருமான் மாவேறி <br/>
வையகத்தே வந்திழிந்த வார்கழல்கள் வந்திக்க <br/>
மெய்யகத்தே இன்பம் மிகும். 625 <br/>
<br/>
இருந்தென்னை ஆண்டான் இணையடியே சிந்தித் <br/>
திருந்திரந்து கொள்நெஞ்சே எல்லாம் தருங்காண் <br/>
பெருந்துறையின் மேய பெருங்கருணை யாளன் <br/>
மருந்துருவாய் என்மனத்தே வந்து. 626 <br/>
<br/>
இன்பம் பெருக்கி இருளகற்றி எஞ்ஞான்றும் <br/>
துன்பந் தொடர்வறுத்துச் சோதியாய் அன்பமைத்துச் <br/>
சீரார் பெருந்துறையான் என்னுடைய சிந்தையே <br/>
ஊராகக் கொண்டான் உவந்து. 627 <br/>
<br/>
திருச்சிற்றம்பலம் <br/>
<a href="#hd47"><i>Back</i></a><br/>
<hr width="80%"/>
<a name="dt48">
<h3><font color="blue">
48. பண்டாய நான்மறை - அனுபவத்து ஐயமின்மை உரைத்தல் <br/>
</font></h3>
(திருப்பெருந்துறையில் அருளியது - நேரிசை வெண்பா ) <br/>
<br/>
பண்டாய நான்மறையும் பாலணுகா மாலயனுங் <br/>
கண்டாரு மில்லை கடையேனைத் தொண்டாகக் <br/>
கொண்டருளுங் கோகழிஎங் கோமாற்கு நெஞ்சமே <br/>
உண்டாமோ கைம்மா றுரை. 628 <br/>
<br/>
உள்ள மலமூன்றும்மாய உகுபெருந்தேன் <br/>
வெள்ளந் தரும்பரியின் மேல்வந்து வள்ளல் <br/>
மருவும் பெருந்துறையை வாழ்த்துமின்காள் வாழ்த்தக் <br/>
கருவுங் கெடும்பிறவிக் காடு. 629 <br/>
<br/>
காட்டகத்து வேடன் கடலில் வலைவாணன் <br/>
நாட்டிற் பரிப்பாகன் நம்வினையை வீட்டி <br/>
அருளும் பெருந்துறையான் அங்கமல பாதம் <br/>
மருளுங் கெடநெஞ்சே வாழ்த்து. 630 <br/>
<br/>
வாழ்ந்தார்கள் ஆவாரும் வல்வினையை மாய்ப்பாருந் <br/>
தாழ்ந்துலகம் ஏத்தத் தகுவாருஞ் சூழ்ந்தமரர் <br/>
சென்றிறைஞ்சி ஏத்தும் திருவார் பெருந்துறையை <br/>
நன்றிறைஞ்சி ஏத்தும் நமர். 631 <br/>
<br/>
நண்ணிப் பெருந்துறையை நம்மிடர்கள் போயகல <br/>
எண்ணி எழுகோ கழிக்கரசைப்-பண்ணின் <br/>
மொழியாளோ டுத்தர கோசமங்கை மன்னிக் <br/>
கழியா திருந்தவனைக் காண். 632 <br/>
<br/>
காணுங் கரணங்கள் எல்லாம்பே ரின்பமெனப் <br/>
பேணும் அடியார் பிறப்பகலக் காணும் <br/>
பெரியானை நெஞ்சே பெருந்துறையில் என்றும் <br/>
பிரியானை வாயாரப் பேசு. 633 <br/>
<br/>
பேசும் மொருளுக் கிலக்கிதமாய்ப் பேச்சிறந்த <br/>
மாசில் மணியின் மணிவார்த்தை பேசிப் <br/>
பெருந்துறையே என்று பிறப்பறுத்தேன் நல்ல <br/>
மருந்தினடி என்மனத்தே வைத்து. 634 <br/>
<br/>
திருச்சிற்றம்பலம் <br/>
<a href="#hd48"><i>Back</i></a><br/>
<hr width="80%"/>
<a name="dt49">
<h3><font color="blue">
49. திருப்படை ஆட்சி - சீவஉபாதி ஒழிதல் <br/>
</font></h3>
(தில்லையில் அருளியது -சிவ உபாதி ஒழித்தல் - <br/>
பன்னிரு சீர்க்கழிநெடிலடி ஆசிரிய விருத்தம்) <br/>
<br/>
கண்களிரண்டும் அவன்கழல் கண்டு களிப்பன ஆகாதே <br/>
காரிகை யார்கள்தம் வாழ்விலென் வாழ்வு கடைப்படும் ஆகாதே <br/>
மண்களில் வந்து பிறந்திடு மாறி மறந்திடும் ஆகாதே <br/>
மாலறி யாமலர்ப் பாதம் இரண்டும் வணங்குதும் ஆகாதே <br/>
பண்களி கூர்தரு பாடலொ டாடல் பயின்றிடும் ஆகாதே <br/>
பாண்டிநன்னாடுடை யான்படை யாட்சிகள் பாடுதும் ஆகாதே <br/>
விண்களி கூர்வதோர் வேதகம் வந்துவெளிப்படும் ஆகாதே <br/>
மீன்வலை வீசிய கானவன் வந்து வெளிப்படும் ஆயிடிலே. 635 <br/>
<br/>
ஒன்றினொ டொன்றுமோ ரைந்தினொ டைந்தும் உயிர்ப்பது மாகாதே <br/>
கன்றை நினைந்தெழு தாயென வந்த கணக்கது வாகாதே <br/>
காரணமாகும் அனாதி குணங்கள் கருத்தறு மாகாதே <br/>
நன்றிது தீதென வந்த நடுக்கம் நடந்தன வாகாதே <br/>
நாமுமெ லாமடி யாருட னேசெல நண்ணினு மாகாதே <br/>
என்றுமென் அன்பு நிறைந்த பராவமு தெய்துவ தாகாதே <br/>
ஏறுடை யான்எனை ஆளுடை நாயகன் என்னுள் புகுந்திடிலே. 636 <br/>
<br/>
பந்த விகார குணங்கள் பறிந்து மறிந்திடு மாகாதே <br/>
பாவனை யாய கருத்தினில் வந்த பராவமு தாகாதே <br/>
அந்த மிலாத அகண்டமும் நம்முள் அகப்படு மாகாதே <br/>
ஆதி முதற்பா மாய பரஞ்சுடர் அண்ணுவ தாகாதே <br/>
செந்துவர் வாய்மட வாரிட ரானவை சிந்திடு மாகாதே <br/>
சேலன கண்கள் அவன்திரு மேனி திளைப்பன வாகாதே <br/>
இந்திர ஞால இடர்ப்பிற வித்துய ரேகுவ தாகாதே <br/>
என்னுடைய நாயக னாகியஈசன் எதிர்ப்படு மாயிடிலே. 637 <br/>
<br/>
என்னணி யார்முலை ஆகம் அளைந்துடன் இன்புறு மாகாதே <br/>
எல்லையில் மாக்கரு ணைக்கடல் இன்றினி தாடுது மாகாதே <br/>
நன்மணி நாதம் முழங்கியென் உள்ளுற நண்ணுவ தாகாதே <br/>
நாதன் அணித்திரு நீற்றினை நித்தலும் நண்ணுவ தாகாதே <br/>
மன்னிய அன்பரில் என்பணி முந்துற வைகுவ தாகாதே <br/>
மாமறை யும் அறியாமலர்ப் பாதம் வணங்குது மாகாதே <br/>
இன்னியற் செங்கழு நீர்மலர் என்தலை எய்துவ தாகாதே <br/>
என்னை யுடைப்பெரு மான் அருள் ஈசன் எழுந்தரு ளப்பே றிலே. 638 <br/>
<br/>
மண்ணினில் மாயை மதித்து வகுத்த மயக்கறு மாகாதே <br/>
வானவ ரும்அறி யாமலர்ப் பாதம் வணங்குது மாகாதே <br/>
கண்ணிலி காலம் அனைத்தினும் வந்த கலக்கறு மாகாதே <br/>
காதல்செயும் அடியார்மனம் இன்று களித்திடு மாகாதே <br/>
பெண்ணலி ஆணென நாமௌ வந்த பிணக்கறு மாகாதே <br/>
பேரறி யாத அனேக பவங்கள் பிழைத்தன ஆகாதே <br/>
எண்ணிலி யாகிய சித்திகள் வந்தெனை எய்துவ தாகாதே <br/>
என்னையுடைப் பெருமான் அருள் ஈசன் எழுந்தருளப் பெறிலே. 639 <br/>
<br/>
பொன்னிய லுந்திரு மேனிவெண் ணீறு பொலிந்திடு மாகாதே <br/>
பூமழை மாதவர் கைகள் குவிந்து பொழிந்திடு மாகாதே <br/>
மின்னியல் நுண்ணிடை யார்கள் கருத்து வெளிப்படுமாகாதே <br/>
வீணை முரன்றெழும் ஓசையில் இன்பம் மிகுத்திடு மாகாதே <br/>
தன்னடி யாரடி என்தலை மீது தழைப்பன ஆகாதே <br/>
தானடி யோம் உடனேயுயவந் தலைப்படு மாகாதே <br/>
இன்னியம் எங்கும் நிறைந்தினி தாக இயம்பிடு மாகாதே <br/>
என்னைமுன் ஆளுடை ஈசன்என் அத்தன் எழுந்தரு ளப்பெறிலே. 640 <br/>
<br/>
சொல்லிய லாதெழு தூமணி யோசை சுவைதரு மாகாதே <br/>
துண்ணென என்னுளம் மன்னியசோதி தொடர்ந்தெழு மாகாதே <br/>
பல்லியல் பாயப் பரப்பற வந்த பராபர மாகாதே <br/>
பண்டறி யாதப ரானுப வங்கள் பரந்தெழு மாகாதே <br/>
வில்லியல் நன்னுத லார்மயல் இன்று விளைந்திடு மாகாதே <br/>
விண்ணவரும் அறியாத விழுப்பொருள் இப்பொரு ளாகாதே <br/>
எல்லையி லாதன எண்குண மானவை எய்திடு மாகாதே <br/>
இந்து சிகாமணி எங்களை ஆள எழுந்திரு ளப் பெறிலே. 641 <br/>
<br/>
சங்கு திரண்டு முரன்றெழும் ஓசை தழைப்பன ஆகாதே <br/>
சாதிவி டாதகுணங்கள் நம்மோடு சலித்திடு மாகாதே <br/>
அங்கிது நன்றிது நன்றெனு மாயை அடங்கிடு மாகாதே <br/>
ஆசைஎலாம் அடியாரடியோய் எனும் அத்தனை யாகாதே <br/>
செங்கயல் ஒண்கண்மடந்தையர் சிந்தை திளைப்பன ஆகாதே <br/>
சீரடியார்கள் சிவானுப வங்கள் தெரித்திடு மாகாதே <br/>
எங்கும் நிறைந்தமு தூறு பரஞ்சுடர் எய்துவ தாகாதே <br/>
ஈற்றி யாமறை யோன் எனைஆள எழுந்தரு ளப் பெறிலே. 642 <br/>
<br/>
திருச்சிற்றம்பலம் <br/>
<a href="#hd49"><i>Back</i></a><br/>
<hr width="80%"/>
<a name="dt50">
<h3><font color="blue">
50. ஆனந்தமாலை - சிவானுபவ விருப்பம் <br/>
</font></h3>
(தில்லையில் அருளியது - சிவானுபவ விருத்தம் - <br/>
அறுசீர்க் கழிநெடிலடி ஆசிரிய விருத்தம்) <br/>
<br/>
மின்னே ரனைய பூங்கழல்கள் அடைந்தார் கடந்தார் வியனுலகம் <br/>
பொன்னே ரனைய மலர்கொண்டு போற்றா நின்றார் அமரரெல்லாம் <br/>
கல் நேரனைய மனக்கடையாய்க் கழிப்புண் டவலக் கடல்வீழ்ந்த <br/>
என்னே ரனையேன் இனியுன்னைக் கூடும் வண்ணம் இயம்பாவே. 643 <br/>
<br/>
என்னால் அறியாப் பதம்தந்தாய் யான தறியா தேகெட்டேன் <br/>
உன்னால் ஒன்றுங் குறைவில்லை உடையாய் அடிமைக் காரென்பேன் <br/>
பன்னாள் உன்னைப் பணிந்தேத்தும் பழைய அடியா ரொடுங்கூடா <br/>
தென்நா யகமே பிற்பட்டிங் கிருந்தென் நோய்க்கு விருந்தாயே. 644 <br/>
<br/>
சீல மின்றி நோன்பின்றிச் செறிவே யின்றி அறிவின்றித் <br/>
தோலின் பாவைக் கூத்தாட்டாய்ச் சுழன்று விழுந்து கிடப்பேனை <br/>
மாலுங் காட்டி வழிகாட்டி வாரா உலக நெறியேறக் <br/>
கோலங் காட்டி ஆண்டானைக் கொடியேன் என்றோ கூடுவதே. 645 <br/>
<br/>
கெடுவென் கெடுமா கெடுகின்றேன் கேடி லாதாய் பழிகொண்டாய் <br/>
படுவேன் படுவ தெல்லாம்நான் பட்டாற் பின்னைப் பயனென்னே <br/>
கொடுமா நரகத் தழுந்தாமே காத்தாட் கொள்ளுங் குருமணியே <br/>
நடுவாய் நில்லா தொழிந்தக்கால் நன்றோ எங்கள் நாயகமே. 646 <br/>
<br/>
தாயாய் முலையைத் தருவானே தாரா தொழிந்தாற் சவலையாய் <br/>
நாயேன் கழிந்து போவேனோ நம்பி யினித்தான் நல்குதியே <br/>
தாயே யென்றுன் தாளடைந்தேன் தயாநீ என்பால் இல்லையே <br/>
நாயேன் அடிமை உடனாக ஆண்டாய் நான்தான் வேண்டாவோ. 647 <br/>
<br/>
கோவே யருள வேண்டாவோ கொடியேன் கெடவே அமையுமே <br/>
ஆவா வென்னா விடிலென்னை அஞ்சேல் என்பார் ஆரோதான் <br/>
சாவா ரெல்லாம் என்னளவோ தக்க வாறன் றென்னாரோ <br/>
தேவே தில்லை நடமாடீ திகைத்தேன் இனித்தான் தேற்றாயே. 648 <br/>
<br/>
நரியைக் குதிரைப் பரியாக்கி ஞால மெல்லாம் நிகழ்வித்துப் <br/>
பெரிய தென்னன் மதுரையெல்லாம் பிச்ச தேற்றும் பெருந்துறையாய் <br/>
அரிய பொருளே அவிநாசி அப்பா பாண்டி வெள்ளமே <br/>
தெரிய அரிய பரஞ்சோதி செய்வ தொன்றும் அறியேனே. 649 <br/>
<br/>
திருச்சிற்றம்பலம் <br/>
<a href="#hd50"><i>Back</i></a><br/>
<hr width="80%"/>
<a name="dt51">
<h3><font color="blue">
51. அச்சோப் பதிகம் - அனுபவவழி அறியாமை <br/>
</font></h3>

(தில்லையில் அருளியது) <br/>
<br/>
முத்திநெறி அறியாத மூர்க்கரொடு முயல்வேனைப் <br/>
பத்திநெறி அறிவித்துப் பழவினைகள் பாறும்வண்ணம் <br/>
சித்தமலம் அறுவித்துச் சிவமாக்கி எனைஆண்ட <br/>
அத்தனெனக் கருளியவா றார்பெறுவார் அச்சோவே. 650 <br/>
<br/>
நெறியல்லா நெறிதன்னை நெறியாக நினைவேனைச் <br/>
சிறுநெறிகள் சேராமே திருவருளே சேரும்வண்ணம் <br/>
குறியொன்றும் இல்லாத கூத்தன்தன் கூத்தையெனக்கு <br/>
அறியும்வண்ணம் அருளியவா றார்பெறுவார் அச்சோவே. 651 <br/>
<br/>
பொய்யெல்லாம் மெய்யென்று புணர்முலையார் போகத்தே <br/>
மையலுறக் கடவேனை மாளாமே காத்தருளித் <br/>
தையலிடங் கொண்டபிரான் தன்கழலே சேரும்வண்ணம் <br/>
ஐயன்எனக் கருளியவா றார்பெறுவார் அச்சோவே. 652 <br/>
<br/>
மண்ணதனிற் பிறந்தெய்த்து மாண்டுவிழக் கடவேனை <br/>
எண்ணமிலா அன்பருளி எனையாண்டிட் டென்னையுந்தன் <br/>
கண்ணவெண்ணீ றணிவித்துத் தூய்நெறியே சேரும்வண்ணம் <br/>
அண்ணல்எனக் கருளியவா றார்வபெறுவார் அச்சோவே. 653 <br/>
<br/>
பஞ்சாய அடிமடவார் கடைக்கண்ணால் இடர்ப்பட்டு <br/>
நெஞ்சாய துயர்கூர நிற்பேன்உன் அருள்பெற்றேன் <br/>
உய்ஞ்சேன்நான் உடையானே அடியேனை வருகஎன்று <br/>
அஞ்சேல்என் றருளியவா றார்பெறுவார் அச்சோவே. 654 <br/>
<br/>
வெந்துவிழும் உடற்பிறவி மெய்யென்று வினைபெருக்கிக் <br/>
கொந்துகுழல் கோல்வளையார் குவிமுலைமேல் வீழ்வேனைப் <br/>
பந்தமறுத் தெனையாண்டு பரிசறஎன் துரிசுமறுத்து <br/>
அந்தமெனக் கருளியவா றார்பெறுவார் அச்சோவே. 655 <br/>
<br/>
தையலார் மையலிலே தாழ்ந்துவிழக் கடவேனைப் <br/>
பையவே கொடுபோந்து பாசமெனுந் தாழுருவி <br/>
உய்யும்நெறி காட்டுவித்திட் டோ ங்காரத் துட்பொருளை <br/>
ஐயன்எனக் கருளியவா றார்பெறுவார் அச்சோவே. 656 <br/>
<br/>
சாதல்பிறப் பென்னுந் தடஞ்சுழியில் தடுமாறிக் <br/>
காதலின்மிக் கணியிழையார் கலவியிலே விழுவேனை <br/>
மாதொருகூ றுடையபிரான் தன்கழலே சேரும்வண்ணம் <br/>
ஆதியெனக் கருளியவா றார்பெறுவார் அச்சோவே. 657 <br/>
<br/>
செம்மைநலம் அறியாத சிதடரொடுந் திரிவேனை <br/>
மும்மைமலம் அறுவித்து முதலாய முதல்வன்தான் <br/>
நம்மையும்ஓர் பொருளாக்கி நாய்சிவிகை ஏற்றுவித்த <br/>
அம்மையெனக் கருளியவா றார்பெறுவார் அச்சோவே. 658 <br/>
<br/>
செத்திடமும் பிறந்திடமு மினிச்சாவா திருந்திடமும் <br/>
அத்தனையு மறியாதார் அறியுமறி வெவ்வறிவோ <br/>
ஒத்தநில மொத்தபொருள் ஒருபொருளாய் பெரும்பயனை <br/>
அத்ததெனக் கருளியவா றார்பெறுவா ரச்சோவே. 659 <br/>
<br/>
படியதினிற் கிடந்திந்தப் பசு பாசந் தவிர்ந்துவிடும் <br/>
குடிமையிலே திறிந் தடியேன் கும்பியிலே விழாவண்ணம் <br/>
நெடியவனும் நான்முகனும் நீர்கான்றுங் காணவொண்ணா <br/>
அடிகளெனக் கருளியவா றார்பெறுவா ரச்சாவே. 660 <br/>
<br/>
பாதியெனு மிரவுதங்கிப் பகலெமக்கெ யிரைதேடி <br/>
வேதனையி லகப்பட்டு வெந்துவிழக் கடவேனை <br/>
சாதிகுலம் பிறப்பறுத்துச் சகமறிய வெனையாண்ட <br/>
ஆதியெனுக் கருளியவா றார்பெறுவா ரச்சாவே. 661 <br/>
<br/>
திருச்சிற்றம்பலம் <br/>
<a href="#hd51"><i>Back</i></a><br/>
<br/>
<h3>
<font color="red">திருவாசகம் முற்றிற்று <br/></font></h3>
<hr noshade=""/>
<br/>
Etext of this work (tiruvAcakam) was first released in Mylai, Inaimathi formats in March 1998 <br/>
The TSCII version was first put up on Dec 12, 2000<br/> 
This unicode version was last revised on 13 sept.2002. <br/>
Please send your comments and corrections to the <a href="mailto:kalyan@geocities.com?
  subject=mp003b : tiruvAcakam">Webmaster(s) of this site</a><br/><br/>
<br/>
</a></a></a></a></a></a></a></a></a></a></a></a></a></a></a></a></a></a></dd></dd></dd></dd></a></a></a></a></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></a></a></a></a></a></a></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></a></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></a></a></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></a></a></a></a></a></a></a></a></a></a></dd></body></body></html><!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 2000 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>tiruvAcakam of mANikka vAcakar -part II (in tamil script, unicode format)</title>
</head>
<body>
<body bgcolor="white" text="#800000">
<center><img src="pmdr0.gif"/></center>
<hr noshade="" width="50%"/>
<center><h2>tiruvAcakam of mAnikka vAcakar - part II <br/>
in Tamil script, Unicode/UTF-8 format) <p>
  திருவாசகம் -II  <br/>
   (மாணிக்க வாசகர் அருளியது)
</p></h2></center>
<hr noshade="" width="50%"/><br/>
<hr noshade=""/>
This Etext file initially prepared in Mylai format by K. Kalyanasundaram, Lausanne, Switzerland<br/>
This webpage presents the Etxt in Tamil script but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii) Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">
kalyan@geocities.com</a> or <a href="mailto:kumar@vt.edu">
kumar@vt.edu</a><br/>
<br/>
ன Project Madurai 1998-2001<br/>
Project Madurai is an open, voluntary, worldwide initiative devoted to preparation of <br/>
electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<dd> <b><a href="http://www.projectmadurai.org/">http://www.projectmadurai.org/ </a></b><br/>
You are welcome to freely distribute this file, provided this header page is kept intact.<br/>
<hr noshade=""/> <center>
<h3>tiruvAcakam of mAnikka vAcakar-part II<br/>
  திருவாசகம் -II   (மாணிக்க வாசகர் அருளியது)
</h3></center>
<ul>
<h3><font color="red">பொருள் அடக்கம்</font></h3>
<a name="hd11">11. திருத்தெள்ளேணம்   (235 - 254)  <a href="#dt11"><i>மின்பதிப்பு </i></a><br/>
<a name="hd12"> 12. திருச்சாழல் - சிவனுடைய காருணியம்   (255- 274) <a href="#dt12"><i>மின்பதிப்பு </i></a><br/>
<a name="hd13"> 13. திருப்பூவல்லி - மாயா விசயம் நீக்குதல் (275 - 294) <a href="#dt13"><i>மின்பதிப்பு </i></a><br/>
<a name="hd14">14. திருஉந்தியார் - ஞான வெற்றி  (295 - 314)  <a href="#dt14"><i>மின்பதிப்பு </i></a><br/>
<a name="hd15"> 15. திருத்தேள் நோக்கம் - பிரபஞ்ச சுத்தி  (315 - 328) <a href="#dt15"><i>மின்பதிப்பு </i></a><br/>
<a name="hd16"> 16. திருப்பொன்னூசல் - அருட் சுத்தி   (329- 337) <a href="#dt16"><i>மின்பதிப்பு </i></a><br/>
<a name="hd17"> 17. அன்னைப் பத்து - ஆத்தும பூரணம்   (338 - 347) <a href="#dt17"><i>மின்பதிப்பு </i></a><br/>
<a name="hd18"> 18. குயிற்பத்து - ஆத்தும இரக்கம்   (348 - 357) <a href="#dt18"><i>மின்பதிப்பு </i></a><br/>
<a name="hd19"> 19. திருத்தசாங்கம் - அடிமை கொண்ட முறைமை   (358 - 367) <a href="#dt19"><i>மின்பதிப்பு </i></a><br/>
<a name="hd20"> 20. திருப்பள்ளியெழுச்சி - திரோதான சுத்தி    (368 - 377) <a href="#dt20"><i>மின்பதிப்பு </i></a><br/>
<a name="hd21"> 21. கோயில் மூத்த திருப்பதிகம் - அநாதியாகிய சற்காரியம்    (378 - 387) <a href="#dt21"><i>மின்பதிப்பு </i></a><br/>
<a name="hd22"> 22. கோயில் திருப்பதிகம் - அனுபோக இலக்கணம்  (388 - 397) <a href="#dt22"><i>மின்பதிப்பு </i></a><br/>
<a name="hd23"> 23. செத்திலாப் பத்து  (398 - 407) <a href="#dt23"><i>மின்பதிப்பு </i></a><br/>
<a name="hd24"> 24. அடைக்கலப் பத்து - பக்குவ நிண்ணயம்   (408 - 417) <a href="#dt24"><i>மின்பதிப்பு </i></a><br/>
<a name="hd25"> 25. ஆசைப்பத்து - ஆத்தும இலக்கணம் (418 - 427) <a href="#dt25"><i>மின்பதிப்பு </i></a><br/>
<a name="hd26"> 26. அதிசியப் பத்து - முத்தி இலக்கணம்  (428 - 437) <a href="#dt26"><i>மின்பதிப்பு </i></a><br/>
<a name="hd27"> 27. புணர்ச்சிப்பத்து -அத்துவித இலக்கணம்  (438 - 447) <a href="#dt27"><i>மின்பதிப்பு </i></a><br/>
<a name="hd28">  28. வாழாப்பத்து - முத்தி உபாயம்   (448 - 457) <a href="#dt28"><i>மின்பதிப்பு </i></a><br/>
<a name="hd29"> 29. அருட்பத்து - மகாமாயா சுத்தி   (458 - 467) <a href="#dt29"><i>மின்பதிப்பு </i></a><br/>
<a name="hd30"> 30. திருக்கழுக்குன்றப் பதிகம் - குரு தரிசனம்  (468 - 474) <a href="#dt30"><i>மின்பதிப்பு </i></a><br/>
<a name="hd31"> 31. கண்டபத்து - நிருத்த தரிசனம்  (475 - 484) <a href="#dt31"><i>மின்பதிப்பு </i></a><br/>
<a name="hd32"> 32. பிரார்த்தனைப் பத்து    (485 - 495) <a href="#dt32"><i>மின்பதிப்பு </i></a><br/>
<a name="hd33"> 33. குழைத்தப் பத்து - ஆத்தும நிவேதனம்   (496 -505) <a href="#dt33"><i>மின்பதிப்பு </i></a><br/>
<a name="hd34"> 34. உயிருண்ணிப்பத்து - சிவனந்தம் மேலாடுதல்  (506 - 515) <a href="#dt34"><i>மின்பதிப்பு </i></a><br/>
<a name="hd35"> 35. அச்சப்பத்து - ஆனந்தமுறுத்தல்  (516 - 525) <a href="#dt35"><i>மின்பதிப்பு </i></a><br/>
<a name="hd36"> 36. திருப்பாண்டிப் பதிகம் - சிவனந்த விளைவு   (526 -535) <a href="#dt36"><i>மின்பதிப்பு </i></a><br/>
<a name="hd37">37. பிடித்த பத்து - முத்திக்கலப்புரைத்தல்   (536 - 545) <a href="#dt37"><i>மின்பதிப்பு </i></a><br/>
<a name="hd38"> 38. திருஏசறவு  (546 - 555) <a href="#dt38"><i>மின்பதிப்பு </i></a><br/>
<a name="hd39"> 39. திருப்புலம்பல் - சிவானந்த முதிர்வு  (556- 558) <a href="#dt39"><i>மின்பதிப்பு </i></a><br/>
<a name="hd40"> 40. குலாப் பத்து - அனுபவம் இடையீடுபடாமை  (559 - 568) <a href="#dt40"><i>மின்பதிப்பு </i></a><br/>
<a name="hd41"> 41. அற்புதப்பத்து - அனுபவமாற்றாமை   (569 -578) <a href="#dt41"><i>மின்பதிப்பு </i></a><br/>
<a name="hd42"> 42. சென்னிப்பத்து - சிவவிளைவு  (579 - 588) <a href="#dt42"><i>மின்பதிப்பு </i></a><br/>
<a name="hd43"> 43. திருவார்த்தை - அறிவித் தன்புறுத்தல்   (589 - 598) <a href="#dt43"><i>மின்பதிப்பு </i></a><br/>
<a name="hd44"> 44. எண்ணப்பதிகம் - ஒழியா இன்பத்துவகை  (599 - 604) <a href="#dt44"><i>மின்பதிப்பு </i></a><br/>
<a name="hd45"> 45. ய'த்திரைப் பத்து - அனுபவ அதீதம் உரைத்தல் (605- 614) <a href="#dt45"><i>மின்பதிப்பு </i></a><br/>
<a name="hd46"> 46. திருப்படை எழுச்சி - பிரபஞ்சப் போர் (615 - 616)<a href="#dt46"><i>மின்பதிப்பு </i></a><br/>
<a name="hd47"> 47. திருவெண்பா - அணைந்தோர் தன்மை   (617 - 627) <a href="#dt47"><i>மின்பதிப்பு </i></a><br/>
<a name="hd48"> 48. பண்டாய நான்மறை - அனுபவத்து ஐயமின்மை உரைத்தல் (628 - 634)  <a href="#dt48"><i>மின்பதிப்பு </i></a><br/>
<a name="hd49"> 49. திருப்படை ஆட்சி - சீவஉபாதி ஒழிதல்  (635 - 642) <a href="#dt49"><i>மின்பதிப்பு </i></a><br/>
<a name="hd50"> 50. ஆனந்தமாலை - சிவானுபவ விருப்பம்   (643 - 649) <a href="#dt50"><i>மின்பதிப்பு </i></a><br/>
<a name="hd51"> 51. அச்சோப் பதிகம் - அனுபவவழி அறியாமை  (650 - 661) <a href="#dt51"><i>மின்பதிப்பு </i></a><br/>
</a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></a></ul>
<hr width="80%"/>

திருச்சிற்றம்பலம் <br/>
<a name="dt11">
<h3><font color="blue">
11. திருத்தெள்ளேணம் <br/>
</font></h3>
(தில்லையில் அருளியது- நாலடித் தரவு கொச்சகக் கலிப்பா) <br/>
<br/>
திருமாலும் பன்றியாய்ச் சென்றுணராத் திருவடியை <br/>
உருநாமம் அறியவோர் அந்தணனாய் ஆண்டுகொண்டான் <br/>
ஒருநாமம் ஓருருவம் ஒன்றுமில்லாற் காயிரந் <br/>
திருநாமம் பாடிநாம் தெள்ளேணங் கொட்டாமோ. 235 <br/>
<br/>
திருவார் பெருந்துறை மேயபிரான் என்பிறவிக் <br/>
கருவேர் அறுத்தபின் யாவரையுங் கண்டதில்லை <br/>
அருவாய் உருவமும் ஆயபிரான் அவன்மருவும் <br/>
திருவாரூர் பாடிநாம் தெள்ளேணங் கொட்டாமோ. 236 <br/>
<br/>
அரிக்கும் பிரமற்கும் அல்லாத தேவர்கட்கும் <br/>
தெரிக்கும் படித்தன்றி நின்றசிவம் வந்துநம்மை <br/>
உருக்கும் பணிகொள்ளும் என்பதுகேட்டுலகமெல்லாம் <br/>
சிரிக்குந் திறம்பாடித் தெள்ளேணங் கொட்டாமோ. 237 <br/>
<br/>
அவமாய தேவர் அவகதியில் அழுந்தாமே <br/>
பவமாயங் காத்தென்னை ஆண்டுகொண்ட பரஞ்சோதி <br/>
நவமாய செஞ்சுடர் நல்குதலும் நாம்ஒழிந்து <br/>
சிவமான வாபாடித் தெள்ளேணங் கொட்டாமோ. 238 <br/>
<br/>
அருமந்த தேவர் அயன்திருமாற் கரியசிவம் <br/>
உருவந்து பூதலத்தோர் உகப்பெய்தக் கொண்டருளிக் <br/>
கருவெந்து வீழக் கடைக்கணித்தென் உளம்புகுந்த <br/>
திருவந்த வாபாடிக் தெள்ளேணங் கொட்டாமோ. 239 <br/>
<br/>
அரையாடு நாகம் அசைத்தபின் அவனியின்மேல் <br/>
வரையாடு மங்கைதன் பங்கொடும்வந் தாண்டதிறம் <br/>
உரையாட உள்ளொளியாட ஒண்மாமலர்க் கண்களில்நீர்த் <br/>
திரையாடு மாபாடித் தெள்ளேணங் கொட்டாமோ. 240 <br/>
<br/>
ஆவா அரிஅயன்இந்திரன் வானோர்க் கரியசிவன் <br/>
வாவாவென் றென்னையும் பூதலத்தேவலித்தாண்டுகொண்டான் <br/>
பூவார் அடிச்சுவ டென்தலைமேற் பொறித்தலுமே <br/>
தேவான வாபாடித் தெள்ளேணங் கொட்டாமோ. 241 <br/>
<br/>
கறங்கோலை போல்வதோர் காயப்பிறப்போ டிறப்பென்னும் <br/>
அறம்பாவ மென்றிரண்டச் சந்தவிர்த்தென்னை ஆண்டுகொண்டான் <br/>
மறந்தேயுந் தன்கழல்நான் மறவாவண்ணம் நல்கிய அத் <br/>
திறம்பாடல் பாடிநாம் தெள்ளேணங் கொட்டாமோ. 242 <br/>
<br/>
கல்நா ருரித்தென்ன என்னையுந்தன் கருணையினால் <br/>
பொன்னார் கழல்பணித் தாண்டபிரான் புகழ்பாடி <br/>
மின்னோர் நுடங்கிடைச் செந்துவர்வாய் வெண்ணகையீர் <br/>
தென்னா தென்னாவென்று தெள்ளேணங் கொட்டாமோ. 243 <br/>
<br/>
கனவேயுந் தேவர்கள் காண்பரிய கனைகழலோன் <br/>
புனவே யனவளைத் தோளியோடும் புகுந்தருளி <br/>
நனவே எனைப்பிடித்தாட் கொண்டவா நயந்துநெஞ்சம் <br/>
சினவேற்கண்நீர் மல்கத் தெள்ளேணங் கொட்டாமோ. 244 <br/>
<br/>
கயல்மாண்ட கண்ணிதன் பங்கன்எனைக்கலந் தாண்டலுமே <br/>
அயல்மாண்ட ருவினைச் சுற்றமுமாண்ட வனியினமேல் <br/>
மயல்மாண்டு மற்றுள்ள வாசகமாண் டென்னுடைய <br/>
செயல்மாண்ட வாபாடித் தெள்ளேணங் கொட்டாமோ. 245 <br/>
<br/>
முத்திக் குழன்று முனிவர்குழாம் நனிவாட <br/>
அத்திக் கருளி அடியேனை ஆண்டுகொண்டு <br/>
பத்திக் கடலுட் பதித்த பரஞ்சோதி <br/>
தித்திக்கு மாபாடித் தெள்ளேணங் கொட்டாமோ. 246 <br/>
<br/>
பார்பாடும் பாதாளர் பாடும்விண்ணோர் தம்பாடும் <br/>
ஆர்பாடுஞ் சாரா வகையருளி ஆண்டுகொண்ட <br/>
நேர்பாடல் பாடி நினைப்பரிய தனிப்பெரியோன் <br/>
சீர்பாடல் பாடிநாம் தெள்ளேணங் கொட்டாமோ. 247 <br/>
<br/>
மாலே பிரமனே மற்றொழிந்த தேவர்களே <br/>
நூலே நுழைவரியான் நுண்ணியனாய் வந்தடியேன் <br/>
பாலே புகுந்து பரிந்துருக்கும் பாவாகத்தால் <br/>
சேலேர்கண் நீர்மல்கத் தெள்ளேணங் கொட்டாமோ. 248 <br/>
<br/>
உருகிப் பெருகி உளங்குளிர முகந்துகொண்டு <br/>
பருகற் கினிய பரங்கருணைத் தடங்கடலை <br/>
மருவித் திகழ்தென்னன் வார்கழலே நினைந்தடியாம் <br/>
திருவைப் பரவிநாம் தெள்ளேணங் கொட்டாமோ. 249 <br/>
<br/>
புத்தன் பரந்தராதி யர்அயன்மேல் போற்றிசெயும் <br/>
பித்தன் பெருந்துறை மேயபிரான் பிறப்பறுத்த <br/>
அத்தன் அணிதில்லை அம்பலவண் அருட்கழல்கள் <br/>
சித்தம் புகுந்தவா தெள்ளேணங் கொட்டாமோ. 250 <br/>
<br/>
உவலைச் சமயங்கள் ஒவ்வாத சாத்திரமாம் <br/>
சவலைக் கடலுளனாய்க் கிடந்து தடுமாறும் <br/>
கவலைக் கெடுத்துக் கழலிணைகள் தந்தருளும் <br/>
செயலைப் பரவிநாம் தெள்ளேணங் கொட்டாமோ. 251 <br/>
<br/>
வான்கெட்டு மாருதம் மாய்ந்தழல்நீர் மண்கெடினும் <br/>
தான்கெட்ட லின்றிச் சலிப்பறியாத் தன்மையனுக்கு <br/>
ஊன்கெட் டுயிர்கெட்டுணவுகெட்டென் உள்ளமும்போய் <br/>
நான்கெட்ட வாபாடித் தெள்ளேணங் கொட்டாமோ. 252 <br/>
<br/>
விண்ணோர் முழுமுதல் பாதாளத் தார்வித்து <br/>
மண்ணோர் மருந்தயன் மாலுடைய வைப்படியோம் <br/>
கண்ணார வந்துநின்றான் கருணைக் கழல்பாடித் <br/>
தென்னாதென்னாவென்று தெள்ளேணங் கொட்டாமோ. 253 <br/>
<br/>
குலம்பாடிக் கொக்கிற கும்பாடிக் கோல் வளையாள் <br/>
நலம்பாடி நஞ்சுண்ட வாபாடி நாள்தோறும் <br/>
அலம்பார் புனல்தில்லை அம்பலத்தே ஆடுகின்ற <br/>
சிலம்பாடல் பாடிநாம் தெள்ளேணங் கொட்டாமோ. 254 <br/>
<br/>
திருச்சிற்றம்பலம் <br/>
<a href="#hd11"><i>Back</i></a><br/>
<hr width="80%"/>
<a name="dt12">
<h3><font color="blue">
12. திருச்சாழல் - சிவனுடைய காருணியம் <br/>
</font></h3>
(தில்லையில் அருளியது /நாலடித் தரவு கொச்சகக் கலிப்பா) <br/>
<br/>
பூசுவதும் வெண்ணீறு பூண்பதுவும் பொங்கரவம் <br/>
பேசுவதும் திருவாயால் மறைபோலுங் காணேடீ <br/>
பூசுவதும் பேசுவதும் பூண்பதுவுங் கொண்டடென்னை <br/>
ஈசனவன் எவ்வுயிர்க்கும் இயல்பானான் சாழலோ. 255 <br/>
<br/>
என்னப்பன் எம்பிரான் எல்லார்க்குந் தானீசன் <br/>
துன்னம்பெய் கோவணமாக் கொள்ளுமது என்னேடீ? <br/>
மன்னுகலை துன்னுபொருள் மறைநான்கே வான்சரடாத் <br/>
தன்னையே கோவணமாச் சாத்தினன்காண் சாழலோ. 256 <br/>
<br/>
கோயில் சுடுகாடு கொல்புலித்தோல் நல்லாடை <br/>
தாயுமிலி தந்தையிலி தான் தனியன் காணேடீ <br/>
தாயுமிலி தந்தையிலி தான்தனியன் ஆயிடினும் <br/>
காயில் உலகனைத்துங் கற்பொடிகாண் சாழலோ. 257 <br/>
<br/>
அயனை அனங்கனை அந்தகளைச் சந்திரனை <br/>
வயனங்கள் மாயா வடுச்செய்தான் காணேடீ <br/>
நயனங்கள் மூன்றுடை நாயகனே தண்டித்தால் <br/>
சயமன்றோ வானவர்க்குத் தாழ்குழலாய் சாழலோ. 258 <br/>
<br/>
தக்கனையும் எச்சையும் தலையறுத்துத் தேவர்கணம் <br/>
தொக்கனவந் தவர்தம்மைத் தொலைத்ததுதான் என்னேடீ? <br/>
தொக்கனவந் தவர்தம்மைத் தொலைத்தருளி அருள்கொடுத்தங்கு <br/>
எச்சனுக்கு மிகைத்தலைமற் றருளினன் காண் சாழலோ. 259 <br/>
<br/>
அலரவனும் மாலவனும் அறியாமே அழலுருவாய் <br/>
நிலமுதற்கீழ் அண்டமுற நின்றதுதான் என்னேடீ? <br/>
நிலமுதற்கீழ் அண்டமுற நின்றிலனேல் இருவருந்தம் <br/>
சலமுகத்தால் ஆங்காரந் தவிரார்காண் சாழலோ. 260 <br/>
<br/>
மலைமகளை யொருபாகம் வைத்தலுமே மற்றொருத்தி <br/>
சலமுகத்தால் அவன்சடையிற் பாயுமது என்னேடீ? <br/>
சலமுகத்தால் அவன்சடையிற் பாய்ந்திலளேல் தரணியெல்லாம் <br/>
பிலமுகத்தே புகப்பாய்ந்து பெருங்கேடாஞ் சாழலோ. 261 <br/>
<br/>
கோலால மாகிக் குரைகடல்வாய் அன்றெழுந்த <br/>
ஆலாலம் உண்டான் அவன்சதுர்தான் என்னேடீ? <br/>
ஆலாலம் உண்டிலனேல் அன்றயன்மால் உள்ளிட்ட <br/>
மேலாய தேவரெல்லாம் வீடுவர்காண் சாழலோ. 262 <br/>
<br/>
தென்பா லுகந்தாடுந் தில்லைச்சிற் றம்பலவன் <br/>
பெண்பா லுகந்தான் பெரும்பித்தன் காணேடீ <br/>
பெண்பா லுகந்திலனேற் பேதாய் இரு நிலத்தோர் <br/>
விண்பாலி யோகெய்தி வீடுவர்காண் சாழலோ. 263 <br/>
<br/>
தானந்தம் இல்லான் தனையடைந்த நாயேனை <br/>
ஆனந்த வெள்ளத் தழுத்துவித்தான் காணேடீ <br/>
ஆனந்த வெள்ளத் தழுத்துவித்த திருவடிகள் <br/>
வானுந்து தேவர்கட்கோர் வான்பொருள்காண் சாழலோ. 264 <br/>
<br/>
நங்காய் இதென்னதவம் நரம்போ டெலும்பணிந்து <br/>
கங்காளந் தோள்மேலே காதலித்தான் காணேடீ <br/>
கங்காளம் ஆமாகேள் காலாந்த ரத்திருவர் <br/>
தங்காலஞ் செய்யத் தரித்தனன்காண் சாழலோ. 265 <br/>
<br/>
கானார் புலித்தோல் உடைதலைஊண் காடுபதி <br/>
ஆனா லவனுக்கிங் காட்படுவார் ஆரேடி? <br/>
ஆனாலும் கேளாய் அயனுந் திருமாலும் <br/>
வானாடர் கோவும் வழியடியார் சாழலோ. 266 <br/>
<br/>
மலையரையன் பொற்பாவை வாள்நுதலான் பெண்திருவை <br/>
உலகறியத் தீவேட்டான் என்னுமது என்னேடீ <br/>
உலகறியத் தீவேளே தொழிந்தனனேல் உலகனைத்துங் <br/>
கலைநவின்ற பொருள்களெல்லாங் கலங்கிடுங்காண் சாழலோ. 267 <br/>
<br/>
தேன்புக்க தண்பனைசூழ் தில்லைச்சிற் றம்பலவன் <br/>
தான்புக்கு நட்டம் பயிலுமது என்னேடீ? <br/>
தான்புக்கு நட்டம் பயின்றிலனேல் தரணியெல்லாம் <br/>
ஊன்புக்க வேற்காளிக் கூட்டாங்காண் சாழலோ. 268 <br/>
<br/>
கடகரியும் பரிமாவும் தேரும்உகந் தேறாதே <br/>
இடபம்உகந் தேறியவா றெனக்கறிய இயம்பேடீ <br/>
தடமதில்கள் அவைமூன்றுந் தழலெரித்த அந்நாளில் <br/>
இடபமதாய்த் தாங்கினான் திருமால்காண் சாழலோ. 269 <br/>
<br/>
நன்றாக நால்வர்க்கும் நான்மறையின் உட்பொருளை <br/>
அன்றாலின் கீழிருந்தங் கறமுரைத்தான் காணேடீ <br/>
அன்றாலின் கீழிருந்தங் கறமுரைத்தான் ஆயிடினுங் <br/>
கொன்றான்காண் புரமூன்றுங் கூட்டோ டே சாழலோ. 270 <br/>
<br/>
அம்பலத்தே கூத்தாடி அமுதுசெயப் பலிதரியும் <br/>
நம்பனையுந் தேவனென்று நண்ணுமது என்னேடீ? <br/>
நம்பனையும் ஆமாகேள் நான்மறைகள் தாமறியோ <br/>
எம்பெருமான் ஈசாவென் றேத்தினகாண் சாழலோ. 271 <br/>
<br/>
சலமுடைய சலந்தரன்தன் உடல்தடிந்த நல்லாழி <br/>
நலமுடைய நாரணற்கன் றருளியவா றென்னேடீ? <br/>
நலமுடைய நாரணன்தன் நயனம்இடந் தானடிக்கீழ் <br/>
அலராக இடஆழி அருளினன்காண் சாழலோ. 272 <br/>
<br/>
அம்பரமாம் புள்ளித்தோல் ஆலாலம் ஆரமுதம் <br/>
எம்பெருமான் உண்டசதுர் எனக்கறிய இயம்பேடீ <br/>
எம்பெருமான் ஏதுடுத்தங் கேதமுது செய்திடினும் <br/>
தம்பெருமை தானறியாத் தன்மையன்காண் சாழலோ. 273 <br/>
<br/>
அருந்தவருக் காலின்கீழ் அறமுதலா நான்கினையும் <br/>
இருந்தவருக் கருளுமது எனக்கறிய இயம்பேடீ? <br/>
அருந்தவருக் கறமுதல்நான் கன்றருளிச் செய்திலனேல் <br/>
திருந்தவருக் குலகியற்கை தெரியாகாண் சாழலோ. 274 <br/>
<br/>
திருச்சிற்றம்பலம் <br/>
<a href="#hd12"><i>Back</i></a><br/>
<hr width="80%"/>
<a name="dt13">
<h3><font color="blue">
13. திருப்பூவல்லி - மாயா விசயம் நீக்குதல் <br/>
</font></h3>
(தில்லையில் அருளியது - நாலடித் தரவு கொச்சகக் கலிப்பா) <br/>
<br/>
இணையார் திருவடி என்தலைமேல் வைத்தலுமே <br/>
துணையான சுற்றங்கள் அத்தனையும் துறந்தொழிந்தேன் <br/>
அணையார் புனற்றில்லை அம்பலத்தே ஆடுகின்ற <br/>
புணையாளன் சீர்பாடிப் பூவல்லி கொய்யாமோ. 275 <br/>
<br/>
எந்தையெந் தாய்சுற்றம் மற்றுமெல்லாம் என்னுடைய <br/>
பந்தம் அறுந்தென்னை ஆண்டுகொண்ட பாண்டிப்பிரான் <br/>
அந்த இடைமருதில் ஆனந்தத் தேனிருந்த <br/>
பொந்தைப் பரவிநாம் பூவல்லி கொய்யாமோ. 276 <br/>
<br/>
நாயிற் கடைப்பட்ட நம்மையுமோர் பொருட்படுத்துத் <br/>
தாயிற் பெரிதுங் தயாவுடைய தம்பொருமான் <br/>
மாயப் பிறப்பறுந் தாண்டானென் வல்வினையின் <br/>
வாயிற் பொடியட்டிப் பூவல்லி கொய்யாமோ. 277 <br/>
<br/>
பண்பட்ட தில்லைப் பதிfக்காசைப் பரவாதே <br/>
எண்பட்ட தக்கன் அருக்கன் எச்சன் இந்துஅனல் <br/>
விண்பட்ட பூதப் படைவீர பத்திரரால் <br/>
புணப்பட்ட வாபாடிப் பூவல்லி கொய்யாமோ. 278 <br/>
<br/>
தேனாடு கொன்றை சடைக்கணிந்த சிவபெருமான் <br/>
ஊனாடி நாடிவந் துள்புகுந்தான் உலகர்முன்னே <br/>
நானாடி ஆடிநின் றோலமிட நடம்பயிலும் <br/>
வானாடர் கோவுக்கே பூவல்லி கொய்யாமோ. 279 <br/>
<br/>
எரிமூன்று தேவர்க் கிரங்கியருள் செய்தருளிச் <br/>
சிரமூன் றறத்தன் திருப்புருவம் நெரித்தருளி <br/>
உருமூன்று மாகி உணர்வரிதாம் ஒருவனுமே <br/>
புரமூன் றெரத்தவா பூவல்லி கொய்யாமோ. 280 <br/>
<br/>
வணங்கத் தலை வைத்து வார்கழல்வாய் வாழ்த்தவைத்து <br/>
இணங்தத்தன் சீரடியார் கூட்டமும்வைத் தெம்பெருமான் <br/>
அணங்கொடணிதில்லை அம்பலத்தே ஆடுகின்ற <br/>
குணங் கூரப் பாடிநாம் பூவல்லி கொய்யாமோ. 281 <br/>
<br/>
நெறிசெய் தருளித்தன் சீரடியார் பொன்னடிக்கே <br/>
குறிசெயது கொண்டென்னை ஆண்டபிரான் குணம்பரவி <br/>
முறிசெய்து நம்மை முழுதுடற்றும் பழவினையைக் <br/>
கிறிசெய்த வாபாடிபட பூவல்லி கொய்யாமோ. 282 <br/>
<br/>
பன்னாட் பரவிப் பணிசெய்யப் பாதமலர் <br/>
என்ஆகம் துன்னவைத்த பெரியோன் எழிற்சுடராய்க் <br/>
கல்நா ருரித்தென்னை யாண்டுகொண்டான் கழலிணைகள் <br/>
பொன்னான வாபாடிப் பூவல்லி கொய்யாமோ. 283 <br/>
<br/>
பேராசை யாமிந்தப் பிண்டமறப் பெருந்துறையான் <br/>
சீரார் திருவடி யென் தலைமேல் வைத்தபிரான் <br/>
காரார் கடல்நஞ்சை உண்டுகந்த காபாலி <br/>
போரார் புறம்பாடிப் பூவல்லி கொய்யாமோ. 284 <br/>
<br/>
பாலும் அமுதமுந் தேனுடனாம் பராபரமாய்க் <br/>
கோலங் குளிர்ந்துள்ளங் கொண்டபிரான் குரைகழல்கள் <br/>
ஞாலம் பரவுவார் நன்னெறியாம் அந்நெறியே <br/>
போலும் புகழ்பாடிப் பூவல்லி கொய்யாமோ. 285 <br/>
<br/>
வானவன் மாலயன் மற்றுமுள்ள தேவர்கட்கும் <br/>
கோனவ னாய் நின்று கூடலிலாக் குணங்குறியோன் <br/>
ஆன நெடுங்கடல் ஆலாலம் அமுதுசெய்யப் <br/>
போனகம் ஆனவா பூவல்லி கொய்யாமோ. 286 <br/>
<br/>
அன்றால நீழற்கீழ் அருமறைகள் தானருளி <br/>
நன்றாக வானவர் மாமுனிவர் நாள்தோறும் <br/>
நின்றார ஏத்தும் நிறைகழலோள் புனைகொன்றைப் <br/>
பொன்தாது பாடிநாம் பூவல்லி கொய்யாமோ. 287 <br/>
<br/>
படமாக என்னுள்ளே தன்னிணைப்போ தவையளித்திங் <br/>
கிடமாகக் கொண்டிருந் தேகம்பம் மேயபிரான் <br/>
தடமார் மதில்தில்லை அம்பலமே தானிடமா <br/>
நடமாடு மாபாடிப் பூவல்லி கொய்யாமோ. 288 <br/>
<br/>
அங்கி அருக்கன் இராவணன் அந்தகன் கூற்றன் <br/>
செங்கண் அரிஅயன் இந்திரனுஞ் சந்திரனும் <br/>
பங்கமில் தக்கனும் எச்சனுந்தம் பரிசழியப் <br/>
பொங்கியசீர் பாடிநாம் பூவல்லி கொய்யாமோ. 289 <br/>
<br/>
திண்போர் விடையான் சிவபுரத்தார் போரேறு <br/>
மண்பால் மதுரையிற் பிட்டமுது செய்தருளித் <br/>
தண்டாலே பாண்டியன் தன்னைப் பணிகொண்ட <br/>
புண்பாடல் பாடிநாம் பூவல்லி கொய்யாமோ. 290 <br/>
<br/>
முன்னாய மாலயனும் வானவரும் தானவரும் <br/>
பொன்னார் திருவடி தாமறியார் போற்றுவதே <br/>
என்னாகம் உள்புகுந் தாண்டு கொண்டான் இலங்கணியாம் <br/>
பன்னாகம் பாடிநாம் பூவல்லி கொய்யாமோ. 291 <br/>
<br/>
சீரார் திருவடித் திண்சிலம்பு சிலம்பொலிக்கே <br/>
ஆராத ஆசையதாய் அடியேன் அகமகிழத் <br/>
தேராந்த வீதிப் பெருந்துறையான் திருநடஞ்செய் <br/>
பேரானந் தம்பாடிப் பூவல்லி கொய்யாமோ. 292 <br/>
<br/>
அத்தி யுரித்தது போர்த்தருளும் பெருந்துறையான் <br/>
பித்த வடிவுகொண் டிவ்வுலகிற் பிள்ளையுமாம் <br/>
முத்தி முழுமுதலுத் தரகோச மங்கைவள்ளல் <br/>
புத்தி புகுந்தவா பூவல்லி கொய்யாமோ. 293 <br/>
<br/>
மாவார வேறி மதுரைநகர் புகுந்தருளித் <br/>
தேவார்ந்த கோலந் திகழப் பெருந்துறையான் <br/>
கோவாகி வந்தெம்மைக் குற்றவேல் கொண்டருளும் <br/>
பூவார் கழல்பரவிப் பூவல்லி கொய்யாமோ. 294 <br/>
<br/>
திருச்சிற்றம்பலம் <br/>
<a href="#hd13"><i>Back</i></a><br/>
<hr width="80%"/>
<a name="dt14">
<h3><font color="blue">
14. திருஉந்தியார் - ஞான வெற்றி <br/>
</font></h3>
(தில்லையில் அருளியது- கலித்தாழிசை) <br/>
<br/>
வளைந்தது வில்லு விளைந்தது பூசல் <br/>
உளைந்தன முப்புரம் உந்தீபற <br/>
ஒருங்குடன் வெந்தவா றுந்தீபற. 295 <br/>
<br/>
ஈரம்பு கண்டிலம் ஏகம்பர் தங்கையில் <br/>
ஓரம்பே முப்புரம் உந்தீபற <br/>
ஒன்றும் பெருமிகை உந்தீபற. 296 <br/>
<br/>
தச்சு விடுத்தலும் தாமடி யிட்டலும் <br/>
அச்சு முறிந்ததென் றுந்தீபற <br/>
அழந்தன முப்புரம் உந்தீபற. 297 <br/>
<br/>
உய்யவல் லாரெரு மூவரைக் காவல்கொண் <br/>
டெய்யவல் லானுக்கே உந்தீபற <br/>
இளமுலை பங்கனென் றுந்தீபற. 298 <br/>
<br/>
சாடிய வேள்வி சரிந்திடத் தேவர்கள் <br/>
ஓடிய வாபாடி உந்தீபற <br/>
உருந்திர நாதனுக் குந்தீபற. 299 <br/>
<br/>
ஆவா திருமால் அவிப்பாகங் கொண்டன்று <br/>
சாவா திருந்தானென் று தீபற <br/>
சதுர்முகன் தாதையென் றுந்தீபற. 300 <br/>
<br/>
வெய்யவன் அங்கி விழுங்கத்திரட்டிய <br/>
கையைத் தறித்தானென் றுந்தீபற <br/>
கலங்கிற்று வேள்வியென் றுந்தீபற. 301 <br/>
<br/>
பார்ப்பதி யைப்பகை சாற்றிய தக்கனைப் <br/>
பார்ப்பதென் னேயேடி யந்தீபற <br/>
பணைமுலை பாகனுக் குந்தீபற. 302 <br/>
<br/>
புரந்தர னாரொரு பூங்குயி லாகி <br/>
மரந்தனி லேறினார் உந்தீபற <br/>
வானவர் கோனென்றே உந்தீபற. 303 <br/>
<br/>
வெஞ்சின வேள்வி வியாத்திர னார்தலை <br/>
துஞ்சிய வாபாடி உந்தீபற <br/>
தொடர்ந்த பிறப்பற உந்தீபற. 304 <br/>
<br/>
ஆட்டின் தலையை விதிக்குத் தலையாகக் <br/>
கூட்டிய வாபாடி உந்தீபற <br/>
கொங்கை குலுங்கிநின் றுந்தீபற. 305 <br/>
<br/>
உண்ணப் புகுந்த பகனொளிந் தோடாமே <br/>
கண்ணைப் பறித்தவா றுந்தீபற <br/>
கருக்கெட நாமெல்லாம் உந்தீபற. 306 <br/>
<br/>
நாமகள் நாசி சிரம்மி மன்படச் <br/>
சோமன் முகன் நெரித் துந்தீபற <br/>
தொல்லை வினைகெட உந்தீபற. 307 <br/>
<br/>
நான்மறை யோனும் அகத்திய மான்படப் <br/>
போம்வழி தேடுமா றுந்தீபற <br/>
புரந்தரன் வேள்வியி லுந்தீபற. 308 <br/>
<br/>
சூரிய னார்தொண்டை வாயினிற் பற்களை <br/>
வாரி நெரித்தவா றுந்தீபற <br/>
மயங்கிற்று வேள்வியென் றுந்தீபற. 309 <br/>
<br/>
தக்கனா ரன்றே தலையிழந் தார்தக்கன் <br/>
மக்களைச் சூழநின் றுந்தீபற <br/>
மடிந்தது வேள்வியென் றுந்தீபற. 310 <br/>
<br/>
பாலக னார்க்கன்று பாற்கடல் ஈந்திட்ட <br/>
கோலச் சடையற்கே யந்தீபற <br/>
குமரன்தன் தாதைக்கே உந்தீபற. 311 <br/>
<br/>
நல்ல மலரின்மேல் நான்முக னார்தலை <br/>
ஒல்லை யரிந்ததென் றுந்தீபற <br/>
உகிரால் அரிந்ததென் றுந்தீபற. 312 <br/>
<br/>
தேரை நிறுத்தி மலையெடுத் தான்சிரம் <br/>
ஈரைந்தும் இற்றவா றுந்தீபற <br/>
இறுபதும் இற்றதென் றுந்தீபற. 313 <br/>
<br/>
ஏகாசமிட்ட இருடிகள் போகாமல் <br/>
ஆகாசங்காவலென் றுந்தீபற <br/>
அதற்கப்பாலுங் காவலென் றுந்தீபற. 314 <br/>
<br/>
திருச்சிற்றம்பலம் <br/>
<a href="#hd10"><i>Back</i></a><br/>
<hr width="80%"/>
<a name="dt15">
<h3><font color="blue">
15. திருத்தேள் நோக்கம் - பிரபஞ்ச சுத்தி <br/>
</font></h3>
(தில்லையில் அருளியது - நாலடித் தரவு கொச்சகக் கலிப்பா) <br/>
<br/>
பூத்தாரும் பொய்கைப் புனலிதுவே எனக்கருதிப் <br/>
பேய்த்தார் முகக்குறும் பேதைகுண மாகாமே <br/>
தீர்த்தாய் திகழ்தில்லை அம்பலத்தை திருநடஞ்செய் <br/>
கூத்தா உன் சேவடி கூடும்வண்ணந் தோணோக்கம். 315 <br/>
<br/>
என்றும் பிறந்திறந் தாழாமே ஆண்டுகொண்டான் <br/>
கன்றால் விளவெறிந் தான்பிரமன் காண்பரிய <br/>
குன்றாத சீர்த்தில்லை அம்பலவன்குணம்பரவித் <br/>
துன்றார் குழலினீர் தோணோக்கம் ஆடாமோ. 316 <br/>
<br/>
பொருட்பற்றிச் செய்கின்ற பூசனைகள் போல்விளங்கிச் <br/>
செருப்புற்ற சீரடி வாய்க்கலசம் ஊனமுதம் <br/>
விருப்புற்று வேடனார் சேடெறிய மெய்குளிர்த்தங்கு <br/>
அருட்பெற்று நின்றவா தோணோக்கம் ஆடாமோ. 317 <br/>
<br/>
கற்போலும் நெஞ்சங் கசிந்துருகிக் கருணையினால் <br/>
நிற்பானைப் போலஎன நெஞ்சினுள்ளே புகுந்தருளி <br/>
நற்பாற் படுத்தென்னை நாடறியத் தானிங்ஙன் <br/>
சொற்பால தானவா தோணோக்கம் ஆடாமோ. 318 <br/>
<br/>
நிலம்நீர் நெருப்புயிர் நீள்விசும்பு நிலாப்பகலோன் <br/>
புலனாய மைந்தனோ டெண்வகையாயப் புணர்ந்துநின்றான் <br/>
உலகே ழெனத்திசை பத்தெனத்தா னொருவனுமே <br/>
பலவாகி நின்றவா தோணோக்கம் ஆடாமோ. 319 <br/>
<br/>
புத்தன் முதலாய புல்லறிவிற் பல்சமயம் <br/>
தத்தம் மதங்களில் தட்டுளுப்புப் பட்டுநிற்கச் <br/>
சித்தஞ் சிவமாக்கிச் செய்தனவே தவமாக்கும் <br/>
அத்தன் கருணையிலனால் தோணோக்கம் ஆடாமோ. 320 <br/>
<br/>
தீதில்லை மாணி சிவகருமஞ் சிதைத்தானைச் <br/>
சாதியும் வேதியன் தாதையனைத் தாளிரண்டுஞ் <br/>
சேதிப்ப ஈசன் திருவருளால் தேவர்தொழப் <br/>
பாதகமே சோறு பற்றினவா தோணோக்கம். 321 <br/>
<br/>
மானம் அழிந்தோம் மதிமறந்தோம் மங்கைநல்லீர் <br/>
வானந் தொழுந்தென்னன் வார்கழலே நினைத்தடியோம் <br/>
ஆனந்தக் கூத்தன் அருள்பெறில் நாம் அவ்வணமே <br/>
ஆனந்த மாகிநின் றாடாமே தோணோக்கம். 322 <br/>
<br/>
எண்ணுடை மூவர் இராக்கதர்கள் எரிபிழைத்துக் <br/>
கண்ணுதல் எந்தை கடைத்தலைமுன் நின்றதற்பின் <br/>
எண்ணிலி இந்திரர் எத்தனையோ பிரமர்களும் <br/>
மன்மிசை மால்பவர் மாண்டனர்காண் தோணோக்கம். 323 <br/>
<br/>
பங்கயம் ஆயிரம் பூவினிலோர் பூக்குறையத் <br/>
தங்கண் இடந்தான் சேவடிமேல் சாத்தலுமே <br/>
சங்கரன் எம்பிரான் சக்கரமாற் கருளியவாறு <br/>
எங்கும் பரவிநாம் தோணோக்கம் ஆடாமோ. 324 <br/>
<br/>
காமனுடலுயிர் காலன்பற் காய்கதிரோன் <br/>
நாமகள் நாசிசிரம் பிரமன் கரம்எரியைச் <br/>
சோமன் கலைதலை தக்கனையும் எச்சனையுந் <br/>
தூய்மைகள் செய்தவா தோணோக்கம் ஆடாமோ. 325 <br/>
<br/>
பிரமன் அரியென் றிருவருக்கம் பேதைமையால் <br/>
பரமம் யாம்பரமம் என்றவர்கள் பதைப்பொடுங்க <br/>
அரனார் அழலுருவாய் அங்கே அளவிறந்து <br/>
பரமாகி நின்றவா தோணோக்கம் ஆடாமோ. 326 <br/>
<br/>
ஏழைத் தொழும்பனேன் எத்தனையோ காலமெல்லாம் <br/>
பாழுக் கிறைத்தேன் பரம்பரனைப் பணியாதே <br/>
ஊழிமுதற் சிந்தாத நன்மணிவந் தென்பிறவித் <br/>
தாழைப் பறித்தவா தோணோக்கம் ஆடாமோ. 327 <br/>
<br/>
உரைமாண்ட உள்ளொளி உத்தமன்வந் துளம்புகலும் <br/>
கரைமாண்ட காமப்பெருங்கடலைக் கடத்தலுமே <br/>
இரைமாண்ட இந்திரியப் பறவை இரிந்தோடத் <br/>
துரைமாண்ட வாபாடித் தோணோக்கம் ஆடாமோ. 328 <br/>
<br/>
திருச்சிற்றம்பலம் <br/>
<a href="#hd15"><i>Back</i></a><br/>
<hr width="80%"/>
<a name="dt16">
<h3><font color="blue">
16. திருப்பொன்னூசல் - அருட் சுத்தி <br/>
</font></h3>
(தில்லையில் அருளியது - ஆறடித்தரவு கொச்சகக் கலிப்பா) <br/>
<br/>
சீரார் பவளங்கால் முத்தங் கயிறாக <br/>
ஏராரும் பொற்பலகை ஏறி இனிதமர்ந்து <br/>
நாரா யணன் அறியா நாண்மலர்த்தான் நாயடியேற்கு <br/>
ஊராகத் தந்தருளும் உத்தர கோசமங்கை <br/>
ஆரா அமுதின் அருள்தா ளிணைப்பாடிப் <br/>
போரார் கண்மடவீர் பொன்னூசல் ஆடாமோ. 329 <br/>
<br/>
மூன்றங் கிலங்கு நயனத்தன் மூவாத <br/>
வான்தங்கு தேவர்களுங் காணா மலரடிகள் <br/>
தேனதங்கித் தித்தித் தமுதூறித் தான்தெளிந்தங்கு <br/>
ஊன்தங்கி நின்றுருக்கும் உத்தர கோசமங்கைக் <br/>
கோன்தங் கிடைமருது பாடிக் குலமஞ்ஞை <br/>
போன்றங் கனநடையீர் பொன்னூசல் ஆடாமோ. 330 <br/>
<br/>
முன்னீறும் ஆதியு மில்லான் முனிவர்குழாம் <br/>
பன்னூறு கோடி யிமையோர்கள் தாம் நிற்பத் <br/>
தன்னீ றெனக்குருளித் தன்கருணை வெள்ளத்து <br/>
மன்னூற மன்னுமணி யுத்தர கோசமங்கை <br/>
மின்னேறு மாட வியன்மா ளிகைபாடிப் <br/>
பொனனேறு பூண்முலையீர் பொன்னூசல் ஆடாமோ. 331 <br/>
<br/>
நஞ்சமர் கண்டத்தன் அண்டத் தவர்நாதன் <br/>
மஞ்சுதோய் மாடமணி உத்தரகோசமங்கை <br/>
அஞ்சுசொலாள் தன்னோடுங் கூடி அடியவர்கள் <br/>
நெஞ்சுளே நின்றமுத மூறிக் கருணைசெய்து <br/>
துஞ்சல் பிறப்பறுப்பான் தூய புகழ்பாடிப் <br/>
புஞ்சுமார் வெள்வளையீர் பொன்னூசல் ஆடாமோ. 332 <br/>
<br/>
ஆணோ அலியோ அரிவையோ என்றிருவர் <br/>
காணாக் கடவுள் கருணையினால் தேவர்குழாம் <br/>
நாணாமே உய்யஆட் கொண்டருளி நஞ்சுதனை <br/>
ஊணாக உண்டருளும் உத்தர கோமங்கைக் <br/>
கோணார் பிறைச்சென்னிக் கூத்தன் குணம்பரவிப் <br/>
பூணார் வனமுலையீர் பொன்னூசல் ஆடாமோ. 333 <br/>
<br/>
மாதாடு பாகத்தன் உத்தர கோசமங்கைத் <br/>
தாதாடு கொன்றைச் சடையான் அடியாருள் <br/>
கோதாட்டி நாயேனை ஆட்கொண்டென் தொல்பிறவித் <br/>
தீதோடா வண்ணந் திகழப் பிறப்பறுப்பான் <br/>
காதாடு குண்டலங்கள் பாடிக் கசிந்தன்பால் <br/>
போதாடு பூண்முலையீர் பொன்னூசல் ஆடாமோ. 334 <br/>
<br/>
உன்னற் கரியதிரு வுத்தர கோசமங்கை <br/>
மன்னிப் பொலிந்திருந்த மாமறையோன் தன்புகழே <br/>
பன்னிப் பணிந்திறைஞ்சப் பாவங்கள் பற்றறுப்பான் <br/>
அன்னத்தின் மேலேறி ஆடுமணி மயில்போல் <br/>
என்னத்தன் என்னையும் ஆட்கொண்டான் எழில்பாடிப் <br/>
பொன்னொத்த பூண்முலையீர் பொன்னூசல் ஆடாமோ. 335 <br/>
<br/>
கோலவரைக்குடுமி வந்து குவலத்துச் <br/>
சால அமுதுண்டு தாழ்கடலின் மீதெழுந்து <br/>
ஞால மிகப்பரிமேற் கொண்டு நமையாண்டான் <br/>
சீலந் திகழுந் திருவுத்தர கோசமங்கை <br/>
மாலுக் கரியானை வாயார நாம்பாடிப் <br/>
பூலித் தகழ்குழைந்து பொன்னூசல் ஆடாமோ. 336 <br/>
<br/>
தெங்குலவு சோலைத் திருஉத்தர கோசமங்கை <br/>
தங்குலவு சோதித் தனியுருவம் வந்தருளி <br/>
எங்கள் பிறப்பறுத்திட் டெந்தரமும் ஆட்கொள்வான் <br/>
பங்குலவு கோதையுந் தானும் பணிகொண்ட <br/>
கொங்குலவு கொன்றைச் சடையான் குணம்பரவிப் <br/>
பொங்குலவு பூண்முலையீர் பொன்னூசல் ஆடாமோ. 337 <br/>
<br/>
திருச்சிற்றம்பலம் <br/>
<a href="#hd16"><i>Back</i></a><br/>
<hr width="80%"/>
<a name="dt17">
<h3><font color="blue">
17. அன்னைப் பத்து - ஆத்தும பூரணம் <br/>
</font></h3>
(தில்லையில் அருளியது - கலிவிருத்தம்) <br/>
<br/>
வேத மொழியர்வெண் ணீற்றர்செம் மேனியர் <br/>
நாதப் பறையினர் அன்னே என்னும் <br/>
நாதப் பறையினர் நான்முகன் மாலுக்கும் <br/>
நாதரிந் நாதனார் அன்னே என்னும். 338 <br/>
<br/>
கண்ணஞ் சனத்தார் கருணைக் கடலினர் <br/>
உள்நின் றுருக்குவர் அன்னே என்னும் <br/>
உள்நின் றுருக்கி உலப்பிலா ஆனந்தக் <br/>
கண்ணீர் தருவரால் அன்னே என்னும். 339 <br/>
<br/>
நித்த மணாளர் நிரம்ப அழகியர் <br/>
சித்தத் திருப்பரால் அன்னே என்னும் <br/>
சித்தத் திருப்பவர் தென்னன் பெரும்துறை <br/>
அத்தர்ஆ னந்தரால் அன்னே என்னும். 340 <br/>
<br/>
ஆடரப் பூணுடைத் தோல்பொடிப் பூசிற்றோர் <br/>
வேடம் இருந்தவா றன்னே என்னும் <br/>
வேடம் இருந்தவா கண்டுகண் டென்னுள்ளம் <br/>
வாடும் இதுவென்ன அன்னே என்னும். 341 <br/>
<br/>
நீண்ட கரத்தர் நெறிதரு குஞ்சியர் <br/>
பாண்டிநன் னாடரால் அன்னே என்னும் <br/>
பாண்டிநன் னாடர் பரந்தெழு சிந்தையை <br/>
ஆண்டன்பு செய்வரால் அன்னே என்னும். 342 <br/>
<br/>
உன்னற் கரியசீர் உத்தர மங்கையர் <br/>
மன்னுவ தென்நெஞ்சில் அன்னே என்னும் <br/>
மன்னுவ தென்நெஞ்சில் மாலயன் காண்கிலார் <br/>
என்ன அதியசம் அன்னே என்னும். 343 <br/>
<br/>
வெள்ளைக் கலிங்கத்தர் வெண்திரு முண்டத்தர் <br/>
பள்ளிக்குப் பாயந்தர் அன்னே என்னும் <br/>
பள்ளிக்குப் பாயத்தர் பாய்பரி மேற்கொண்டான் <br/>
உள்ளங் கவர்வரால் அன்னே என்னும். 344 <br/>
<br/>
தாளி அறுகினர் சந்தனச் சாந்தினர் <br/>
ஆளெம்மை ஆள்வரால் அன்னே என்னும் <br/>
ஆளெம்மை ஆளும் அடிகளார் தங்கையில் <br/>
தாள மிருந்தவா றன்னே என்னும். 345 <br/>
<br/>
தையலோர் பங்கினர் தாபத வேடத்தர் <br/>
ஐயம் புகுவரால் அன்னே என்னும் <br/>
ஐயம் புகுந்தவர் போதலும் என்னுள்ளம் <br/>
நையுமிது வென்னே அன்னே என்னும். 346 <br/>
<br/>
கொன்றை மதியமும் கூவின மத்தமும் <br/>
துன்றிய சென்னியர் அன்னே என்னும் <br/>
துன்றிய சென்னியின் மத்தம்உன் மத்தமே <br/>
இன்றெனக் கானவா றன்னே என்னும். 347 <br/>
<br/>
திருச்சிற்றம்பலம் <br/>
<a href="#hd17"><i>Back</i></a><br/>
<hr width="80%"/>
<a name="dt18">
<h3><font color="blue">
18. குயிற்பத்து - ஆத்தும இரக்கம் <br/>
</font></h3>
(தில்லையில் அருளியது - ஆசிரிய விருத்தம்) <br/>
<br/>
கீத மினிய குயிலே கேட்டியேல் எங்கள் பெருமான் <br/>
பாத மிரண்டும் வினவில் பாதாளம் ஏழினுக் கப்பால் <br/>
சோதி மணிமுடி சொல்லிற் சொல்லிறந்து நின்ற தொன்மை <br/>
ஆதிகுண மொன்று மில்லான் அந்தமி லான்வரக் கூவாய். 348 <br/>
<br/>
ஏர்தரும் ஏழுல கேத்த எவ்வுரு வுந்தன் னுருவாய் <br/>
ஆர்கலி சூழ்தென் னிலங்கை அழகமர் வண்டோ  தரிக்குப் <br/>
பேரருளின்ப மளித்த பெருந்துறை மேய பிரானைச் <br/>
சீரிய வாயாற் குயிலே தென்பாண்டி நாடனைக் கூவாய். 349 <br/>
<br/>
நீல வுருவிற் குயிலே நீள்மணி மாடம் நிலாவுங் <br/>
கோல அழகில் திகழுங் கொடிமங்கை உள்ளுறை கோயில் <br/>
சீலம் பெரிதும் இனிய திருவுத் தரகோச மங்கை <br/>
ஞாலம் விளங்க இருந்த நாயக னைவரக் கூவாய். 350 <br/>
<br/>
தேன்பழச் சோலை பயிலுஞ் சிறுகுயி லேயிது கேள்நீ <br/>
வான்பழித் திம்மண் புகுந்து மனிதரை ஆட்கொண்ட வள்ளல் <br/>
ஊன்பழித் துள்ளம் புகுந்தென் உணர்வது வாய வொருத்தன் <br/>
மான்பழித் தாண்டமெல் நோக்கி மணாளனை நீவரக் கூவாய். 351 <br/>
<br/>
சுந்தரத் தின்பக் குயிலே சூழ்சுடர் ஞாயிறு போல <br/>
அந்தரத் தேநின் றிழிந்திங் கடியவ ராசை அறுப்பான் <br/>
முந்தும் நடுவும் முடிவு மாகிய மூவ ரறியாச் <br/>
சிந்தூரச் சேவடி யானைச் சேவக னைவரக் கூவாய். 352 <br/>
<br/>
இன்பந் தருவன் குயிலே ஏழுல கும்முழு தாளி <br/>
அன்பன் அமுதளித் தூறும் ஆனந்தன் வான்வந்த தேவன் <br/>
நன்பொன் மணிச்சுவ டொத்த நற்பரி மேல்வரு வானைக் <br/>
கொம்பின் மிழற்றுங் குயிலே கோகழி நாதனைக் கூவாய். 353 <br/>
<br/>
உன்னை உகப்பன் குயிலே உன்துணைத் தோழியும் ஆவன் <br/>
பொன்னை அழிந்தநன் மேனிப் புகழில் திகழும் அழகன் <br/>
மன்னன் பரிமிசை வந்த வள்ளல் பெருந்துறை மேய <br/>
தென்னவன் சேரவன் சோழன் சீரப்புயங் கன்வரக் கூவாய். 354 <br/>
<br/>
வாயிங்கே நீகுயிற் பிள்ளாய் மாலொடு நான்முகன் தேடி <br/>
ஓவியவ ருன்னி நிற்ப ஒண்தழல் விண்பிளந் தோங்கி <br/>
மேவிஅன் றண்டங் கடந்து விரிசுட ராய்நின்ற மெய்யன் <br/>
தாவி வரும்பரிப் பாகன் தாழ்சடை யோன்வரக் கூவாய். 355 <br/>
<br/>
காருடைப் பொன்திகழ் மேனிக் கடிபொழில் வாழுங் குயிலே <br/>
சீருடைச் செங்கமலத்தில் திகழுரு வாகிய செல்வன் <br/>
பாரிடைப் பாதங்கள் காட்டிப் பாசம் அறுத்தெனை யாண்ட <br/>
ஆருடை அம்பொனின் மேனி அமுதினை நீவரக் கூவாய். 356 <br/>
<br/>
கொந்தண வும்பொழிற் சோலைக் கூங்குயி லேயிது கேள்நீ <br/>
அந்தண னாகிவந்திங்கே அழகிய சேவடி காட்டி <br/>
எந்தம ராம்இவ னென்றிங் கென்னையும் ஆட்கொண்டருளும் <br/>
செந்தழல் போல்திரு மேனித் தேவர்பி ரான்வரக் கூவாய். 357 <br/>
<br/>
திருச்சிற்றம்பலம் <br/>
<a href="#hd18"><i>Back</i></a><br/>
<hr width="80%"/>
<a name="dt19">
<h3><font color="blue">
19. திருத்தசாங்கம் - அடிமை கொண்ட முறைமை <br/>
</font></h3>
(தில்லையில் அருளியது -நேரிசை வெண்பா) <br/>
<br/>
ஏரார் இளங்கிளியே எங்கள் பெருந்துறைக்கோன் <br/>
சீரார் திருநாமம் தேர்ந்துரையாய் - ஆரூரன் <br/>
செம்பெருமான் வெண்மலாரான் பாற்கடலான் செப்புவபோல் <br/>
எம்பெருமான் தேவர்பிரான் என்று. 358 <br/>
<br/>
ஏதமிலா இன்சொல் மரகதமே ஏழ்பொழிற்கும் <br/>
நாதன்மை ஆளுடையான் நாடுரையாய் - காதலவர்க்கு <br/>
அன்பாண்டு மீளா அருள்புரிவான் நாடென்றும் <br/>
தென்பாண்டி நாடே தெளி. 359 <br/>
<br/>
தாதாடு பூஞ்சோலைத் தத்தாய் நமையாளும் <br/>
மாதாடும் பாகத்தான் வாழ்பதியென் - கோதட்டிப் <br/>
பத்தரெல்லாம் பார்மேற் சிவபுரம்போற் கொண்டாடும் <br/>
உத்தர கோசமங்கை யூர். 360 <br/>
<br/>
செய்யவாய்ப் பைஞ்சிறகிற் செல்வீநஞ் சிந்தைசேர் <br/>
ஐயன் பெருந்துறையான் ஆறுரையாய் - தையலாய் <br/>
வான்வந்த சிந்தை மலங்கழுவ வந்திழியும் <br/>
ஆனந்தங் காணுடையான் ஆறு. 361 <br/>
<br/>
கிஞ்சுகவாய் அஞ்சுகமே கேடில் பெருந்துறைக்கோன் <br/>
மஞ்சன் மருவும் மலைபகராய் - நெஞ்சத்து <br/>
இருளகல வாள்வீசி இன்பமரும் முத்தி <br/>
அருளுமலை என்பதுகாண் ஆய்ந்து. 362 <br/>
<br/>
இப்பாடே வந்தியம்பு கூடுபுகல் என்கிளியே <br/>
ஒப்பாடாச் சீருடையான் ஊர்வதென்னே - எப்போதும் <br/>
தேன்புரையுஞ் சிந்தையராய்த் தெய்வப்பெண் ணேத்திசைப்ப <br/>
வான்புரவி யூரும் மகிழ்ந்து. 363 <br/>
<br/>
கோற்றேன் மொழிக்கிள்ளாய் கோதில் பெருந்துறைக்கோள் <br/>
மாற்றாறை வெல்லும் படைபகராய் - ஏற்றார் <br/>
அழுக்கடையா நெஞ்சுருக மும்மலங்கள் பாயுங் <br/>
கழுக்கடைகாண் கைக்கொள் படை. 364 <br/>
<br/>
இன்பால் மொழிக்கிள்ளாய் எங்கள் பெருந்துறைக்கோள் <br/>
முன்பால் முழங்கும் முரசியம்பாய் - அன்பாற் <br/>
பிறவிப் பகைகலங்கப் பேரின்பத் தோங்கும் <br/>
பருமிக்க நாதப் பறை. 365 <br/>
<br/>
ஆய மொழிக்கிள்ளாய் அள்ளூரும் அன்பர்பால் <br/>
மேய பெருந்துறையான் மெய்த்தாரென் - தீயவினை <br/>
நாளுமணு காவண்ணம் நாயேனை ஆளுடையான் <br/>
தாளிஅறு காம் உவந்த தார். 366 <br/>
<br/>
சோலைப் பசுங்கிளியே தூநீர்ப் பெருந்துறைக்கோன் <br/>
கோலம் பொலியுங் கொடிகூறாய் - சாலவும் <br/>
ஏதிலார் துண்ணென்ன மேல்விளங்கி ஏர்காட்டும் <br/>
கோதிலா ஏறாம் கொடி. 367 <br/>
<br/>
திருச்சிற்றம்பலம் <br/>
<a href="#hd19"><i>Back</i></a><br/>
<hr width="80%"/>$
<a name="dt20">
<h3><font color="blue">
20. திருப்பள்ளியெழுச்சி - திரோதான சுத்தி <br/>
</font></h3>
(திருப்பெருந்துறையில் அருளியது -எண்சீர் கழி நெழிலடி ஆசிரிய விருத்தம் ) <br/>
<br/>
போற்றியென் வாழ்முத லாகிய பொருளே <br/>
<dd>புலர்ந்தது பூங்கழற் கிணைதுணை மலர்கொண் <br/>
டேற்றிநின் திருமுகத் தெமக்கருள் மலரும் <br/>
<dd>எழில்நகை கொண்டுநின் திருவடி தொழுகோம் <br/>
சேற்றிதழ்க் கமலங்கள் மலரும்தண் வயல்சூழ் <br/>
<dd>திருப்பெருந் துறை உறை சிவபெருமானே <br/>
ஏற்றுயர் கொடியுடை யாய்எனை யுடையாய் <br/>
<dd>எம்பெரு மான்பள்ளி யெழுந்தருளாயே. 368 <br/>
<br/>
அருணண்இந்திரன் திசை அணுகினன் இருள்போய் <br/>
<dd>அகன்றது உதயம்நின் மலர்த்திரு முகத்தின் <br/>
கருனையின் சூரியன் எழவெழ நயனக் <br/>
<dd>கடிமலர் மலரமற்று அண்ணலங் கண்ணாம் <br/>
திரள்நிரை அருள்பதம் முரல்வன இவையோர் <br/>
<dd>திருப்பெருந் துறையுறை சிவபெருமானே <br/>
அருள் நிதி தர வரும் ஆனந்த மலையே <br/>
<dd>அலைகடலே பள்ளி யெழுந்தருளாயே. 369 <br/>
<br/>
கூவின பூங்குயில் கூவின கோழி <br/>
<dd>குருகுகள் இயம்பின இயம்பின சங்கம் <br/>
ஓவின தாரகை ஒளியொளி உதயத்து <br/>
<dd>ஓருப்படு கின்றது விருப்பொடு நமக்குத் <br/>
தேவநற் செறிகழல் தாளிணை காட்டாய் <br/>
<dd>திருப்பெருந் துறையுறை சிவபெருமானே <br/>
யாவரும் அறிவரி யாய்எமக் கெளியாய் <br/>
<dd>எம்பெரு மான்பள்ளி யெழுந்தருளாயே. 370 <br/>
<br/>
இன்னிசை வீணையார் யாழினர் ஒருபால் <br/>
<dd>இருக்கொடு தோத்திரம் இயம்பினர் ஒருபால் <br/>
துன்னிய பிணைமலர்க் கையினர் துவள்கையர் ஒருபால் <br/>
<dd>தொழுகையர் அழுகையர் துவள்கையர் ஒருபால் <br/>
சென்னியில் அஞ்சலி கூப்பினர் ஒருபால் <br/>
<dd>திருப்பெருந் துறையுறை சிவபெரு மானே <br/>
என்னையும் ஆண்டுகொண்டின்னருள் புரியும் <br/>
<dd>எம்பெரு மான்பள்ளி யெழுந்தருளாயே. 371 <br/>
<br/>
பூதங்கள் தோறும்நின் றாய்எனின் அல்லால் <br/>
<dd>போக்கிலன் வரவிலன் எனநினைப் புலவோர் <br/>
கீதங்கள் பாடுதல் ஆடுதல் அல்லால் <br/>
<dd>கேட்டறி யோம்உனைக் கண்டறி வாரைச் <br/>
சீதங்கொள் வயல்திருப் பெருந்துறை மன்னா <br/>
<dd>சிந்தனைக் கும்அரியாய் எங்கள் முன்வந்து <br/>
ஏதங்கள் அறுத்தெம்மை ஆண்டருள் புரியும் <br/>
<dd>எம்பெரு மான்பள்ளி யெழுந்தருளாயே. 372 <br/>
<br/>
பப்பற விட்டிருந்து உணரும்நின் அடியுaர் <br/>
<dd>பந்தனை வந்தறுத் தார் அவர் பலரும் <br/>
மைப்பறு கண்ணியர் மானுடத் தியல்பின் <br/>
<dd>வணங்குகின்றார் அணங் கின்மண வாளா <br/>
செப்புறு கமலங்கண் மலரும்தண் வயல்சூழ் <br/>
<dd>திருப்பெருந் துறையுறை சிவபெருமானே <br/>
இப்பிறப்பு அறுத்து எமை ஆண்டருள் புரியும் <br/>
<dd>எம்பெரு மான்பள்ளி யெழுந்தருளாயே. 373 <br/>
<br/>
அது பழச்சுவையென அமுதென அறிதற்கு <br/>
<dd>அரிதென எளிதென அமரும் அறியார் <br/>
இது அவன் திருவுரு இவன் அவன் எனவே <br/>
<dd>எங்களை ஆண்டுகொணடு இங் கெழுந்தருளும் <br/>
மதுவளர் பொழில்திரு உத்தர கோச <br/>
<dd>மங்கையுள்ளாய்திருப் பெருந்துறை மன்னா <br/>
எதுஎமைப் பணிகொளு மாறது கேட்போம் <br/>
<dd>எம்பெருமான்பள்ளி யெழுந்தருளாயே. 374 <br/>
<br/>
முந்திய முதல்நடு இறுதியும் ஆனாய் <br/>
<dd>மூவரும் அறிகிலர் யாவர்மற் றறிவார் <br/>
பந்தணை விரலியும் நீயும்நின்னடியார் <br/>
<dd>பழங்குடில் தொறும்எழுந் தருளிய பரனே <br/>
செந்தழல் புரைதிரு மேனியுங் காட்டித் <br/>
<dd>திருப்பெருந் துறையறை கோயிலும் காட்டி <br/>
அந்தணன் ஆவதும் காட்டிவந் தாண்டாய் <br/>
<dd>ஆரமுதே பள்ளி யெழுந்தருள்யே. 375 <br/>
<br/>
விண்ணகத் தேவரும் நண்ணவும் மாட்டா <br/>
<dd>விழுப்பொரு ளேயுன தொழுப்படி யோங்கள் <br/>
மண்ணகத் தேவந்து வாழச்செய் தானே <br/>
<dd>வண்திருப் பெருந்துறை யாய்வழி யடியோம் <br/>
கண்ணகத் தேநின்று களிதரு தேனே <br/>
<dd>கடலமு தேகரும் பேவிரும் படியார் <br/>
எண்ணகத் தாய்உல குக்குயி ரானாய் <br/>
<dd>எம்பெருமான்பள்ளி எழுந்தருளாயே. 376 <br/>
<br/>
புவனியில் போய்ப்பிற வாமையின் நாள்நாம் <br/>
<dd>போக்குகின் றோம்அவ மேஇந்தப்பூமி <br/>
சிவனுய்யக் கொள்கின்ற வாறென்று நோக்கித் <br/>
<dd>திருப்பெருந் துறையுறை வாய்திரு மாலாம் <br/>
அவன்விருப் பெய்தவும் மலரவன் ஆசைப் <br/>
<dd>படவும்நின் அவர்தம்மெய்க்கருணையும் நீயும் <br/>
அவணியில் புகுந்தெமை ஆட்கொள்ள வல்லாய் <br/>
<dd>ஆரமு தேபள்ளி யெழுந்தருளாயே. 377 <br/>
<br/>
திருச்சிற்றம்பலம் <br/>
<a href="#hd20"><i>Back</i></a><br/>
<hr width="80%"/>
<a name="dt21">
<h3><font color="blue">
21. கோயில் மூத்த திருப்பதிகம் - அநாதியாகிய சற்காரியம் <br/>
</font></h3>
(தில்லையில் அருளியது -அறுசீர்க் கழிநெடிலடி ஆசிரிய விருத்தம்) <br/>
<br/>
உடையாள் உன்தன் நடுவிருக்கும் உடையாள் நடுவுள் நீயிருத்தி <br/>
அடியேன் நடுவுள் இருவீரும் இருப்பதானால் அடியேன்உன் <br/>
அடியார் நடுவுள் இருக்கும் அருளைப்புரி யாய் பொன்னம்பலத்தெம் <br/>
முடியா முதலே என்கருத்து முடியும் வண்ணம் முன்னின்றே. 378 <br/>
<br/>
முன்னின் றாண்டாய் எனை முன்னம் யானும் அதுவே முயல்வுற்றுப் <br/>
பின்னின் றேவல் செய்கின்றேன் பிற்பட் டொழிந்தேன் பெம்மானே <br/>
என்னின் றருளி வரநின்று போந்தி டென்னா விடில் அடியார் <br/>
உன்னின் றிவனார் என்னாரோ பொன்னம் பலக்கூத் துகந்தானே. 379 <br/>
<br/>
உகந்தானே அன்புடை அடிமைக் குருகாவுள்ளத் துணிர்விலியேன் <br/>
சகந்தான் அறிய முறையிட்டால் தக்கவாறன் றென்னாரோ <br/>
மகந்தான் செய்து வழிவந்தார் வாழ வாழ்ந்தாய் அடியேற்குன் <br/>
முகந்தான் தாரா விடின்முடிவேன் பொன்னம் பலத்தெம் முழுமுதலே. 380 <br/>
<br/>
முழுமுத லேஐம் புலனுக்கும் மூவர்க்கும் என்தனக்கும் <br/>
வழிமுதலேநின் பழவடி யார் திரள்வான் குழுமிக் <br/>
கெழுமுத லேயருள் தந்தி ருக்கஇரங்குங்கொல்லோ என்று <br/>
அழுமதுவேயன் றிமந்றென் செய்கேன் பொன்னம் பலத்தரைசே. 381 <br/>
<br/>
அரைசே பொன்னம் பலத்தாடும் அமுதே என்றுன் அருள்நோக்கி <br/>
இரைதேர் கொக்கொத் திரவுபகல் ஏசற்றிருந்தே வேசற்றேன் <br/>
கரைசேர் அடியார் களிசிறப்பக் காட்சி கொடுத்துன் அடியேன்பால் <br/>
பிரைசேர் பாலின் நெய்போலப் பேசா திருந்தால் ஏசாரோ. 382 <br/>
<br/>
ஏசா நிற்பர் என்னைஉனக் கடியா னென்று பிறரெல்லாம் <br/>
பேசா நிற்பர் யான்தானும் பேணா நிற்பேன் நின்னருளே <br/>
தேசா நேசர் சூழ்ந்திருக்குந் திருவோ லக்கஞ் சேவிக்க <br/>
ஈசா பொன்னம் பலத்தாடும் எந்தாய் இனித்தான் இரங்காயே. 383 <br/>
<br/>
இரங்கும் நமக்கம் பலக்கூத்தன் என்றென் றேமாந்திருப்பேனை <br/>
அருங்கற் பனைகற் பித்தாண்டாய் ஆள்வா ரிலிமா டாவேனோ <br/>
நெருங்கும் அடியார் களும்நீயும் நின்று நிலாவி விளையாடும் <br/>
மருங்கே சார்ந்து வரஎங்கள் வாழ்வே வாவென்றருளுவாயே. 384 <br/>
<br/>
அருளா தொழிந்தால் அடியேனை அஞ்சல் என்பார் ஆர்இங்குப் <br/>
பொருளா என்னைப் புகுந்தாண்ட பொன்னே பொன்னம்பலக்கூத்தா <br/>
மருளார் மனத்தோ டுனைப்பிரிந்து வருந்துவேனை வாவென்றுன் <br/>
தெருளார் கூட்டங் காட்டாயேல் செத்தே போனாற் சிரியாரோ. 385 <br/>
<br/>
சிரிப்பார் களிப்பார் தேனிப்பார் திரண்டுதிரண்டுன் திருவார்த்தை <br/>
விரப்பார் கேட்பார் மெச்சுவார் வெவ்வே றிருந்துன் திருநாமம் <br/>
தரிப்பார் பொன்னம் பலத்தாடும் தலைவா என்பார் அவர்முன்னே <br/>
தரிப்பாய் நாயேன் இருப்பேனோ நம்பி இனித்தான் நல்காயே. 386 <br/>
<br/>
நல்கா தொழியான் நமக்கென்றும் நாமம் பிதற்றி நயனனீர் <br/>
மல்கா வாழ்த்தா வாய்குழறா வணங்கா மனத்தால் நினைந்துருகிப் <br/>
பல்காலுன்னப் பாவித்துப் பரவிப் பொன்னம் பலமென்றே <br/>
ஒல்கா நிற்கும் உயிர்க்கிரங்கி அருளாய் என்னை உடையானே. 387 <br/>
<br/>
திருச்சிற்றம்பலம் <br/>
<a href="#hd21"><i>Back</i></a><br/>
<hr width="80%"/>
<a name="dt22">
<h3><font color="blue">
22. கோயில் திருப்பதிகம் - அனுபோக இலக்கணம் <br/>
</font></h3>
(தில்லையில் அருளியது - <br/>
எழுசீர்க்கழி நெடிலடி ஆசிரிய விருத்தம்) <br/>
<br/>
மாறிநின்றென்னை மயங்கிடும் வஞ்சப் <br/>
<dd>புலனைந்தின் வழியடைத் தமுதே <br/>
ஊறிநின்றென்னுள் எழுபரஞ்சோதி <br/>
<dd>உள்ளவா காணவந்தருளாய் <br/>
தேறலின் தெளிவே சிவபெருமானே <br/>
<dd>திருப்பெருந்துறையுறை சிவனே <br/>
ஈறிலாப் பதங்கள் யாவையும் கடந்த <br/><dd>
இன்பமே என்னுடை அன்பே. 388 <br/>
<br/>
அன்பினால் அடியேன் ஆவியோ டாக்கை <br/>
<dd>ஆனந்த மாய்க் கசிந்துருக <br/>
என்பாம் அல்லா இன்னருள் தந்தாய் <br/>
<dd>யானிதற் கிலனொர்கைம்மாறு <br/>
முன்புமாய்ப் பின்னும் முழுதுமாய்ப் <br/>
<dd>பரந்த முத்தனே முடிவிலா முதலே <br/>
தென்பெருந்துறையாய் சிவபெருமானே <br/>
<dd>சீருடைச் சிவபுரத்தரைசே. 389 <br/>
<br/>
அரைசனே அன்பர்க் கடியனே னுடைய <br/>
<dd>அப்பனே ஆவியோ டாக்கை <br/>
புரைபுரை கனியப் புகுந்துநின்றுருக்கிப் <br/>
<dd>பொய்யிருள் கடிந்த மெய்ச்சுடரே <br/>
திரைபொரா மன்னும் அமுதத் தெண்கடலே <br/>
<dd>திருப்பெருந்துறையுறை சிவனே <br/>
உரையுணர் விறந்துநின்றுணர்வதோர் உணர்வே <br/>
<dd>யானுன்னை உரைக்குமா றுணர்த்தே. 390 <br/>
<br/>
உணர்ந்த மாமுனிவர் உம்பரோ டொழிந்தார் <br/>
<dd>உணர்வுக்குந் தெரிவரும் பொருளே <br/>
இணங்கிலி எல்லா உயிர்கட்கும் உயிரே <br/>
<dd>எனைப் பிறப் பறுக்கும் எம்மருந்தே <br/>
திணிந்ததோர் இருளில் தெளிந்ததூ வெளியே <br/>
<dd>திருப்பெருந்துறையுறை சிவனே <br/>
குணங்கள் தாமில்லா இன்பமே உன்னைக் <br/>
<dd>குறுகினேற் கினியென்ன குறையே. 391 <br/>
<br/>
குறைவிலா நிறைவே கோதிலா அமுதே <br/>
<dd>ஈறிலாக் கொழுஞ்சுடர்க் குன்றே <br/>
மறையுமாய் மறையின் பொருளுமாய் வந்தேன் <br/>
<dd>மனத்திடை மின்னிய மன்னே <br/>
சிறைபெறா நீர்போல் சிந்தைவாய்ப்பாயும் <br/>
<dd>திருப்பெருந்துறையுறை சிவனே <br/>
இறைவனே நீயென் உடலிடங் கொண்டாய் <br/>
<dd>இனியுன்னை யென்னிரக் கேனே. 392 <br/>
<br/>
இரந்திரந் துருக என்மனத் துள்ளே <br/>
<dd>ஏகின்ற சோதியே இமையோர் <br/>
சிரந்தனிற் பொலியுங் கமலச்சே வடியாய் <br/>
<dd>திருப்பெருந்துறையுறை சிவனே <br/>
நிரந்தஆகாயம் நீர்நிலம் தீகால் <br/>
<dd>ஆயவை அல்லையாய் ஆங்கே <br/>
கரந்ததோர் உருவே களித்தனன் உன்னைக் <br/>
<dd>கண்ணுறங் கண்டுகொண்டின்றே. 393 <br/>
<br/>
இன்றெனக் கருளி இருள்கடிந்துள்ளக் <br/>
<dd>தெழுகின்ற ஞாயிறே போன்று <br/>
நின்றநின் தன்மை நினைப்பற நினைந்தேன் <br/>
<dd>நீயலால் பிறிது மற்றின்மை <br/>
சென்றுசென்றுணுவாய்த் தேய்ந்துதேய்ந்தொன்றாம் <br/>
<dd>திருப்பெருந்துறையுறை சிவனே <br/>
ஒன்றும் நீயல்லை அன்றியொன் றில்லை <br/>
<dd>யாருன்னை அறியகிற்பாரே. 394 <br/>
<br/>
பார்பதம் அண்டம் அனைத்துமாய் முளைத்துப் <br/>
<dd>பரந்ததோர் படரொளிப் பரப்பே <br/>
நீருறு தீயே நினைவதேல் அரிய <br/>
<dd>நின்மலா நின்னருள் வெள்ளச் <br/>
சீருறு சிந்தை எழுந்ததோர் தேனே <br/>
<dd>திருப்பெருந்துறையுறை சிவனே <br/>
ஆருற வெனக்கிய காரய லுள்ளார் <br/>
<dd>ஆனந்தம் ஆக்குமென் சோதி. 395 <br/>
<br/>
சோதியாய்த் தோன்றும் உருவமே அருவாம் <br/>
<dd>ஒருவனே சொல்லுதற் கரிய <br/>
ஆதியே நடுவே அந்தமே பந்தம் <br/>
<dd>அறுக்கும் ஆனந்தமா கடலே <br/>
தீதிலா நன்மைத் திருவருட்குன்றே <br/>
<dd>திருப்பெருந்துறையுறை சிவனே <br/>
யாதுநீ போவதோர் வகையெனக்கருளாய் <br/>
<dd>வந்துநின் இணையடி தந்தே. 396 <br/>
<br/>
தந்ததுன் தன்னைக் கொண்டதென் றன்னைச் <br/>
<dd>சங்கரா ஆர்கொலோ சதுரர் <br/>
அந்தமொன் றில்லா ஆனந்தம் பெற்றேன் <br/>
<dd>யாதுநீ பெற்றதொன் றென்பால் <br/>
சிந்தையே கோயில் கொண்ட எம்பெருமான் <br/>
<dd>திருப்பெருந்துறையுறை சிவனே <br/>
எந்தையே ஈசா உடலிடங் கொண்டாய் <br/>
<dd>யான் இதற் கிலன்ஓர்கைம் மாறே. 397 <br/>
<br/>
திருச்சிற்றம்பலம் <br/>
<a href="#hd22"><i>Back</i></a><br/>
<hr width="80%"/>
<a name="dt23">
<h3><font color="blue">
23. செத்திலாப் பத்து <br/>
</font></h3>
சிவானந்தம் - அளவறுக்கொணாமை <br/>
(தில்லையில் அருளியது- <br/>
எண் சீர்க்கழி நெடிலடி ஆசிரிய விருத்தம்) <br/>
<br/>
பொய்யனேன் அகம்நெகப் புகுந்தமுதூறும் <br/>
<dd>புகுமலர்க்கழலிணையடி பிரிந்தும் <br/>
கையனேன் இன்னுஞ் செத்திலேன் அந்தோ <br/>
<dd>விழித்திருந் துள்ளக் கருத்தினை இழந்தேன் <br/>
ஐயனே அரனே அருப்பெருங் கடலே <br/>
<dd>அத்தனே அயன் மாற்கறி யொண்ணாச் <br/>
செய்யமே னியனே செய்வகை அறியேன் <br/>
<dd>திருப்பெருந்துறையுறை மேவிய சிவனே. 398 <br/>
<br/>
புற்று மாய்மர மாய்ப்புனல் காலே <br/>
<dd>உண்டி யாய் அண்ட வாணரும் பிறரும் <br/>
மற்றியாரும் நின்மலரடி காணா <br/>
<dd>மன்ன என்னையோர் வார்த்தையுட் படுத்துப் <br/>
பற்றினாய் பதையேன் மனமிக உருகேன் <br/>
<dd>பரிகிலேன் பரியாவுடல் தன்னைச் <br/>
செற்றிலேன் இன்னுந் திரிதருகின்றேன் <br/>
<dd>திருப்பெருந்துறையுறை மேவிய சிவனே. 399 <br/>
<br/>
புலைய னேனையும் பொருளென நினைந்துன் <br/>
<dd>அருள்புரிந்தனை புரிதலுங் களித்துத் <br/>
தலையினால் நடந்தேன் விடைப்பாகா <br/>
<dd>சங்கரா எண்ணில் வானவர்க்கெல்லாம் <br/>
நிலையனே அலைநீர்விடமுண்ட நித்தனே <br/>
<dd>அடையார்புர மெரிந்த <br/>
சிலையனே யெனைச் செத்திடப் பணிவாய் <br/>
<dd>திருப்பெருந்துறையுறை மேவிய சிவனே. 400 <br/>
<br/>
அன்பராகிமற் றருந்தவம் முயல்வார் <br/>
<dd>அயனும் மாலுமற் றழலுறு மெழுகாம் <br/>
என்பராய் நினைவார் எனைப்பலர் <br/>
<dd>நிற்க இங்கெனை எற்றினுக் கண்டாய் <br/>
வன்பராய் முருடொக்கும் என்சிந்தை <br/>
<dd>மரக்கண் என்செவி இரும்பினும் வலிது <br/>
தென்பராய்த் துறை யாய் சிவலோகா <br/>
<dd>திருப்பெருந்துறையுறை மேவிய சிவனே. 401 <br/>
<br/>
ஆட்டுத்தேவர் தம் விதியொழிந் தன்பால் <br/>
<dd>ஐயனே என்றுன் அருள்வழி யிருப்பேன் <br/>
நாட்டுத்தேவரும் நாடரும் பொருளே <br/>
<dd>நாதனே உனைப் பிரிவறா அருளைப் <br/>
காட்டித்தேவநின் கழலிணை காட்டிக் <br/>
<dd>காயமாயத்தைக் கழிந்தருள் செய்யாய் <br/>
சேட்டைத்தேவர்தந் தேவர்பிரானே <br/>
<dd>திருப்பெருந்துறையுறை மேவிய சிவனே. 402 <br/>
<br/>
அறுக்கிலேன் உடல்துணிபடத்தீப்புக் <br/>
<dd>கார்கிலேன் திருவருள் வகையறியேன் <br/>
பொறுக்கிலேன்உடல் போக்கிடங் காணேன் <br/>
<dd>போற்றி போற்றியென் போர்விடைப் பாகா <br/>
இறக்கிலேன் உனைப்பிரிந்தினிதிருக்க <br/>
<dd>எனசெய்கேன்இது செய்க என்றருளாய் <br/>
சிறக்கணே புனல் நிலவிய வயல்சூழ் <br/>
<dd>திருப்பெருந்துறையுறை மேவிய சிவனே. 403 <br/>
<br/>
மாயனேமறிகடல்விடம் உண்ட <br/>
<dd>வானவாமணி கண்டந்தெம் அமுதே <br/>
நாயினேன் உனைநினையவும் மாட்டேன் <br/>
<dd>நமச்சிவாய என் றுன்னடி பணியாய் <br/>
பேயன் ஆகிலும் பெருநெறி காட்டாய் <br/>
<dd>பிறைகுலாஞ்சடைப் பிஞ்ஞகனேயோ <br/>
சேயனாகிநின்றலறுவ தழகோ <br/>
<dd>திருப்பெருந்துறையுறை மேவிய சிவனே. 404 <br/>
<br/>
போது சேரயன் பொருகடற் கிடந்தோன் <br/>
<dd>புரந்த ராதிகள் நிற்கமற்றென்னைக் <br/>
கோதுமாட்டிநின் குரைகழல் காட்டிக் <br/>
<dd>குறிக்கொள் கென்றுநின்தொண்டரிற் கூட்டாய் <br/>
யாது செய்வதென் றிருந்தனன் மருந்தே <br/>
<dd>அடியனேன் இடர்ப்படுவதும் இனிதோ <br/>
சீதவார்புனல் நிலவிய வயல்சூழ் <br/>
<dd>திருப்பெருந்துறையுறை மேவிய சிவனே. 405 <br/>
<br/>
ஞாலம் இந்திரன் நான்முகன் வானவர் <br/>
<dd>நிற்க மற்றெனை நயந்தினி தாண்டாய் <br/>
காலன் ஆர்உயிர்கொண்ட பூங்கழலாய் <br/>
<dd>கங்கை யாய் அங்கி தங்கிய கையாய் <br/>
மாலும் ஓலமிட்டலறும் அம்மலர்க்கே <br/>
<dd>மரக்க ணேனேயும் வந்திடப் பணியாய் <br/>
சேலும் நீலமும் நிலவிய வயல்சூழ் <br/>
<dd>திருப்பெருந்துறையுறை மேவிய சிவனே. 406 <br/>
<br/>
அளித்துவந்தெனக் காவஎன்றருளி <br/>
<dd>அச்சந்தீர்த்தநின் அருட்பெருங்கடலில் <br/>
திளைத்துந்தேக்கியும் பருகியும் உருகேன் <br/>
<dd>திருப்பெருந்துறையுறை சிவனே <br/>
வளைக்கை யானொடு மலரவன் அறியா <br/>
<dd>வான வாமலை மாதொரு பாகா <br/>
களிப்பெலாம் மிகக் கலங்கிடு கின்றேன் <br/>
<dd>கயிலை மாமலை மேவிய கடலே. 407 <br/>
<br/>
திருச்சிற்றம்பலம் <br/>
<a href="#hd23"><i>Back</i></a><br/>
<hr width="80%"/>
<a name="dt24">
<h3><font color="blue">
24. அடைக்கலப் பத்து - பக்குவ நிண்ணயம் <br/>
</font></h3>
(திருப்பெருந்துறையில் அருளியது - கலவைப் பாட்டு) <br/>
<br/>
செழுக்கமலத் திரளனநின் சேவடி நேர்ந்தமைந்த <br/>
பழுத்தமனத் தடியருடன் போயினர் யான் பாவியேன் <br/>
புழுக்கணுடைப் புன்குரம்பைப் பொல்லாக்கல்வி ஞானமிலா <br/>
அழுக்குமனத் தடியேன் உடையாய் உன் அடைக்கலமே. 408 <br/>
<br/>
வெறுப்பனவே செய்யும் என்சிறுமையைநின் பெருமையினாற் <br/>
பொறுப்பவனே அராப் பூண்பவனேபொங்க கங்கைசடைக் <br/>
செறுப்பவனே நின்திருவருளால் பிறவியைவேர் <br/>
அறுப்பவனே உடையாய்அடியேன்உன் அடைக்கலமே. 409 <br/>
<br/>
பெரும்பெருமான்என் பிறவியை வேரறுத்துப் பெரும்பிச்சுத் <br/>
தரும்பெருமான் சதுரப்பெருமான் என் மனத்தினுள்ளே <br/>
வரும்பெருமான் மலரோன் நெடுமாலறியாமல் நின்ற <br/>
அரும்பெருமான் உடையாய் அடியேன் உன் அடைக்கலமே. 410 <br/>
<br/>
பொழிகின்ற துன்பப் புயல்வெள்ளத்தில்நின் கழற்புaணைகொண் <br/>
டிழிகின்ற அன்பர்கள் ஏறினர் வான்யான் இடர்க்கடல்வாய்ச் <br/>
சுழிசென்று மாதர்த் திரைபொரக் காமச் சுறவெறிய <br/>
அழிகின்றனன் உடையாய் அடியேன் உன் அடைக்கலமே. 411 <br/>
<br/>
சுருள்புரி கூழையர் சூழலிற் பட்டுன் திறம்மறந்திங்கு <br/>
இருள்புரி யாக்கையிலேகிடந் தெய்த்தனன் மைத்திடங்கண் <br/>
வெருள்புரிமான்அன்ன நோக்கிதன் பங்கவிண்ணோர்பெருமான் <br/>
அருள்புரியாய் உடையாய் அடியேன் உன் அடைக்கலமே. 412 <br/>
<br/>
மாழைமைப் பாவிய கண்ணியர் வன்மத் திடவுடைந்து <br/>
தாழியைப் பாவு தயிர்போல் தளர்ந்தேன் தடமலர்த்தாள் <br/>
வாழியெப் போதுவந்தெந்நாள் வணங்குவன் வலவினையேன் <br/>
ஆழியப் பாவுடை யாய் அடியேன் உன் அடைக்கலமே. 413 <br/>
<br/>
மின்கணினார்நுடங்கும் இடையார் வெகுளிவலையில் அகப்பட்டுப் <br/>
புன்கணனாய்ப்புரள் வேனைப் புரளாமற் புகுந்தருளி <br/>
என்கணிலே அமுதூற்றித்தித் தித்தென் பிழைக்கிரங்கும் <br/>
அங்கணனே உடையாய் அடியேன் உன் அடைக்கலமே. 414 <br/>
<br/>
மாவடு வகிரன்ன கண்ணியங் காநின் மலரடிக்கே <br/>
கூவிடு வாய்கும்பிக் கேயிடு வாய் நின் குறிப்பறியேன் <br/>
பாவிடையாடு குழல்போற் கரந்து பரந்த உள்ளம் <br/>
ஆகெடுவேன் உடையாய் அடியேன் உன் அடைக்கலமே. 415 <br/>
<br/>
பிறிவறியார் அன்பாநின் அருட்பெய்கழல் தாளிணைக்கீழ் <br/>
மறிவறியாச் செல்வம்வந்துபெற்றார் உன்னை வந்திப்பதோர் <br/>
நெறியறி யேன் நின்னையே அறியேன் நின்னையே அறியும் <br/>
அறிவறி஧ன் உடையாய் அடியேன் உன் அடைக்கலமே. 416 <br/>
<br/>
வழங்குகின்றாய்க்குன் அருளார் அமுதத்தை வாரிக்கொண்டு <br/>
விழுங்குகின்றேன்விக்கி஧ன் வினையேன் என்விதியின்மையால் <br/>
தழங்கருந்தேனன்ன தண்ணீர் பருகத்தந் துய்யக் கொள்ளாய் <br/>
அழுங்குகின்றேன் உடையாய் அடியேன் உன் அடைக்கலமே. 417 <br/>
<br/>
திருச்சிற்றம்பலம் <br/>
<a href="#hd24"><i>Back</i></a><br/>
<hr width="80%"/>
<a name="dt25">
<h3><font color="blue">
25. ஆசைப்பத்து - ஆத்தும இலக்கணம் <br/>
</font></h3>
(திருப்பெருந்துறையில் அருளியது <br/>
-அறுசீர்க்கழி நெடிலடி ஆசிரிய விருத்தம்) <br/>
<br/>
கருடக்கொடியோன் காணமாட்டாக் கழற்சே வடியென்னும் <br/>
பொருளைத் தந்திங் கென்னை யாண்ட பொல்லா மணியையோ <br/>
இருளைத் துரந்திட் டிங்கே வாவென்றங்கே கூவும் <br/>
அருளைப் பெறுவான் ஆசைப்பட்டேன் கண்டாய் அம்மானே. 418 <br/>
<br/>
மொய்ப்பால் நரம்பு கயிறாக மூளை என்பு தோல் போர்த்த <br/>
குப்பாயம்புக் கிருக்க கில்லேன் கூவிக்கொள்ளாய் கோவேயோ <br/>
எப்பா லவர்க்கும் அப்பாலாம் என்னாரமுதேயோ <br/>
அப்பா காண ஆசைப்பட்டேன் கண்டாய் அம்மானே. 419 <br/>
<br/>
சீவார்ந் தீமொய்த் தழுக்கொடு திரயுஞ் சிறுகுடில் இது சிதையக் <br/>
கூவாய் கோவே கூத்தா காத்தாட் கொள்ளுங் குருமணியே <br/>
தேவா தேவர்க் கரியானே சிவனே சிறிதென் முகநோக்கி <br/>
ஆவா வென்ன ஆசைப்பட்டேன் கண்டாய் அம்மானே. 420 <br/>
<br/>
மிடைந்தெலும் பூத்தை மிகக்கழுக் கூறல் வீறிலி நடைக்கூடம் <br/>
தொடர்ந்தெனை நலியத் துயருறு கின்றேன் சோத்தம் எம்பெருமானே <br/>
உடைந்துநைந் துருகி உன்னொளி நோக்கி உன்திரு மலர்ப்பாதம் <br/>
அடைந்து நின்றிடவும் ஆசைப்பட்டேன் கண்டாய் அம்மானே. 421 <br/>
<br/>
அளிபுண்ணகத்துப் புறந்தோல் மூடி அடியேனுடையாக்கை <br/>
புளியம் பழமொத் திருந்தேன் இருந்தும்விடையாய் பொடியாடி <br/>
எளிவந்தென்னை ஆண்டுகொண்ட என்னாரமுதேயோ <br/>
அளியேன் என்ன ஆசைப்பட்டேன் கண்டாய் அம்மானே. 422 <br/>
<br/>
எய்த்தேன் நாயேன் இனியிங் கிருக்ககில்லேன் இவ்வாழ்க்கை <br/>
வைத்தாய் வாங்காய் வானோர் அறியா மலர்ச்சே வடியானே <br/>
முத்தா உன்றன் முகவொளி நோக்கி முறுவல் நகைகாண <br/>
அத்தா சால ஆசைப்பட்டேன் கண்டாய் அம்மானே. 423 <br/>
<br/>
பாரோர் விண்ணோர் பரவியேத்தும் பரனே பரஞ்சோதி <br/>
வாராய் வாரா வுலகந்தந்து வந்தாட்கொள்வானே <br/>
பேராயிரமும் பரவித் திரிந்தெம் பெருமான் என ஏத்த <br/>
ஆரா அமுதே ஆசைப்பட்டேன் கண்டாய் அம்மானே. 424 <br/>
<br/>
கையால் தொழுதென் கழற்சே வடிகள் கழுமத் தழுவிக்கொண்டு <br/>
எய்யா தென்றன்தலைமேல் வைத்தெம்பெருமான் பெருமானென்று <br/>
ஐயா என்றன் வாயா லரற்றி அழல்சேர மெமுகொப்ப <br/>
ஐயாற் றரசே ஆசைப்பட்டேன் கண்டாய் அம்மானே. 425 <br/>
<br/>
செடியா ராக்கைத் திறமற வீசிச் சிவபுரநகர்புக்குக் <br/>
கடியார் சோதி கண்டுகொண்டென் கண்ணினை களிகூரப் <br/>
படிதா னில்லாப் பரம்பரனே உன்பழஅடியார் கூட்டம் <br/>
அடியேன் காண ஆசைப்பட்டேன் கண்டாய் அம்மானே. 426 <br/>
<br/>
வெஞ்சேலனைய கண்ணார்தம் வெகுளிவலையில் அகப்பட்டு <br/>
நைஞ்சேன் நாயேன் ஞானச் சுடரே நானோர் துணைகாணேன் <br/>
பஞ்சேரடியாள் பாகத்தொருவா பவளத் திருவாயால் <br/>
அஞ்சேல் என்ன ஆசைப்பட்டேன் கண்டாய் அம்மானே. 427 <br/>
<br/>
திருச்சிற்றம்பலம் <br/>
<a href="#hd25"><i>Back</i></a><br/>
<hr width="80%"/>
<a name="dt26">
<h3><font color="blue">
26. அதிசியப் பத்து - முத்தி இலக்கணம் <br/>
</font></h3>
(திருப்பெருந்துறையில் அருளியது - <br/>
அறுசீர்க்கழி நெடிலுடி ஆசிரிய விருத்தம்) <br/>
<br/>
வைப்பு மாடென்றும் மாணிக்கத் தொளியென்றும் மனத்திடை உருகாதே <br/>
செப்பு நேர்முலை மடவரலியர்தங்கள் திரத்திடை நைவேனை <br/>
ஒப்பிலாதான உவமணி லிறந்தன ஒண்மலர்த் திருப்பாதத்து <br/>
அப்பன் ஆண்டுதன் அடியரிற் கூட்டிய அதிசயங் கண்டாமே. 428 <br/>
<br/>
நீதியாவன யாவையும் நினைக்கிலேன் நினைப்பவ ரொடுங்கூடேன் <br/>
ஏதமே பிறந்திறந்துழல்வேன் என்னடி யானென்று <br/>
பாதி மாதொடுங் கூடிய பரம்பரன் நிரந்தர மாய் நின்ற <br/>
ஆதிஆண்டுதன் அடியரிற் கூட்டிய அதிசயங் கண்டாமே. 429 <br/>
<br/>
முன்னை என்னுடை வல்வினை போயிடமுக்கண துடையெந்தை <br/>
தன்னை யாவரும் அறிவதற் கரியவன் எளியவன் அடியார்க்குப் <br/>
பொன்னை வென்றதோர் புரிசடை முடிதனில் இளமதியதுவைத்த <br/>
அன்னை ஆண்டுதன் அடியரிற் கூட்டிய அதிசயங் கண்டாமே. 430 <br/>
<br/>
பித்த னென்றெனை உலகவர் பகர்வதோர் காரணம்இதுகேளீர் <br/>
ஒத்துச் சென்றுதன் திருவருட் கூடிடும் உபாயம தறியாமே <br/>
செத்துப் போய்அருநரகிடை வீழ்வதற் கொருப்படு கின்றேனை <br/>
அத்தன் ஆண்டுதன் அடியரிற் கூட்டிய அதிசயங் கண்டாமே. 431 <br/>
<br/>
பரவு வாரவர் பாடுசென் றணைகிலேன் பன்மலர் பறித்தேத்தேன் <br/>
குரவு வார் குழலார் திறத்தே நின்றுகுடிகெடு கின்றேனை <br/>
இரவு நின்றெறி யாடிய எம்மிறை எரிசடை மிளிர்கின்ற <br/>
அரவன் ஆண்டுதன் அடியரிற் கூட்டிய அதிசயங் கண்டாமே. 432 <br/>
<br/>
எண்ணிலேன் திருநாமவஞ் செழுத்தும்என் ஏழைமை யதனாலே <br/>
நண்ணிலேன் கலைஞானிகள் தம்மொடுநல்வினை நயவாதே <br/>
மண்ணிலே பிறந்திறந்து மண்ணாவதற் கொருப்படு கின்றேனை <br/>
அண்ணல் ஆண்டுதன் அடியரிற் கூட்டிய அதிசயங் கண்டாமே. 433 <br/>
<br/>
பொத்தை ஊன்சுவர் புழுப்பொதிந் துளுத்தசும் பொழுகிய பொய்க்கூரை <br/>
இத்தை மெய்யெனக் கருதிநின்றிடர்க் கடற் சுழித்தலைப் படுவேனை <br/>
முத்து மாமணி மாணிக்க வயிரத்த பவளத்தின் முழுச்சோதி <br/>
அத்தன் ஆண்டுதன் அடியரிற் கூட்டிய அதிசயங் கண்டாமே. 434 <br/>
<br/>
நீக்கி முன்னென்னைத் தன்னொடு நிலாவகை குரம்பையிற் புகப்பெய்து <br/>
நோக்கி நுண்ணிய நொடியன சொற்செய்து நுகமின்றி விளாக்கைத்துத் <br/>
தூக்கி முன்செய்த பொய்யறத் துகளறுத் தெழுதரு சுடர்ச்சோதி <br/>
ஆக்கி ஆண்டுதன் அடியரிற் கூட்டிய அதிசயங் கண்டாமே. 435 <br/>
<br/>
உற்ற ஆக்கையின் உறுபொருள் நறுமலர் எழுதரு நாற்றம் போல் <br/>
பற்றலாவ தோர் நிலையிலாப் பரம்பொருள் அகப்பொருள் பாராதே <br/>
பெற்றவா பெற்ற பயனது நுகர்த்திடும் பித்தர்சொல் தெளியாமே <br/>
அந்தன் ஆண்டுதன் அடியரிற் கூட்டிய அதிசயங் கண்டாமே. 436 <br/>
<br/>
இருள்திணிந்தெழுந்திட்டதோர் வல்வினைச் சிறுகுடிலிதுவித்தைப் <br/>
பொருளெனக்களித் தருநரகத்திடை விழப்புகுகின்றேனைத் <br/>
தெருளும் மும்மதில் நொடிவரை யிடிதரச் சினப்பதத் தொடுசெந்தீ <br/>
அருளும் மெய்ந்நெறி பொய்ந்நெறி நீக்கிய அதிசயங் கண்டாமே. 437 <br/>
<br/>
திருச்சிற்றம்பலம் <br/>
<a href="#hd26"><i>Back</i></a><br/>
<hr width="80%"/>
<a name="dt27">
<h3><font color="blue">
27. புணர்ச்சிப்பத்து -அத்துவித இலக்கணம் <br/>
</font></h3>
(திருப்பெருந்துறையில் அருளியது - ஆசிரிய விருத்தம்) <br/>
<br/>
சுடர்பொற்குன்றைத் தோளாமுத்தை வாளா தொழும்பு கந்து <br/>
கடைபட்டேனை ஆண்டுகொண்ட கருணாலயனைக் கருமால் பிரமன் <br/>
தடைபட் டின்னுஞ் சார மாட்டாத் தன்னைத் தந்த என்னா ரமுதைப் <br/>
புடைபட் டிருப்ப தென்றுகொல்லோஎன் பொல்லா மணியைப் புணர்ந்தே. 438 <br/>
<br/>
ஆற்ற கில்லேன் அடியேன் அரசே அவனி தலத்ததைப் புலனாய <br/>
சேற்றி லழுந்தாச் சிந்தைசெய்து சிவனெம் பெருமானென்றேத்தி <br/>
ஊற்று மணல்போல் நெக்குநெக் குள்ளே உருகி ஓலமிட்டுப் <br/>
போற்றிநிற்ப தென்றுகொல்லோஎன் பொல்லா மணியைப் புணர்ந்தே. 439 <br/>
<br/>
நீண்டமாலும் அயனும் வெருவ நீண்ட நெருப்பை விருப்பிலேனை <br/>
ஆண்டுகொண்ட என் ஆரமுதை அள்ளுறுள்ளத் தடியார்முன் <br/>
வேண்டுந் தனையும் வாய்விட்டலறி விரையார் மலர் தூவிப் <br/>
பூண்டு கிடப்ப தென்று கொல்லோ என் பொல்லா மணியைப் புணர்ந்தே. 440 <br/>
<br/>
அல்லிக் கமலத் தயனும் மாலும் அல்லா தவரும் அமரர்கோனுஞ் <br/>
சொல்லிப் பரவும் நாமத் தானைச் சொல்லும் பொருளும் இறந்த சுடரை <br/>
நெல்லிக் கனியைத் தேனைப் பாலை நிறையின் அமுதை அமுதின் சுவையைப் <br/>
புல்லிப் புணர்வ தென்றுகொல்லோ என் பொல்லா மணியைப் புணர்ந்தே. 441 <br/>
<br/>
திகழத் திகழும் அடியும் முடியுங் காண்பான் கீழ்மேல் அயனும் மாலும் <br/>
அகழப் பறந்துங் காண மாட்டா அம்மான் இம்மா நிலமுழுதும் <br/>
திகழப் பணிகொண்டென்னை ஆட்கொண்டு ஆ ஆ என்ற நீர்மையெலாம் <br/>
புகழப் பெறுவ தென்று கொல்லோ என் பொல்லா மணியைப் புணர்ந்தே. 442 <br/>
<br/>
பரிந்து வந்து பரமானந்தம் பண்டே அடியேற் கருள் செய்யப் <br/>
பிரிந்து போந்து பெருமா நிலத்தில் அருமா லுற்றேன் என்றென்று <br/>
சொரிந்த கண்ணீர் சொரிய உள்நீர் உரோமஞ் சிலிர்ப்ப உகந்தன்பாய்ப் <br/>
புரிந்து நிற்பதென்று கோல்லோ என் பொல்லா மணியைப் புணர்ந்தே. 443 <br/>
<br/>
நினையப்பிறருக் கரிய நெருப்பை நீரைக் காலை நிலனை விசும்பைத் <br/>
தனையொப் பாரை யில்லாத தனியை நோக்கித் தழைத்துத் தழு த்தகண்டம் <br/>
கனையப் கண்ணீர் அருவி பாயக் கையுங் கூப்பிக் கடிமலராற் <br/>
புனையப் பெறுவதென்று கொல்லோ என் பொல்லா மணியைப் புணர்ந்தே. 444 <br/>
<br/>
நெக்குநெக்குள் உருகி உருகி நின்றும் இருந்தும் கிடந்தும் எழுந்தும் <br/>
நக்கும் அழுதும் தொழுதும் வாழ்த்தி நானாவிதத்தாற் கூத்தும் நவிற்றிச் <br/>
செக்கர்போலும் திருமேனிதிகழ நோக்கிச் சிலிர்சி லிர்த்துப் <br/>
புக்கு நிற்ப தென்றுகொல்லோ என் பொல்லா மணியைப் புணர்ந்தே. 445 <br/>
<br/>
தாதாய் மூவே ழுலகுக்குங் தாயே நாயேன் தனையாண்ட <br/>
பேதாய் பிறவிப் பிணிக்கோர் மருந்தே பெருந்தேன் பில்க எப்போதும் <br/>
ஏதா மணியே என்றென்றேத்தி இரவும் பகலும் எழிலார்பாதப் <br/>
போதாய்ந் தணைவதென்று கொல்லோ என் பொல்லா மணியைப் புணர்ந்தே. 446 <br/>
<br/>
காப்பாய் படைப்பாய் கரப்பாய் முழுதுங் கண்ணார் விசும்பின் விண்ணோர்க்கெல்லாம் <br/>
முப்பாய மூவா முதலாய் நின்ற முதல்வா முன்னே எனையாண்ட <br/>
பார்ப்பானே எம்பரமா என்று பாடிப் பாடிப் பணிந்து பாதப் <br/>
பூப்போதணைவ தென்று கொல்லோ என் பொல்லா மணியைப் புணர்ந்தே. 447 <br/>
<br/>
திருச்சிற்றம்பலம் <br/>
<a href="#hd27"><i>Back</i></a><br/>
<hr width="80%"/>
<a name="dt28">
<h3><font color="blue">
28. வாழாப்பத்து - முத்தி உபாயம் <br/>
</font></h3>
(திருப்பெருந்துறையில் அருளியது - <br/>
அறு சீர்க்கழி நெடிலடி ஆசிரிய விருத்தம்) <br/>
<br/>
பாரொடு விண்ணாய்ப் பரந்த எம்பரனே பற்றுநான் மற்றிலேன் கண்டாய் <br/>
சீரொடு பொலிவாய் சிவபுரத்தரசே திருப்பெருந்துறையுறை சிவனே <br/>
ஆரொடு நோகேன் ஆர்க்கெடுத் துரைக்கேன் ஆண்டநீ அருளிலை யானால் <br/>
வார்கடல் உலகில் வாழ்கிலேன் கண்டாய் வருகஎன்றருள் புரியாயே. 448 <br/>
<br/>
வம்பனேன் தன்னை ஆண்டமா மணியே மற்றுநான் பற்றிலேன் கண்டாய் <br/>
உம்பரும் அறியா ஒருவனே இருவர்க் குணர்விறந்துலக மூடுருவுஞ் <br/>
செம்பெருமானே சிவபுரத்தரசே திருப்பெருந்துறையுறை சிவனே <br/>
எம்பெருமானே எனனையாள்வானே என்னைநீ கூவிக் கொண்டருளே. 449 <br/>
<br/>
பாடிமால் புகழும் பாதமே அல்லால் பற்றுநான் மற்றிலேன் கண்டாய் <br/>
தேடிநீ ஆண்டாய் சிவபுரத்தரசே திருப்பெருந்துறையுறை சிவனே <br/>
ஊடுவ துனனோ டுவப்பதும் உன்னை உணர்த்துவ துனக்கெனக்குறுதி <br/>
வாடினேன் இங்கு வாழ்கிலேன் கண்டாய் வருகஎன்றருள் புரியாயே. 450 <br/>
<br/>
வல்லைவாளரக்கர் புரமெரித்தானே மற்றுநான் பற்றிலேன் கண்டாய் <br/>
தில்லைவாழ் கூத்தா சிவபுரத்தரசே திருப்பெருந்துறையுறை சிவனே <br/>
எல்லைமூவுலகும் உருவியன் றிருவர் காணும்நாள் ஆகியீ றின்மை <br/>
வல்லையாய் வளர்ந்தாய் வாழ்கிலேன் கண்டாய் வருக என்றருள் புரியாயே. 451 <br/>
<br/>
பண்ணினேர் மொழியாள் பங்கநீயல்லால் பற்றுநான் மற்றிலேன் கண்டாய் <br/>
திண்ணமே ஆண்டாய் சிவபுரத்தரசே திருப்பெருந்துறையுறை சிவனே <br/>
எண்ணமே உடல்வாய் மூக்கொடு செவிகண் என்றினை நின்கணே வைத்து <br/>
மண்ணின்மேல் அடியேன் வாழ்கிலேன் கண்டாய் வருகஎன்றருள் புரியாயே. 452 <br/>
<br/>
பஞ்சின்மெல்லடியான் பங்கநீ யல்லால் பற்றுநான் மற்றிலேன் கண்டாய் <br/>
செஞ்செவே ஆண்டாய் சிவபுரத்தரசே திருப்பெருந்துறையுறை சிவனே <br/>
அஞ்சினேன் நாயேன் ஆண்டுநீ அளித்த அருளினை மருளினால் மறந்த <br/>
வஞ்சனேன் இங்கு வாழ்கிலேன் கண்டாய் வருக என்றருள் புரியாயே. 453 <br/>
<br/>
பரிதிவாழ் ஒளியாய் பாதமே யல்லால் பற்றுநான் மற்றிலேன் கண்டாய் <br/>
திருவுயர்கோலச் சிவபுரத்தரசே திருப்பெருந்துறையுறை சிவனே <br/>
கருணையே நோக்கிக் கசிந்துளம் உருகிக் கலந்துநான் வாழுமா றறியா <br/>
மருளனேன் உலகில் வாழ்கிலேன் கண்டாய் வருக என்றருள் புரியாயே. 454 <br/>
<br/>
பந்தனை விரலாள் பங்கநீ யல்லால் பற்றுநான் மற்றிலேன் கண்டாய் <br/>
செந்தழல் போல்வாய் சிவபுரத்தரசே திருப்பெருந்துறையுறை சிவனே <br/>
அந்திமில் அமுதமே அருள்பெரும் பொருளே ஆரமுதே அடியேனை <br/>
வந்துய்ய ஆண்டாய் வாழ்கிலேன் கண்டாய் வருக என்றருள் புரியாயே. 455 <br/>
<br/>
பாவநாசாவுன் பாதமே யல்லால் பற்றுநான் மற்றிலேன் கண்டாய் <br/>
தேவர் தந்தேவே சிவபுரத்தரசே திருப்பெருந்துறையுறை சிவனே <br/>
மூவுல குருவ இருவர்கீழ் மேலாய் முழங்கழலாய் நிமிர்ந்தானே <br/>
மாவுரி யானே வாழ்கிலேன் கண்டாய் வருக என்றருள் புரியாயே. 456 <br/>
<br/>
பழுதில்சொல் புகழால் பங்கநீயல்லால் பற்றுநான் மற்றிலேன் கண்டாய் <br/>
செழுமதி அணிந்தாய் சிவபுரத்தரசே திருப்பெருந்துறையுறைச் சிவனே <br/>
தொழுவனோ பிறரைத் துதிப்பனோ எனக்கோர் துணையென நினைவனோ சொல்லாய் <br/>
மழவிடையானே வாழ்கிலேன் கண்டாய் வருக என்றருள் புரியாயே. 457 <br/>
<br/>
திருச்சிற்றம்பலம் <br/>
<a href="#hd28"><i>Back</i></a><br/>
<hr width="80%"/>
<a name="dt29">
<h3><font color="blue">
29. அருட்பத்து - மகாமாயா சுத்தி <br/>
</font></h3>
(திருப்பெருந்துறையில் அருளியது - <br/>
எழுசீர்க் கழிநெடிலடி ஆசிரிய விருத்தம்) <br/>
<br/>
சோதியே சுடரே சூழொளி விளக்கே <br/>
<dd>சுரிசூழற் பணைமுலை மடந்தை <br/>
பாதியே பரனே பால்கொள்வெண்ணீற்றாய் <br/>
<dd>பங்கயத் தயனுமா லறியா <br/>
நீதியே செல்வத் திருப்பெருந்துறையில் <br/>
<dd>நிறைமலர்க் குருந்தமே வியசீர் <br/>
ஆதியே அடியேன் ஆதரித் தழைத்தால் <br/>
<dd>அதெந்துவே என் றரு ளாயே. 458 <br/>
<br/>
நிருத்தனே நிமலா நீற்றனே நெற்றிக் <br/>
<dd>கண்ணனே விண்ணுளோர் பிரானே <br/>
ஒருத்தனே உன்னை ஓலமிட்டலறி <br/>
<dd>உலகெலாந் தேடியுந் காணேன் <br/>
திருத்தமாம் பொய்கைத் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அருத்தமே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 459 <br/>
<br/>
எங்கள்நாயகனே என்னுயிர்த் தலைவா <br/>
<dd>ஏலவார் குழலிமார் இருவர் <br/>
தங்கள் நாயகனே தக்கநற்காமன் <br/>
<dd>தனதுடல் தழலெழ விழித்த <br/>
செங்கண்நாயகனே திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அங்கணா அடியேன் ஆதரித் தழைத்தால் <br/>
<dd>அதெந்துவே என்றருளாயே. 460 <br/>
<br/>
கமலநான்முகனுங் கார்முகில் நிறத்துக் <br/>
<dd>கண்ணனும் நண்ணுதற்கரிய <br/>
விமலனே எமக்கு வெளிப்படா யென்ன <br/>
<dd>வியன்தழல் வெளிப்பட்ட எந்தாய் <br/>
திமிலநான் மறைசேர் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அமலனே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 461 <br/>
<br/>
துடிகொள்நே ரிடையாள் சுரிகுழல் மடந்தை <br/>
<dd>துணைமுலைக் கண்கள்தோய் சுவடு <br/>
பொடிகொள்வான் தழலிற் புள்ளிபோ லிரண்டு <br/>
<dd>பொங்கொளி தங்குமார் பின்னே <br/>
செடிகொள்வான் பொழிலசூழ் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அடிகளே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 462 <br/>
<br/>
துப்பனே தூயாய் தூயவெண்ணீறு <br/>
<dd>துதைந்தெழு துளங்கொளி வயிரத் <br/>
தொப்பனே உன்னை உள்குவார் மனத்தின் <br/>
<dd>உறுசுவை துளிக்கும் ஆரமுதே <br/>
செப்பமா மறைசேர் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அப்பனே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 463 <br/>
<br/>
மெய்யனே விகிர்தா மேருவே வில்லா <br/>
<dd>மேலவர் புரங்கள் மூன்றெரித்த <br/>
கையனே காலாற் காலனைத் காய்ந்த <br/>
<dd>கடுந்தழற் பிழம்பன்ன மேனிச் <br/>
செய்யனே செல்வத் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
ஐயனே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 464 <br/>
<br/>
முத்தனே முதல்வா முக்கணா முனிவா <br/>
<dd>மொட்டறா மலர்பறித் திறைஞ்சிப் <br/>
பத்தியாய் நினைந்து பரவுவார் தமக்குப் <br/>
<dd>பரகதி கொடுத்தருள் செய்யுஞ் <br/>
சித்தனே செல்வத் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அத்தனே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 465 <br/>
<br/>
மருளனேன் மனத்தை மயக்கற நோக்கி <br/>
<dd>மறுமையோ டிம்மையுங் கெடுத்த <br/>
பொருளணே புனிதா பொங்குவா ளரவங் <br/>
<dd>கங்கைநீர் தங்குசெஞ் சடையாய் <br/>
தெருளுநான் மறைசேர் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
அருளனே அடியேன் ஆதரித் தழைத்தால் <br/>
<dd>அதெந்துவே என்றரு ளாயே. 466 <br/>
<br/>
திருந்துவார் பொழில்சூழ் திருப்பெருந்துறையில் <br/>
<dd>செழுமலர்க் குருந்தமே வியசீர் <br/>
இருந்தவா றெண்ணி ஏசறா நினைந்திட் <br/>
<dd>டென்னுடை யெம்பிரான் என்றென் <br/>
றருந்தவா நினைந்தே ஆதரித் தழைத்தால் <br/>
<dd>அலைகடல் அதனுளே நின்று <br/>
பொருந்தவா கயிலை புகுநெறி இதுகாண் <br/>
<dd>போதராய் என்றளு ளாயே. 467 <br/>
<br/>
திருச்சிற்றம்பலம் <br/>
<a href="#hd29"><i>Back</i></a><br/>
<hr width="80%"/>
<a name="dt30">
<h3><font color="blue">
30. திருக்கழுக்குன்றப் பதிகம் - குரு தரிசனம் <br/>
</font></h3>
(திருக்கழுக்குன்றத்தில் அருளியது - <br/>
ஏழுசீர்க் கழிநெடிலடி ஆசிரிய விருத்தம்) <br/>
<br/>
பிணக்கிலாத பெருந்துறைப்பெரு மான் உன்நாமங்கள் பேசுவார்க் <br/>
கிணக்கிலாததோர் இன்ப மேவுருந் துன்ப மேதுடைத் தெம்பிரான் <br/>
உணக்கிலாததோர் வித்துமேல்யிளை யாமல் என்வினை ஒத்தபின் <br/>
கணக்கி லாத்திருக்கோலம் நீவந்து காட்டினாய் கழுக்குன்றிலே. 468 <br/>
<br/>
பிட்டுநேர்பட மண்சுமந்த பெருந் துறைப்பெரும் பித்தனே <br/>
சட்டநேர்பட வந்திலா சழக்கனேன் உனைச் சார்ந்திலேன் <br/>
சிட்டனே சிவலோகனேசிறு நாயினுங்கடையாய வெங் <br/>
கட்டனேனையும் ஆட்கொள்வான்வந்து காட்டினாய் கழுக்குன்றிலே. 469 <br/>
<br/>
மலங்கினேன் கண்ணின்நீரை மாற்றி மலங்கெடுத்த பெருந்துறை <br/>
விலங்கினேன் வினைக்கேடனேன் இனி மேல் விளைவதறிந்திலேன் <br/>
இலங்குகின்றநின்சேவடிகள் இரண்டும் வைப்பிடமின்றியே <br/>
கலங்கினேன் கலங்காமலேவந்து காட்டினாய் கழுக்குன்றிலே. 470 <br/>
<br/>
பூணொணாததொரன்பு பூண்டு பொருந்திநாள்தொறும் போற்றரும் <br/>
நாணொணாததொர்நாணம் எய்தி நடுக்கடலுள் அழுந்திநான் <br/>
பேணொணாதபெருந்துறைப்பெருந் தோணிபற்றியுகைத்தலுங் <br/>
காணொணாத்திருக்கோலம் நீவந்து காட்டினாய் கழுக்குன்றிலே. 471 <br/>
<br/>
கோலமேனிவராக மேகுணமாம் பெருந்துறைக்கொண்டலே <br/>
சீலமேதும் அறிந்திலாத என் சிந்தை வைத்த சிகாமணி <br/>
ஞாலமேகரியாக நானுனை நச்சி நச்சிட வந்திடுங் <br/>
காலமேஉனை ஓதநீ வந்து காட்டினாய் கழுக்குன்றிலே. 472 <br/>
<br/>
பேதம் இலாததொர் கற்பளித்த பெருந்துறைப் பெருவெள்ளமே <br/>
ஏதமேபல பேசநீஎனை ஏதிலார் முனம் என்செய்தாய் <br/>
சாதல் சாதல்பொல் லாமையற்ற தனிச்சரண் சரணாமெனக் <br/>
காதலால் உனைஓதநீ வந்து காட்டினாய் கழுக்குன்றிலே. 473 <br/>
<br/>
இயக்கி மாரறு பத்து நால்வரை எண்குணம்செய்த ஈசனே <br/>
மயக்க மாயதொர் மும்மலப்பழ வல்வினைக்குள் அழுந்தவும் <br/>
துயக்கறுத்தெனை ஆண்டுகொண்டு நின் தூய்மலர்க்கழல் தந்தெனக் <br/>
கயக்க வைத்தடி யார்முனேவந்து காட்டினாய் கழுக்குன்றிலே. 474 <br/>
<br/>
திருச்சிற்றம்பலம் <br/>
<a href="#hd30"><i>Back</i></a><br/>
<hr width="80%"/>
<a name="dt31">
<h3><font color="blue">
31. கண்டபத்து - நிருத்த தரிசனம் <br/>
</font></h3>
(தில்லையில் அருளியது - தரவு கொச்சகக் கலிப்பா) <br/>
<br/>
இந்திரிய வயமயங்கி இறப்பதற்கே காரணமாய் <br/>
அந்தரமே திரிந்துபோய் அருநகரில் வீழ்வேற்குச் <br/>
சிந்தைதனைத் தெளிவித்துச் சிவமாக்கி எனையாண்ட <br/>
அந்தமிலா ஆனந்தம் அணிகொள் தில்லை கண்டேனே. 475 <br/>
<br/>
வினைப்பிறவி என்கின்ற வேதனையில் அகப்பட்டுத் <br/>
தனைச்சிறுதும் நினையாதே தளர்வெய்திக் கிடப்பேனை <br/>
எனைப்பெரிதும் ஆட்கொண்டேன் பிறப்பறுத்த இணையிலியை <br/>
அனைத்துலகுந் தொழுந்தில்லை அம்பலத்தே கண்டேனே. 476 <br/>
<br/>
உருத்தெரியாக் காலத்தே உள்புகுந்தென் உளம்மன்னிக் <br/>
கருத்திருத்தி ஊன்புக்குக் கருணையினால் ஆண்டுகொண்ட <br/>
திருத்திருத்தி மேயானைத் தித்திக்குஞ் சிவபதத்தை <br/>
அருத்தியினால் நாயடியேன் அணிகொள்தில்லை கண்டேனே. 477 <br/>
<br/>
கல்லாத புல்லறிவிற் கடைப்பட்ட நாயேனை <br/>
வல்லாகி னாய்வந்து வனப்பெய்தி யிருக்கும் வண்ணம் <br/>
பல்லோருங் காண என்றன் பசுபாசம் அறுத்தானை <br/>
எல்லோரும் இறைஞ்சுதில்லை அம்பலத்தே கண்டேனே. 478 <br/>
<br/>
சாதிகுலம் பிறப்பென்னுஞ் சுழிப்பட்டுத் தடுமாறும் <br/>
ஆதமிலி நாயேனை அல்லலுறுந் தாட்கொண்டு <br/>
பேதைகுணம் பிறருருவம் யானெனதென் னுரைமாய்த்துக் <br/>
கோதிலமு தானானைக் குலாவுதில்லை கண்டேனே. 479 <br/>
<br/>
பிறவிதனை அறமாற்றிப் பிணிமூப்பென் றிவையிரண்டும் <br/>
உறவினொடும் ஒழியச்சென் றுலகுடைய ஒருமுதலைச் <br/>
செறிபொழில்சூழ் தில்லைநகர்த் திருச்சிற்றம்பலம் மன்னி <br/>
மறையவரும் வானவரும் வணங்கிடநான் கண்டேனே. 480 <br/>
<br/>
பத்திமையும் பரிசுமிலாப் பசுபாசம் அறுத்தருளிப் <br/>
பித்தனிவன் எனஎன்னை ஆக்குவித்துப் பேராமே <br/>
சித்தமெனுந் திண்கயிற்றால் திருப்பாதங் கட்டுவித்த <br/>
வித்தகனார் வினையாடல் விளங்குதில்லை கண்டேனே. 481 <br/>
<br/>
அளவிலாப் பாவகத்தால் அமுக்குண்டிங் கறிவின்றி <br/>
விளைவொன்றும் அறியாதே வெறுவியனாய்க் கிடப்பேனுக்கு <br/>
அளவிலா ஆனந்தம் அளித்தென்னை ஆண்டானைக் <br/>
களவிலா வானவருக் தொழுதில்லை கண்டேனே. 482 <br/>
<br/>
பாங்கினொடு பரிசொன்றும் அறியாத நாயேனை <br/>
ஓங்கியுளத் தொளிவளர உலப்பிலா அன்பருளி <br/>
வாங்கிவினை மலம்அறுத்து வான்கருணை தந்தானை <br/>
நான்குமறை பயில்தில்லை அம்பலத்தே கண்டேனே. 483 <br/>
<br/>
பூதங்கள் ஐந்தாகிப் புலனாகிப் பொருளாகிப் <br/>
பேதங்கள் அனைத்துமாய்ப் பேதமில்லாப் பெருமையனைக் <br/>
கேதங்கள் கெடுத்தாண்ட கிளரொளியை மரகதத்தை <br/>
வேதங்கள் தொழுதேத்தும் விளங்குதில்லை கண்டேனே. 484 <br/>
<br/>
திருச்சிற்றம்பலம் <br/>
<a href="#hd31"><i>Back</i></a><br/>
<hr width="80%"/>
<a name="dt32">
<h3><font color="blue">
32. பிரார்த்தனைப் பத்து <br/>
</font></h3>
(திருப்பெருந்துறையில் அருளியது <br/>
- அறுசீர்க் கழி நெடிலடி ஆசிரிய விருத்தம்) <br/>
<br/>
கலந்து நின்னடி யாரோ டன்று வாளா களித்திருந்தேன் <br/>
புலர்ந்து போன காலங்கள் புகுந்துநின்ற திடர்பின்னாள் <br/>
உலர்ந்து போனேன் உடையானே உலவா இன்பச் சுடர்காண்பான் <br/>
அலர்ந்து போனேன் அருள்செய்யாய் ஆர்வங் கூர அடியேற்கே. 485 <br/>
<br/>
அடியார் சிலருன் அருள்பெற்றார் ஆர்வங் கூர யான் அவமே <br/>
முடையார் பிணத்தின் முடிவின்றி முனிவால் அடியேன் மூக்கின்றேன் <br/>
கடியேனுடைய கடுவினையைக் களைந்துன் கருணைக் கடல்பொங்க <br/>
உடையாய் அடியேன் உள்ளத்தே ஓவா துருக அருளாயே. 486 <br/>
<br/>
அருளா ரமுதப் பெருங்கடல்வாய் அடியா ரெல்லாம் புக்கழுந்த <br/>
இருளா ராக்கை யிதுபொறுத்தே எய்த்தேன் கண்டாய் எம்மானே <br/>
மருளார் மனத்தோர் உன்மத்தன் வருவாய் என்றிங் கெனைக்கண்டார் <br/>
வெருளா வண்ணம் மெய்யன்பை உடையாய் பெறநான் வேண்டும்மே. 487 <br/>
<br/>
வேண்டும் வேண்டும் மெய்யடியா ருள்ளே விரும்பி எனை அருளால் <br/>
ஆண்டாய் அடியேன் இடர்களைந்த அமுதே அருமா மணிமுத்தே <br/>
தூண்டா விளக்கின் சுடரனையாய் தொண்டனேற்கும் உண்டாங்கொல் <br/>
வேண்டா தொன்றும் வேண்டாதுமிக்க அன்பே மேவுதலே. 488 <br/>
<br/>
மேவும் உன்றன் அடியாருள் விரும்பி யானும் மெய்ம்மையே <br/>
காவி சேருங் கயற்கண்ணான் பங்கா உன்றன் கருணையினால் <br/>
பாவியேற்கும் உண்டாமோ பரமா னந்தப் பழங்கடல்சேர்ந் <br/>
தாவி யாக்கை யானென்தன் றியாது மின்றி அறுதலே. 489 <br/>
<br/>
அறவே பெற்றார் நின்னன்பர் அந்தமின்றி அகநெகவும் <br/>
புறமே கிடந்து புலைநாயேன் புலம்பு கின்றேன் உடையானே <br/>
பெறவே வேண்டும் மெய்யன்பு பேரா ஒழியாய் பிரிவில்லா <br/>
மறவா நினையா அளவில்லா மாளா இன்ப மாகடலே. 490 <br/>
<br/>
கடலே அனைய ஆனந்தக் கண்டா ரெல்லாங் கவர்ந்துண்ண <br/>
இடரே பெருக்கி ஏசற்றிங் கிருத்த லழகோ அடிநாயேன் <br/>
உடையாய் நீயே அருளிதியென் றுணர்த்தா தொழிந்தே கழிந்தொழிந்தேன் <br/>
சுடரார் அருளால் இருள்நீங்கச் சோதி இனித்தான் துணியாயே. 491 <br/>
<br/>
துணியா உருகா அருள்பெருகத் தோன்றும் தொண்டரிடைப்புகுந்து <br/>
திணியார் மூங்கிற் சிந்தையேன் நின்று தேய்நின்றேன் <br/>
அணியா ரடியா ருனக்குள்ள அன்புந் தாராய் அருளளியத் <br/>
தணியா தொல்லை வந்தருளித் தளிர்ப்பொற் பாதந் தாராயே. 492 <br/>
<br/>
தாரா அருளொன் றின்றியே தந்தாய் என்றுன் தமரெல்லாம் <br/>
ஆரா நின்றார் அடியேனும் அயலார் போல அயர்வேனோ <br/>
சீரார் அருளாற் சிந்தனையைத் திருத்தி ஆண்ட சிவலோகா <br/>
பேரா னந்தம் பேராமை வைக்க வேண்டும் பெருமானே. 493 <br/>
<br/>
மானோர் பங்கா வந்திப்பார் மதுரக் கனியே மனநெகா <br/>
நானோர் தோளாச் சுரையொத்தால் நம்பி இத்தால் வாழ்ந்தாயே <br/>
ஊனே புகுந்த உனையுணர்ந்த உருகிப் பெருகும் உள்ளத்தைக் <br/>
கோனே அருளுங் காலந்தான் கொடியேற் கென்றோ கூடிவதே. 494 <br/>
<br/>
கூடிக்கூடி உன்னடியார் குளிப்பார் சிரிப்பார் களிப்பாரா <br/>
வாடி வாடி வழியற்றேன் வற்றல் மரம்போல் நிற்பேனோ <br/>
ஊடி ஊடி உநடியாயொடு கலந்துள் ளுருகிப் பெருகிநெக்கு <br/>
ஆடிஆடி ஆனந்தம் அதுவே யாக அருள்கலந்தே. 495 <br/>
<br/>
திருச்சிற்றம்பலம் <br/>
<a href="#hd32"><i>Back</i></a><br/>
<hr width="80%"/>
<a name="dt33">
<h3><font color="blue">
33. குழைத்தப் பத்து - ஆத்தும நிவேதனம் <br/>
</font></h3>
(திருப்பெருந்துறையில் அருளியது - <br/>
அறு சீர்க்கழி நெடிலடி ஆசிரிய விருத்தம்) <br/>
<br/>
குழைத்தால் பண்டைக் கொடுவினைநோய் <br/>
<dd>காவாய் உடையாய் கொடுவினையேன் <br/>
உழைத்தா லுறுதியுண்டோ தான் <br/>
<dd>உமையாள் கணவா எனை ஆள்வாய் <br/>
பிழைத்தாற் பொறுக்க வேண்டாவோ <br/>
<dd>பிறைசேர் சடையாய் முறையோவென் <br/>
றழைத்தால் அருளா தொழிவதே <br/>
<dd>அம்மானே உன்னடியேற்கே. 496 <br/>
<br/>
அடியேன் அல்லல் எல்லாம்முன அகலஆண்டாய் என்றிருந்தேன் <br/>
கொடியே ரிடையான் கூறாஎங்கோவே ஆவா என்றருளிச் <br/>
செடிசேர் உடலைச் சிதையாத தெத்துக் கெங்கள் சிவலோகா <br/>
உடையாய் கூவிப் பணிகொள்ளா தொறுத்தால் ஒன்றும் போதுமே. 497 <br/>
<br/>
ஒன்றும் போதா நாயேனை உய்யக் கொண்ட நின்கருணை <br/>
இன்றே இன்றிப் போய்த்தோதான் ஏழை பங்கா எங்கோவே <br/>
குன்றே அனைய குற்றங்கள் குணமா மென்றே நீகொண்டால் <br/>
என்றான் கெட்ட திரங்கிடாய் எண்தோள் முக்கண் எம்மானே. 498 <br/>
<br/>
மானேர் நோக்கி மணவாளா மன்னே நின்சீர் மறப்பித்திவ் <br/>
வூனே புகஎன்தனைநூக்கி உழலப் பண்ணு வித்திட்டாய் <br/>
ஆனால் அடியேன் அறியாமை அறிந்துநீயே அருள்செய்து <br/>
கோனே கூவிக் கொள்ளுநாள் என்றென் றுன்னைக் கூறுவதே. 499 <br/>
<br/>
கூறும் நாவே முதலாக் கூறுங் கரணம் எல்லாம்நீ <br/>
தேறும் வகைநீ திகைப்புநீ தீமைநன்மை முழுதும்நீ <br/>
வேறோர் பரிசிங் கொன்றில்லை மெய்ம்மை உன்னை விரித்துரைக்கில் <br/>
தேறும் வகைஎன் சிவலோகா திகைத்தால் தேற்ற வேண்டாவோ. 500 <br/>
<br/>
வேண்டத்தக்க தறிவோய்நீ வேண்டமுழுதுந் தருவோய்நீ <br/>
வேண்டும் அயன்மாற் கரியோய்நீ வேண்டி என்னைப் பணிகொண்டாய் <br/>
வேண்டி நீயா தருள்செய்தாய் யானும் அதுவே வேண்டின் அல்லால் <br/>
வேண்டும் பரிசொன் றுண்டென்னில் அதுவும் உன்றன் விருப்பன்றே. 501 <br/>
<br/>
அன்றே என்றன் ஆவியும் உடலும் எல்லாமுங் <br/>
குன்றே அனையாய் என்னைஆட் கொண்டபோதே கொண்டிலையோ <br/>
இன்றோர் இடையூ றெனக்குண்டோ  எண்தோள் முக்கண் எம்மானே <br/>
நன்றே செய்வாய் பிழை செய்வாய் நானோ இதற்கு நாயகமே. 502 <br/>
<br/>
நாயிற் கடையாம் நாயேனை நயந்துநீயே ஆட்கொண்டாய் <br/>
மாயப் பிறவி உன்வசமே வைத்திட்டிருக்கும் அதுவன்றி <br/>
ஆயக்கடவேன் நானோதான் என்ன தோஇங் கதிகாரங் <br/>
காயத் திடுவாய் உன்னுடைய கழற்கீழ் வைப்பாய் கண்ணுதலே. 503 <br/>
<br/>
கண்ணார் நுதலோய் கழலிணைகள் கண்டேன் கண்கள் களிகூர <br/>
எண்ணா திரவும் பகலும்நான் அவைவே எண்ணும் அதுவல்லால் <br/>
மண்மேல் யாக்கை விடுமாறும் வந்துன் கழற்கே புகுமாறும் <br/>
அண்ணா எண்ணக் கடவேனோ அடிமைசால அழகுடைத்தே. 504 <br/>
<br/>
அழகே புரிந்திட் டடிநாயேன் அரற்று கின்றேன் உடையானே <br/>
திகழா நின்ற திருமேனி காட்டி என்னைப் பணிகொண்டாய் <br/>
புகழே பெரிய பதம்எனக்குப் புராண நீதத் தருளாயே <br/>
குழகா கோல் மறையோனே கோனே என்னைக் குழைத்தாயே. 505 <br/>
<br/>
திருச்சிற்றம்பலம் <br/>
<a href="#hd33"><i>Back</i></a><br/>
<hr width="80%"/>
<a name="dt34">
<h3><font color="blue">
34. உயிருண்ணிப்பத்து - சிவனந்தம் மேலிடுதல் <br/>
</font></h3>
(திருப்பெருந்துறையில் அருளியது - கலிவிருத்தம்) <br/>
<br/>
பைந்நாப் பட அரவேரல்குல் உமைபாகம் தாய் என் <br/>
மெய்ந்நாள்தொறும் பிரியா வினைக்கேடா விடைப்பாகா <br/>
செந்நாவலர் பசும்புகழ்த் திருப்பெருந்துறை உறைவாய் <br/>
எந்நாட்களித் தெந்நாள் இறுமாக்கேன் இனியானே. 506 <br/>
<br/>
நானாரடி அணைவானொரு நாய்க்குத் தவிசிட்டிங்கு <br/>
ஊனாருடல் புகுந்தான்உயிர் கலந்தான் உளம்பிரியான் <br/>
தேனார்சடை முடியான் மன்னு திருப்பெருந்துறை உறைவான் <br/>
வானோர்களும் அறியாததோர் வளமீந்தனன் எனக்கே. 507 <br/>
<br/>
எனைநானென்ப தறியேன்பகல் இரவாவதும் அறியேன் <br/>
மனவாசகங் கடந்தான் எனை மத்தோன்மத்தனாக்கிச் <br/>
சினமால்விடை உடையான் மன்னு திருப்பெருந்துறை உறையும் <br/>
பனவன் னெனைச் செய்தபடி றறியேன் பரஞ் சுடரே. 508 <br/>
<br/>
வினைக்கேடரும் உளரோபிறர் சொல்லீர் வியனுலகில் <br/>
எனைத்தான்புகுந் தாண்டான்என் தென்பின்புரை யுருக்கிப் <br/>
பினைத்தான்புகுந் தெல்லே பெருந்துறையில் உறைபெம்மான் <br/>
மனத்தான் கண்ணின் அகத்தான் மறு மாற்றத்திடை யானே. 509 <br/>
<br/>
பற்றாங்கவை அற்றீர்பற்றும் பற்றாங்கது பற்றி <br/>
நற்றாங்கதி அடைவோமெனிற் கெடுவீரோடி வம்மின் <br/>
தெற்றார்சடை முடியான் மன்னு திருப்பெருந்துறை இறைசீர் <br/>
கூற்றாங்கவன் கழல்பேணின ரோடுகூடுமின் கலந்தே. 510 <br/>
<br/>
கடலின்திரையதுபோல் வரு கலக்கம்மலம் அறுத்தென் <br/>
உடலும்என துயிரும்புகுந் தொழியாவண்ணம் நிறைந்தான் <br/>
சுடருஞ்சுடர் மதிசூடிய திருப்பெருந்துறை உறையும் <br/>
படருஞ்சடை மகுடத்தெங்கள் பரன்தான் செய்த படிறே. 511 <br/>
<br/>
வேண்டேன்புகழ் வேண்டேன் செல்வம் <br/>
வேண்டேன் மண்ணும் விண்ணும் <br/>
வேண்டேன் பிறப் பிறப்புச்சிவம் வேண்டார் தமைநாளும் <br/>
தீண்டேன்சென்று சேர்ந்தேன்மன்னு திருப்பெருந்துறை இறைதாள் <br/>
பூண்டேன்புறம் போகேன் இனிப் புறம்போகலொட் டேனே. 512 <br/>
<br/>
கோற்றேன்எனக் கென்கோகுரை கடல்வாய் அமுதென்கோ <br/>
ஆற்றேன்எங்கள் அரனே அருமருந்தே என தரசே <br/>
சேற்றார்வயல் புடைசூழ் தரு திருப்பெருந்துறை உறையும் <br/>
நீற்றார்தரு திருமேனிநின் மலனே உனையானே. 513 <br/>
<br/>
எச்சம் அறிவேன்நான்எனக் கிருக்கின்றதை அறியேன் <br/>
அச்சோ எங்கள் அரனே அரு மருந்தே எனதமுதே <br/>
செச்சைமலர் புரைமேனியன் திருப்பெருந்துறை உறைவான் <br/>
நிச்சம்என நெஞ்சில்மன்னி யானாகிநின் றானே. 514 <br/>
<br/>
வான்பாவிய உலகத்தவர் தவமே செய அவமே <br/>
ஊன்பாவிய உடலைச் சுமந்தடவிமர மானேன் <br/>
தேன்பாய்மலர்க் கொன்றைமன்னு திருப்பெருந்துறை உறைவாய் <br/>
நான்பாவியன் ஆனால் உனை நல்காயென லாமே. 515 <br/>
<br/>
திருச்சிற்றம்பலம் <br/>
<a href="#hd34"><i>Back</i></a><br/>
<hr width="80%"/>
<a name="dt35">
<h3><font color="blue">
35. அச்சப்பத்து - ஆனந்தமுறுத்தல் <br/>
</font></h3>
(தில்லையில் அருளியது - <br/>
அறுசீர்க்கழி நெடிலடி ஆசிரிய விருத்தம்) <br/>
<br/>
புற்றிள்வாள் அரவும் அஞ்சேன் பொய்யர்தம் மெய்யும் அஞ்சேன் <br/>
கற்றைவார் சடைஎம் அண்ணல் கண்ணுதல் பாதம் நண்ணி <br/>
மற்றும்ஓர் தெய்வந் தன்னை உண்டென நினைந்தெம் பெம்மாற்கு <br/>
அற்றிலா தவரைக் கண்டால் அம்மநாம் அஞ்சு மாறே. 516 <br/>
<br/>
வெருவரேன் வேட்கை வந்தால் வினைக்கடல் கொளினும் அஞ்சேன் <br/>
இருவரால் மாறு காணா எம்பிரான் தம்பிரா னாம் <br/>
திருவுரு அன்றி மற்றோர் தேவரெத் தேவ ரென்ன <br/>
அருவரா தவரைக் கண்டால் அம்மநாம் அஞ்சு மாறே. 517 <br/>
<br/>
வன்புலால் வேலும் அஞ்சேன் வளைக்கையார் கடைக்கண் அஞ்சேன் <br/>
என்பெலாம் உருக நோக்கி அம்பலத் தாடுகின்ற <br/>
என்பொலா மணியை ஏத்தி இனிதருள் பருக மாட்டா <br/>
அன்பிலா தவரைக் கண்டால் அம்மநாம் அஞ்சு மாறே. 518 <br/>
<br/>
கிளியனார் கிளவி அஞ்சேன் அவர்கிறி முறுவல் அஞ்சேன் <br/>
வெளியநீ றாடும் மேனி வேதியன் பாதம் நண்ணித் <br/>
துளியுலாம் கண்ணராகித் தொழுதழு துள்ளம் நெக்கிங்கு <br/>
அளியிலா தவரைக் கண்டால் அம்மநாம் அஞ்சு மாறே. 519 <br/>
<br/>
பிணியெலாம் வரினும் அஞ்சேன் பிறப்பினோ டிறப்பும் அஞ்சேன் <br/>
துணிநிலா அணியினான்தன் தொழும்பரோடழுந்தி அம்மால் <br/>
திணிநிலம் பிளந்துங் காணாச் சேவடி பரவி வெண்ணீறு <br/>
அணிகிலா தவரைக் கண்டால் அம்மநாம் அஞ்சு மாறே. 520 <br/>
<br/>
வாளுலாம் எரியும் அஞ்சேன் வரைபுரண் டிடினும் அஞ்சேன் <br/>
தோளுலாம் நீற்றன் ஏற்றன் சொற்புதம் கடந்த அப்பன் <br/>
தாளதா மரைகளேத்தித் தடமலர் புனைந்து நையும் <br/>
ஆளலா தவரைக் கண்டால் அம்மநாம் அஞ்சு மாறே. 521 <br/>
<br/>
தகைவிலாப் பழியும் அஞ்சேன் சாதலை முன்னம் அஞ்சேன் <br/>
புகைமுகந் தெரிகை வீசிப் பொலிந்த அம்பலத்து ளாடும் <br/>
முகைநகைக் கொன்றைமாலை முன்னவன் பாதமேத்தி <br/>
அகம்நெகா தவரைக் கண்டால் அம்மநாம் அஞ்சு மாறே. 522 <br/>
<br/>
தறிசெறி களிறும் அஞ்சேன் தழல்விழி உழுவை அஞ்சேன் <br/>
வெறிகமழ் சடையன் அப்பன் விண்ணவர் நண்ண மாட்டாச் <br/>
செறிதரு கழல்கள் ஏத்திச் சிறந்தினி திருக்கமாட்டா <br/>
அறிவிலா தவரைக் கண்டால் அம்மநாம் அஞ்சு மாறே. 523 <br/>
<br/>
மஞ்சுலாம் உருமும் அஞ்சேன் மன்னரோ டுறவும் அஞ்சேன் <br/>
நஞ்சமே அமுத மாக்கும் நம்பிரான் எம்பிரானாய்ச் <br/>
செஞ்செவே ஆண்டு கொண்டான் திருமுண்டம் தீட்ட மாட்டாது <br/>
அஞ்சுவா ரவரைக் கண்டால் அம்மநாம் அஞ்சு மாறே. 524 <br/>
<br/>
கோணிலா வாளி அஞ்சேன் கூற்றவன் சீற்றம் அஞ்சேன் <br/>
நீணிலா அணியினானை நினைந்து நைந்துருகி நெக்கு <br/>
வாணிலாங் கண்கள் சோர வாழ்ந்தநின்றேத்த மாட்டா <br/>
ஆணலா தவரைக் கண்டால் அம்மநாம் அஞ்சு மாறே. 525 <br/>
<br/>
திருச்சிற்றம்பலம் <br/>
<a href="#hd35"><i>Back</i></a><br/>
<hr width="80%"/>
<a name="dt36">
<h3><font color="blue">
36. திருப்பாண்டிப் பதிகம் - சிவனந்த விளைவு <br/>
</font></h3>
(தில்லையில் அருளியது - கட்டளைக் கலித்துறை) <br/>
<br/>
பருவரை மங்கைதன் பங்கரைப் பாண்டியற் காரமுதாம் <br/>
ஒருவரை ஒன்றுமில்லாதவ ரைக்கழற் போதிறைஞ்சித் <br/>
தெரிவர நின்றுருக் கிப்பரி மேற்கொண்ட சேவகனார் <br/>
ஒருவரை யன்றி உருவறியா தென்றன் உள்ளமதே. 526 <br/>
<br/>
சதுரை மறந்தறி மால்கொள்வார் சார்ந்தவர் சாற்றிச் சொன்னோம் <br/>
கதிரை மறைத்தனன் சோதி கழுக்கடை கைப்பிடித்துக் <br/>
குதிரையின் மேல்வந்து கூடிடு மேற்குடி கேடுகண்டீர் <br/>
மதுரையர் மன்னன் மறுபிறப் போட மறித்திடுமே. 527 <br/>
<br/>
நீரின்ப வெள்ளத்துள் நீந்திக் குளிக்கின்ற நெஞ்சங்கொண்டீர் <br/>
பாரின்ப வெள்ளங் கொளப்பரி மேற்கொண்ட பாண்டியனார் <br/>
ஓரின்ப வெள்ளத்துருக்கொண்டு தொண்டரை உள்ளங் கொண்டார் <br/>
பேரின்ப வெள்ளத் துட் பெய்கழ லேசென்று பேணுமினே. 528 <br/>
<br/>
செறியும் பிறவிக்கு நல்லவர் செல்லன்மின் தென்னன் நன்னாட்டு <br/>
இறைவன் கிளர்கின்ற காலமிக் காலம் எக் காலத்துள்ளும் <br/>
அறிவொண் கதிர்வாள் உறைகழித் தானந்த மாக்கடவி <br/>
எறியும் பிறப்பை எதிர்த்தார் புரள இருநிலத்தே. 529 <br/>
<br/>
காலமுண்டாகவே காதல்செய் துய்மின் கருதரிய <br/>
ஞாலமுண்டானொடு நான்முகன் வானவர் நண்ணரிய <br/>
ஆலமுண்டான்எங்கள் பாண்டிப்பிரான்தன் அடியவர்க்கு <br/>
மூலபண்டாரம் வழங்குகின்றான்வந்து முந்துமினே. 530 <br/>
<br/>
ஈண்டிய மாயா இருள்கெட எப்பொரு ளும் விளங்கத் <br/>
தூண்டிய சோதியை மீனவனுஞ் சொல்ல வல்லன் அல்லன் <br/>
வேண்டிய போதே விலக்கிலை வாய்தல் விரும்புமின்தான் <br/>
பாண்டிய னாரருள் செய்கின்ற முத்திப் பரிசிதுவே. 531 <br/>
<br/>
மாய வனப்பரி மேல்கொண்டு மற்றவர் கைக்கொளலும் <br/>
போயறும் இப்பிறப் பென்னும் பகைகள் புகுந்தவருக் <br/>
காய அரும்பெருஞ் சீருடைத் தன்னரு ளே அருளுஞ் <br/>
சேய நெடுங்கொடைத் தென்னவன் சேவடி சேர்மின்களே. 532 <br/>
<br/>
அழிவின்றி நின்றதோர் ஆனந்த வெள்ளத் திடையழுத்திக் <br/>
கழிவில் கருணையைக் காட்டிக் கடிய வினையகற்றிப் <br/>
பழமலம் பற்றறுத் தாண்டவன் பாண்டிப் பெரும்பதமே <br/>
முழுதுல குந்தரு வான்கொடை யேசென்று முந்துமினே. 533 <br/>
<br/>
விரவிய தீவினை மேலைப் பிறப்புழுந் நீர்கடக்கப் <br/>
பரவிய அன்பரை என்புருக் கும்பரம் பாண்டியனார் <br/>
புரவியின் மேல்வரப் புத்திக் கொளப் பட்ட பூங்கொடியார் <br/>
மரவியல் மேல்கொண்டு தம்மையும் தாம் அறியார் மறந்தே. 534 <br/>
<br/>
கூற்றைவென் றாங்கைவர் கோக்களையும் வென்றிருந்தழகால் <br/>
வீற்றிருந் தான்பெருந் தேவியுந் தானும் ஓர் மீனவன்பால் <br/>
ஏற்றுவந் தாருயி ருண்ட திறலொற்றைச் சேவகனே <br/>
தேற்றமிலாதவர் சேவடி சிக்கெனச் சேர்மின்களே. 535 <br/>
<br/>
திருச்சிற்றம்பலம் <br/>
<a href="#hd36"><i>Back</i></a><br/>
<hr width="80%"/>
<a name="dt37">
<h3><font color="blue">
37. பிடித்த பத்து - முத்திக்கலப்புரைத்தல் <br/>
</font></h3>
(திருத்தோணிபுரத்தில் அருளியது - எழுசீர் ஆசிரிய விருத்தம்) <br/>
<br/>
உம்பர்கட்கரசே ஒழிவறநிறைந்த யோகமே ஊற்றையேன் தனக்கு <br/>
வம்பெனப் பழுத்தென் குடிமுழுதாண்டு வாழ்வற வாழ்வித்த மருந்தே <br/>
செம்பொருட் டுணிவே சீருடைக் கழலே செல்வமே சிவபெருமானே <br/>
எம்பொருட் டுன்னைச் சிக்கெனப் பிடித்தேன் எங்கெழுந் தருளுவ தினியே. 536 <br/>
<br/>
விடைவிடா துகந்த விண்ணவர் கோவே வினையனே னுடையமெய்ப் பொருளே <br/>
முடைவிடா தடியேன் மூத்தறமண்ணாய் முழுப்புழுக் குரம்பையிற் கிடந்து <br/>
கடைபடா வண்ணம் காத்தெனை ஆண்ட கடவுளே கருணைமா கடலே <br/>
இடைவிடா துன்னைச் சிக்கெனப் பிடித்தேன் எங்கெழுந் தருளுவ தினியே. 537 <br/>
<br/>
அம்மையே அப்பா ஒப்பிலா மணியே அன்பினில் விளைந்த ஆரமுதே <br/>
பொய்ம்மையே பெருக்கிப் பொழுதினைச் சுருக்கும் புழுத்தலைப் புலையனேன் தனக்குச் <br/>
செம்மையே ஆய சிவபதம் அளித்த செல்வமே சிவபெருமானே <br/>
இம்மையே உன்னைச் சிக்கெனப் பிடித்தேன் எங்கெழுந் தருளுவ தினியே. 538 <br/>
<br/>
அருளுடைச் சுடரே அளிந்ததோர் கனியே பெருந்திறல் அருந்தவர்க் கரசே <br/>
பொருளுடைக் கலையே புகழ்ச்சியைக் கடந்த போகமே யோகத்தின் பொலிவே <br/>
தெருளிடத் தடியார் சிந்தையுட் புகுந்த செல்வமே சிவபெருமானே <br/>
இருளிடத் துன்னைச் சிக்கெனப் பிடித்தேன் எங்கெழுந் தருளுவ தினியே. 539 <br/>
<br/>
ஒப்புனக் கில்லா ஒருவனே அடியேன் உள்ளத்துள் ஒளிர்கின்ற ஒளியே <br/>
மெய்ப்பதம் அறியா வீறிலியேற்கு விழுமிய தளித்ததோர் அன்பே <br/>
செப்புதற் கரிய செழுந்சுடர் மூர்த்தீ செல்வமே சிவபெருமானே <br/>
எய்ப்பிடத் துன்னைச் சிக்கெனப் பிடித்தேன் எங்கெழுந் தருளுவ தினியே. 540 <br/>
<br/>
அறவையேன் மனமே கோயிலாக் கொண்டாண்டு அளவிலா ஆனந்த மருளிப் <br/>
பிறவிவே ரறுத்தென் குடிமுழு தாண்ட பிஞ்ஞகா பெரியஎம் பெருளே <br/>
திறவிலே கண்ட காட்சியே அடியேன் செல்வமே சிவபெருமானே <br/>
இறவிலே உன்னைச் சிக்கெனப் பிடித்தேன் எங்கெழுந் தருளுவ தினியே. 541 <br/>
<br/>
பாசவே ரறுக்கும் பழம்பொருள் தன்னைப் பற்றுமா றடியனேற் கருளிப் <br/>
பூசனை உகந்தென் சிந்தையுட் புகுந்து பூங்கழல் காட்டிய பொருளே <br/>
தேசுடை விளக்கே செழுஞ்சுடர் மூர்த்தீ செல்வமே சிவபெருமானே <br/>
ஈசனே உன்னைச் சிக்கெனப் பிடித்தேன் எங்கெழுந் தருளுவ தினியே. 542 <br/>
<br/>
அத்தனே அண்டார் அண்டமாய் நின்ற ஆதியே யாதும்ஈ றில்லாச் <br/>
சித்தனே பத்தர் சிக்கெனப் பிடித்த செல்வமே சிவபெருமானே <br/>
பித்தனே எல்லா உயிருமாய்த் தழைத்துப் பிழைத்தவை அல்லையாய் நிற்கும் <br/>
எத்தனே உன்னைச் சிக்கெனப் பிடித்தேன் எங்கெழுந் தருளுவ தினியே. 543 <br/>
<br/>
பால்நினைத் தூட்டும் தாயினுஞ்சாலப் பரிந்துநீ பாவியே னுடைய <br/>
ஊனினை உருக்கி உள்ளொளி பெருக்கி உலப்பிலா ஆனந்த மாய <br/>
தேனினைச் சொரிந்து புறம்புறந்திரிந்த செல்வமே சிவபெருமானே <br/>
யானுனைத் தொடர்ந்து சிக்கெனப் பிடித்தேன் எங்கெழுந் தருளுவ தினியே. 544 <br/>
<br/>
புன்புலால் யாக்கை புரைபுரை கனியப் பொன்னெடுங் கோயிலாப் புகுந்தென் <br/>
என்பெலாம் உருக்கி எளியையாய் ஆண்ட ஈசனே மாசிலா மணியே <br/>
துன்பமே பிறப்பே இறப்போடு மயக்காந் தொடக்கெலாம் அறுத்தநற்சோதி <br/>
இன்பமே உன்னைச் சிக்கெனப் பிடித்தேன் எங்கெழுந் தருளுவ தினியே. 545 <br/>
<br/>
திருச்சிற்றம்பலம் <br/>
<a href="#hd37"><i>Back</i></a><br/>
<hr width="80%"/>
<a name="dt38">
<h3><font color="blue">
38. திருஏசறவு <br/>
</font></h3>
(திருப்பெருந்துறையில் அருளியது - கொச்சகக் கலிப்பா ) <br/>
<br/>
இரும்புதரு மனத்தேனை ஈர்த்தீர்த்தென் என்புருக்கிக் <br/>
கரும்புதரு சுவைஎனக்குக் காட்டினைஉன் கழலினைகள் <br/>
ஒருங்குதிரை உலவுசடை உடையானே நரிகளெல்லாம் <br/>
பெருங்குதிரை ஆக்கியவா றன்றேஉன் பேரருளே. 546 <br/>
<br/>
பண்ணார்ந்த மொழிமங்கை பங்காநின் ஆளானார்க்கு <br/>
உண்ணார்ந்த ஆரமுதே உடையானே அடியேனை <br/>
மண்ணார்ந்த பிறப்பறுத்திட் டாள்வாய்நீ வாஎன்னக் <br/>
கண்ணார உய்ந்தவா றன்றேஉன் கழல்கண்டே. 547 <br/>
<br/>
ஆதமிலி யான்பிறப் பிறப்பென்னும் அருநரகில் <br/>
ஆர்தமரும் இன்றியே அழுந்துவேற் காவாவென்று <br/>
ஓதமிலி நஞ்சுண்ட உடையானே அடியேற்குன் <br/>
பாதமலர் காட்டியவா றன்றேஎம் பரம்பரனே. 548 <br/>
<br/>
பச்சைத்தா லரவாட்டீ படர்சடையாய் பாதமலர் <br/>
உச்சத்தார் பெருமானே அடியேனை உய்யக்கொண்டு <br/>
எச்சத்தார் சிறுதெய்வம் எத்தாதே அச்சோஎன் <br/>
சித்தத்தா றுய்ந்தவா றன்றேஉன் திறம் நினைந்தே. 549 <br/>
<br/>
கற்றறியேன் கலைஞானம் கசிந்துருகேன் ஆயிடினும் <br/>
மற்றறியேன் பிறதெய்வம் வாக்கியலால் வார்கழல்வந் <br/>
துற்றறிமாந் திருந்தேன்எம் பெருமானே அடியேற்குப் <br/>
பொற்றிவிசு நாய்க்கிடுமா றன்றேநின் பொன்னருளே. 550 <br/>
<br/>
பஞ்சாய அடிமடவார் கடைக்கண்ணால் இடர்ப்பட்டு <br/>
நஞ்சாய துயர்கூர நடுங்குவேன் நின்னருளால் <br/>
உய்ஞ்சேன் எம் பெருமானே உடையானே அடியேனை <br/>
அஞ்சேலென் றாண்டவா றன்றேஅம் பலத்தமுதே. 551 <br/>
<br/>
என்பலைப் பிறப்பறுத்திங் கிமையவர்க் கும் அறியவொண்ணா <br/>
தென்பாலைத் திருப்பெருந் துறையுறையஞ் சிவபெருமான் <br/>
அன்பால்நீ அகம்நெகவே புகுந்தருளி ஆட்கொண்ட <br/>
தென்பாலே நோக்கியவா றன்றேஎம் பெருமானே. 552 <br/>
<br/>
மூத்தானே மூவாத முதலானே முடியில்லா <br/>
ஓத்தானே பொருளானே உண்மையுமாய் இன்மையுமாய்ப் <br/>
பூத்தானே புகுந்திங்குப் புரள்வேனைக் கருணையினால் <br/>
பேர்த்தேநீ ஆண்டவா றன்றேஎம் பெருமானே. 553 <br/>
<br/>
மருவினிய மலர்ப்பாதம் மனத்தில்வளர்ந் துள்ளுருகத் <br/>
தெருவுதொறும் மிக அலறிச் சிவபெருமா னென்றேத்திப் <br/>
பருகியநின் பரங்கருணைத் தடங்கலிற் படிவாமாறு <br/>
அருளெனக்கிங் கிடைமருதே இடங்கொண்ட அம்மானே. 554 <br/>
<br/>
நானேயோ தவஞ் செய்தேன் சிவாயநம எனப்பெற்றேன் <br/>
தேனாய்என் அமுதமுமாய்த் தித்திக்குஞ் சிவபெருமான் <br/>
தானேவந் தெனதுள்ளம் புகுந்தடியேற் கருள்செய்தான் <br/>
ஊனாரும் உயிர்வாழ்க்கை ஒறுத்தன்றே வெறுத்திடவே. 555 <br/>
<br/>
திருச்சிற்றம்பலம் <br/>
<a href="#hd38"><i>Back</i></a><br/>
<hr width="80%"/>
<a name="dt39">
<h3><font color="blue">
39. திருப்புலம்பல் - சிவானநத முதிர்வு <br/>
</font></h3>
(திருவாரூரில் அருளியது - கொச்சகக் கலிப்பா) <br/>
<br/>
பூங்கமலத் தயனெடுமால் அறியாத நெறியானே <br/>
கோங்கலர்சேர் குவிமுலையாள் கூறாவெண் ணீறாடி <br/>
ஓங்கெயில்சூழ் திருவாரூர் உடையானே அடியேன்நின் <br/>
பூங்கழல்கள் அவையல்லா தெவையாதும் புகழேனே. 556 <br/>
<br/>
சடையானே தழலாடீ தயங்குமூ விலைச்சூலப் <br/>
படையானே பரஞ்சோதீ பசுபதீ மழவெள்ளை <br/>
விடையானே விரிபொழில்சூழ் பெருந்துறையாய் அடியேன்நான் <br/>
உடையானே உனையல்லா துறுதுணை மற் றறியேனே. 557 <br/>
<br/>
உற்றாறை யான்வேண்டேன் ஊர்வேண்டேன் பேர்வேண்டேன் <br/>
கற்றாறை யான்வேண்டேன் கற்பனவும் இனியமையும் <br/>
குற்றாலத் தமர்ந்துறையுங் கூத்தாஉன் குரைகழற்கே <br/>
கற்றாவின் மனம்போலக் கசிந்துருக வேண்டுவனே. 558 <br/>
<br/>
திருச்சிற்றம்பலம் <br/>
<a href="#hd39"><i>Back</i></a><br/>
<hr width="80%"/>
<a name="dt40">
<h3><font color="blue">
40. குலாப் பத்து - அனுபவம் இடையீடுபடாமை <br/>
</font></h3>
(தில்லையில் அருளியது - கொச்சகக் கலிப்பா) <br/>
<br/>
ஓடுங் கவந்தியுமே உறவென்றிட் டுள்கசிந்து <br/>
தேடும் பொருளுஞ் சிவன்கழலே எனத்தெளிந்து <br/>
கூடும் உயிரும் குமண்டையிடக் குனித்தடியேன் <br/>
ஆடுங் குலாத்தில்லை ஆண்டானைக் கொண்டன்றே. 559 <br/>
<br/>
துடியோர் இடுகிடைத் தூய்மொழியார் தோள்நசையால் <br/>
செடியேறு தீமைகள் எத்தனையுஞ் செய்திடினும் <br/>
முடியேன் பிறவேன் எனைத்தனதாள் முயங்குவித்த <br/>
அடியேன் குலாத்தில்லை ஆண்டானைக் கொண்டன்றே. 560 <br/>
<br/>
என்புள் ளுருக்கி இருவினையை ஈடழித்துத் <br/>
துன்பங் களைந்து துவந்துவங்கள் தூய்மைசெய்து <br/>
முன்புள்ள வற்றை முழுதழிய உள்புகுத்த <br/>
அன்பின் குலாத்தில்லை ஆண்டானைக் கொண்டன்றே. 561 <br/>
<br/>
குறியும் நெறியும் குணமுமிலார் குழாங்கள்தமைப் <br/>
பிரியும் மனத்தார் பிரிவரிய பெற்றியனைச் <br/>
செறியுங் கருத்தில் உருத்தமுதாஞ் சிவபதத்தை <br/>
அறியுங் குலாத்தில்லை ஆண்டானைக் கொண்டன்றே. 562 <br/>
<br/>
பேருங் குணமும் பிணிப்புறும்இப் பிறவிதனைத் <br/>
தூரும் பரிசு துரிசறுத்துத் தொண்ட ரெல்லாஞ் <br/>
சேரும் வகையாற் சிவன்கருணைத் தேன்பருகி <br/>
ஆருங் குலாத்தில்லை ஆண்டானைக் கொண்டன்றே. 563 <br/>
<br/>
கொம்பில் அரும்பாய்க் குவிமலராய்க் காயாகி <br/>
வம்பு பழுத்துடலம் மாண்டிங்ஙன் போகாமே <br/>
நம்புமென் சிந்தை நணுகும்வண்ணம் நானணுகும் <br/>
அம்பொன் குலாத்தில்லை ஆண்டானைக் கொண்டன்றே. 564 <br/>
<br/>
மதிக்குந் திறலுடைய வல்லரக்கன் தோள்நெரிய <br/>
மிதக்குந் திருவடி என் தலைமேல் வீற்றிருப்பக் <br/>
கதிக்கும் பசுபாசம் ஒன்றுமிலோம் எனக்களித்திங் <br/>
கதிர்க்குங் குலாத்தில்லை ஆண்டானைக் கொண்டன்றே. 565 <br/>
<br/>
இடக்குங் கருமுருட் டேனப்பின் கானகத்தே <br/>
நடக்குந் திருவடி என்தலைமேல் நட்டமையால் <br/>
கடக்குந் திறல்ஐவர் கண்டகர்தம் வல்லாட்டை <br/>
அடக்குங் குலாத்தில்லை ஆண்டானைக் கொண்டன்றே. 566 <br/>
<br/>
பாழ்ச்செய் விளாவிப் பயனிலியாய்க் கிடப்பேற்குக் <br/>
கீழ்ச்செய் தவத்தாற் கிழியீடு நேர்பட்டுத் <br/>
தாட்செய்ய தாமரைச் சைவனுக்கென் புன்தலையால் <br/>
ஆட்செய் குலாத்தில்லை ஆண்டானைக் கொண்டன்றே. 567 <br/>
<br/>
கொம்மை வரிமுலைக் கொம்பனையாள் கூறனுக்குச் <br/>
செம்மை மனத்தால் திருப்பணிகள் செய்வேனுக்கு <br/>
இம்பை தரும்பயன் இத்தனையும் ஈங்கொழிக்கும் <br/>
அம்மை குலாத்தில்லை ஆண்டானைக் கொண்டன்றே. 568 <br/>
<br/>
திருச்சிற்றம்பலம் <br/>
<a href="#hd40"><i>Back</i></a><br/>
<hr width="80%"/>
<a name="dt41">
<h3><font color="blue">
41. அற்புதப்பத்து - அனுபவமாற்றாமை <br/>
</font></h3>
(திருப்பெருந்துறையில் அருளியது - அறுசீர்க் கழி நெடிலடி ஆசிரிய விருத்தம்) <br/>
<br/>
மைய லாய்இந்த மண்ணிடை வாழ்வெனும் ஆழியு ளகப்பட்டுத் <br/>
தைய லாரெனுஞ் சுழித்தலைப் பட்டுநான் தலைதடு மாறாமே <br/>
பொய்யெ லாம்விடத் திருவருள் தந்துதன் பொன்னடி யினைகாட்டி <br/>
மெய்ய னாய்வெளி காட்டிமுன் நின்றதோர் அற்புதம் விளம்பேனே. 569 <br/>
<br/>
ஏய்ந்த மாமல ரிட்டுமுட் டாததோர் இயல்பொடும் வணங்காதே <br/>
சாந்த மார்முலைத் தையல்நல் லாரொடுந் தலைதடு மாறாகிப் <br/>
போந்து யான்துயர் புகாவணம் அருள்செய்து பொற்கழலி னைகாட்டி <br/>
வேந்த னாம்வெளியே என்முன் நின்றதோர் அற்புதம் விளம்பேனே. 570 <br/>
<br/>
நடித்து மண்ணிடைப் பொய்யினைப் பலசெய்து நானென தெனும்மாயக் <br/>
கடித்த வாயிலே நின்றுமுன் வினைமிகக் கழறியே திரிவேனைப் <br/>
பிடித்து முன்னின்றப் பெருமறை தேடிய அரும்பொருள் அடியேனை <br/>
அடித்த டித்துஅக் காரமுன் தீற்றிய அற்புதம் அறியேனே. 571 <br/>
<br/>
பொருந்தும் இப்பிறப் பிறப்பிவை நினையாது பொய்களே புகன்றுபோய்க் <br/>
கருங் குழலினனார் கண்களால் ஏறுண்டு கலங்கியே கிடப்பேனைத் <br/>
திருந்து சேவடிச் சிலம்பனை சிலம்பிடத் திருவொடும் அகலாத <br/>
அருந்து ணைவனாய் ஆண்டுகொண் டருளிய அற்புதம் அறியனே. 572 <br/>
<br/>
மாடுஞ் சுற்றமும் மற்றுள போகமும் மங்கையர் தம்மோடுங் <br/>
கூடி அங்குள குணங்களால் ஏறுண்டு குலாவிய திரிவேனை <br/>
வீடு தந்தென்றன் வெந்தொழில் வீட்டிட மென்மலர்க் கழல்காட்டி <br/>
ஆடு வித்தென தகம்புகுந் தாண்டதோர் அற்புதம் அறியேனே. 573 <br/>
<br/>
வணங்கும் இப்பிறப் பிறப்பிவை நினையாது மங்கையர் தம்மோடும் <br/>
பிணைந்து வாயிதழ்ப் பொருவெள்ளத் தழுந்திநான் பித்தனாய்த் திரிவேனைக் <br/>
குணங்க ளுங்குறி களுமிலாக் குணக்கடல் கோமளத் தொடுங்கூடி <br/>
அணைந்து வந்தெனை ஆண்டுகொண் டருளிய அற்புதம் அறியேனே. 574 <br/>
<br/>
இப்பி றப்பினில் இணைமலர் கொய்துநான் இயல்பொடஞ் செழுத்தோதித் <br/>
தப்பி லாதுபொற் கழல்களுக் கிடாதுநான் தடமுலை யார்தங்கள் <br/>
மைப்பு லாங்கண்ணால் ஏறுண்டு கிடப்பேனை மலரடி யிணைகாட்டி <br/>
அப்பன் என்னைவந் தாண்டுகொண் டருளிய அற்புதம் அறியேனே. 575 <br/>
<br/>
ஊச லாட்டுமிவ் வுடலுயி ராயின இருவினை அறுத்தென்னை <br/>
ஓசையா லுணர் வார்க்குணர் வரியவன் உணர்வுதந் தொளிவாக்கிப் <br/>
பாச மானவை பற்றறுத் துயர்ந்ததன் பரம்பொருங் கருணையால் <br/>
ஆசை தீர்த்தடி யாரடிக் கூட்டிய அற்புதம் அறியேனே. 576 <br/>
<br/>
பொச்சை யானஇப் பிறவியிற் கிடந்துநான் புழுத்தலை நாய்போல <br/>
இச்சை யாயின ஏழையர்க் கேசெய்தங் கிணங்கியே திரிவேனை <br/>
இச்ச கத்தரி அயனுமெட் டாததன் விரைமலர்க் கழல்காட்டி <br/>
அச்சன் என்னையும் ஆண்டுகொண் டருளிய அற்புதம் அறியேனே. 577 <br/>
<br/>
செறியும் இப்பிறவிப் பிறப்பிவை நினையாது செறிகுழலார் செய்யுங் <br/>
கிறியுங் கீழ்மையுங் கெண்டையங் கண்களும் உன்னியே கிடப்பேனை <br/>
இறைவன் எம்பிரான் எல்லையில் லாததன் இணைமலர்க் கழல்காட்டி <br/>
அறிவு தந்தெனை ஆண்டுகொண் டருளிய அற்புதம் அறியேனே. 578 <br/>
<br/>
திருச்சிற்றம்பலம் <br/>
<a href="#hd41"><i>Back</i></a><br/>
<hr width="80%"/>
<a name="dt42">
<h3><font color="blue">
42. சென்னிப்பத்து - சிவவிளைவு <br/>
</font></h3>
(திருப்பெருந்துறையில் அருளியது - ஆசிரிய விருத்தம்) <br/>
<br/>
தேவ தேவன்மெய்ச் சேவகன் தென்பெ ருந்துறை நாயகன் <br/>
மூவ ராலும் அறியொணாமுத லாய ஆனந்த மூர்த்தியான் <br/>
யாவ ராயினும் அன்பரன்றி அறியொ ணாமலர்ச் சோதியான் <br/>
தூயமாமலர்ச் சேவடிக்கண்நம் சென்னி மன்னிச் சுடருமே. 579 <br/>
<br/>
அட்டமூர்த்தி அழகன்இன்னமு தாய ஆனந்த வெள்ளத்தான் <br/>
சிட்டன் மேயச்சிவ லோகநாயகன் தென்பெ ருந்துறைச் சேவகன் <br/>
மட்டு வார்குழல் மங்கை யாளையோர் பாகம் வைத்த அழகன்தன் <br/>
வட்ட மாமலர்ச் சேவடிக் கண்நம் சென்னி மன்னி மலருமே. 580 <br/>
<br/>
நங்கை மீரெனை நோக்குமின் நங்கள் நாதன் நம்பணி கொண்டவன் <br/>
தெங்கு சோலைகள் சூழ்பெருந் துறை மேய சேவகன் நாயகன் <br/>
மங்கை மார்கையில் வளையுங்கொண்டெம் உயிருங் கொண்டெம் பணிகொள்வான் <br/>
பொங்கு மாமலர்ச் சேவடிக்கண்நம் சென்னி மன்னிப் பொலியுமே. 581 <br/>
<br/>
பத்தர் சூழப் பராபரன் பாரில் வந்துபார்ப் பானெனச் <br/>
சித்தர் சூழச் சிவபிரான் தில்லை மூதூர் நடஞ்செய்வான் <br/>
எத்தனாகிவந் தில்புகுந்தெமை ஆளுங் கொண்டெம் பணிகொள்வான் <br/>
வைத்த மாமலர்ச் சேவடிக்கண்நம் சென்னி மன்னி மலருமே. 582 <br/>
<br/>
மாய வாழ்க்கையை மெய்யென் றெண்ணி மதித்திடா வகை நல்கியான் <br/>
வேய தோளுமை பங்கன் எங்கள் திருப்பெ ருந்துறை மேவினான் <br/>
காயத் துள்ளமு தூறஊறநீ கண்டு கொள்ளென்று காட்டிய <br/>
சேய மாமலர்ச் சேவடிக்கண்நம் சென்னி மன்னி திகழுமே. 583 <br/>
<br/>
சித்தமே புகுந் தெம்மையாட் கொண்டு தீவினை கெடுந் துய்யலாம் <br/>
பத்தி தந்துதன் பொற்கழற்கணே பன்மலர் கொய்து சேர்த்தலும் <br/>
முத்தி தந்திந்த மூவுலகுக்கும் அப்பு றத்தெமை வைத்திடும் <br/>
அத்தன் மாமலர்ச் சேவடிக்கண்நம் சென்னி மன்னி மலருமே. 584 <br/>
<br/>
பிறவி யென்னுமிக் கடலைநீந் தத்தன் பேரருள்தந் தருளினான் <br/>
அறவை யென்றடி யார்கள் தங்கள் அருட்கு ழாம்புக விட்டுநல் <br/>
உறவு செய்தெனை உய்யக்கொண்ட பிரான்தன் உண்மைப் பெருக்கமாம் <br/>
திறமை காட்டிய சேவடிக்கண்நம் சென்னி மன்னி திகழுமே. 585 <br/>
<br/>
புழுவி னாற்பொதிந் திடுகுரம்பையிற் பொய் தனையொழி வித்திடும் <br/>
எழில்கொள் சோதியெம் ஈசன்எம்பிரான் என்னு டையப்பன் என்றென்று <br/>
தொழுத கையின ராகித் துய்மலர்க் கண்கள் நீர்மல்குந் தொண்டர்க்கு <br/>
வழுவி லாமலர்ச் சேவடிக்கண்நம் சென்னி மன்னி மலருமே. 586 <br/>
<br/>
வம்ப னாய்த்திரி வேனைவாவென்று வல்வி னைப்பகை மாய்த்திடும் <br/>
உம்ப ரான்உல கூடறுத்தப் புறத்தனாய் நின்ற எம்பிரான் <br/>
அன்பரானவர்க்கருளி மெய்யடி யார்கட் கின்பந் தழைந்திடுஞ் <br/>
செம்பொன் மாமலர்ச் சேவடிக்கண்நம் சென்னி மன்னி திகழுமே. 587 <br/>
<br/>
முத்த னைமுதற் சோதியைமுக்கண் அப்பனை முதல் வித்தனைச் <br/>
சித்த னைச்சிவ லோகனைத்திரு நாமம்பாடித் திரிதரும் <br/>
பத்தர் காள்இங்கே வம்மின்நீர் உங்கள் பாசந்தீரப் பணியினோ <br/>
சித்த மார்தருஞ் சேவடிக்கண்நம் சென்னி மன்னி திகழுமே. 588 <br/>
<br/>
திருச்சிற்றம்பலம் <br/>
<a href="#hd42"><i>Back</i></a><br/>
<hr width="80%"/>
<a name="dt43">
<h3><font color="blue">
43. திருவார்த்தை - அறிவித் தன்புறுத்தல் <br/>
</font></h3>
(திருப்பெருந்துறையில் அருளியது -அறுசீர்க் கழிநெடிலடி ஆசிரிய விருத்தம்) <br/>
<br/>
மாதிவர் பாகன் மறைபயின்ற வாசகன் மாமலர் மேயசோதி <br/>
கோதில் பரங்கருணையடியார் குலாவுநீதி குண மாகநல்கும் <br/>
போதலர் சோலைப் பெருந்துறையெம் புண்ணியன் மண்ணிடை வந்திழிந்து <br/>
ஆதிப் பிரமம் வெளிப்படுத்த அருளறி வார் எம்பிரானாவாரே. 589 <br/>
<br/>
மாலயன் வானவர் கோனும்வந்து வணங்க அவர்க்கருள் செய்தஈசன் <br/>
ஞாலம் அதனிடை வந்திழிந்து நன்னெறி காட்டி நலம்திகழும் <br/>
கோல மணியணி மாடநீடு குலாவு மிடைவை மடநல்லாட்குச் <br/>
சீல மிகக்கரு ணையளிக்குந் திறமறி வார்எம் பிரானாவாரே. 590 <br/>
<br/>
அணிமுடி ஆதி அமரர்கோமான் ஆனந்தக் கூத்தன் அறுசமயம் <br/>
பணிவகை செய்து படவதேறிப் பாரொடு விண்ணும் பரவியேத்தப் <br/>
பிணிகெடநல்கும் பெருந்துறையெம் பேரரு ளாளன்பெண் பாலுகந்து <br/>
மணிவலை கொண்டுவான் மீன்விசிறும் வகையறிவார் எம்பிரானாவாரே. 591 <br/>
<br/>
வேடுரு வாகி மகேந்திரத்து மிகுகுறை வானவர் வந்துதன்னைத் <br/>
தேட இருந்த சிவபெருமான் சித்தனை செய்தடி யோங்களுய்ய <br/>
ஆடல் அமர்ந்த பரிமாஎறி ஐயன் பெருந்துறை ஆதிஅந்நாள் <br/>
ஏடர் களையெங்கும் ஆண்டுகொண்ட இயல்பறி வார்எம் பிரானாவாரே. 592 <br/>
<br/>
வந்திமை யோர்கள் வணங்கியேத்த மாக்கரு ணைக்கட லாய்அடியார் <br/>
பந்தணை விண்டற நல்கும்எங்கள் பரமன் பெருந்துறை ஆதி அந்நாள் <br/>
உந்து திரைக்கட லைக்கடந்தன் றோங்கு மதிலிலங்கை அதினிற் <br/>
பந்தணை மெல்லிர லாட்கருளும் பரிசளி வார்எம் பிரானாவாரே. 593 <br/>
<br/>
வேவத் திரிபுரஞ் செற்றவில்லி வேடுவனாய்க்கடி நாய்கள்சூழ <br/>
ஏவற் செயல்செய்யுந் தேவர்முன்னே எம்பெருமான்தான் இயங்கு காட்டில் <br/>
ஏவுண்ட பன்றிக் கிரங்கியீசன் எந்தை பெருந்துறை ஆதியன்று <br/>
கேவலங் கேழலாய்ப் பால்கொடுத்த கிடப்பறி வார்எம் பிரானாவாரே. 594 <br/>
<br/>
நாதம் உடையதோர் நற்கமலப் போதினில் நண்ணிய நன்னுதலார் <br/>
ஓதிப் பணிந்திலர் தூவியேத்த ஒளிவளர் சோதியெம் ஈசன் மன்னும் <br/>
போதலர் சோலைப் பெருந்துறையெம் புண்ணியன் மண்ணிடை வந்து தோன்றிப் <br/>
பேதங் கெடுத்தருள் செய்பெருமை அறியவல் லார்எம் பிரானாவாரே. 595 <br/>
<br/>
பூவலர் கொன்றையும் மாலைமார்பன் போருகிர் வன்புலி கொன்றவீரன் <br/>
மாதுநல் லாளுமை மங்கைபங்கன் வன்பொழில் சூழ்தென் பெருந்துறைக்கோன் <br/>
ஏதில் பெரும்புகழ் எங்கள்ஈசன் இருங்கடல் வாணாற்குத் தீயில்தோன்றும் <br/>
ஓவிய மங்கையர் தோள்புணரும் உருவறி வார்எம் பிரானாவாரே. 596 <br/>
<br/>
தூவெள்ளை நீறணி எம்பெருமான் சோதி மகேந்திர நாதன்வந்து <br/>
தேவர் தொழும்பதம் வைத்தஈசன் தென்னன் பெருந்துறை ஆளிஅன்று <br/>
காதல் பெருகக் கருணைகாட்டித் தன்கழல் காட்டிக் கசிந்துருகக் <br/>
கேதங் கெடுத்தென்னை ஆண்டருளும் கிடப்பறி வார்எம் பிரானாவாரே. 597 <br/>
<br/>
அங்கணன் எங்கள் அமரர்பெம்மான் அடியார்க் கமுதன் அவனிவந்த <br/>
எங்கள் பிரான்இரும் பாசந்தீர இகபரம் ஆயதோர் இன்பமெய்தச் <br/>
சங்கங் கவரந்நதுவண் சாத்தினோடுஞ் சதுரன் பெருந்துறை ஆளிஅன்று <br/>
மங்கையர் மல்கும் மதுரைசேர்ந்த வகையறி வார்எம் பிரானாவாரே. 598 <br/>
<br/>
திருச்சிற்றம்பலம் <br/>
<a href="#hd43"><i>Back</i></a><br/>
<hr width="80%"/>
<a name="dt44">
<h3><font color="blue">
44. எண்ணப்பதிகம் - ஒழியா இன்பத்துவகை <br/>
</font></h3>
(தில்லையில் அருளியது - எழுசீர்க் கழினெடிலடி ஆசிரிய விருத்தம்) <br/>
<br/>
பாருரு வாய பிறப்பறவேண்டும் பத்திமை யும்பெற வேண்டும் <br/>
சீருரு வாய சிவபெரு மானே செங் கமல மலர்போல் <br/>
ஆருரு வாயஎன் னார முதேஉன் அடியவர் தொகை நடுவே <br/>
ஓருருவாய நின் திருவருள் காட்டி என்னையும் உய்யக்கொண் டருளே. 599 <br/>
<br/>
உரியேன் அல்லேன் உனக் கடிமை உன்னைப் பிரிந்திங் கொருபொழுதும் <br/>
தரியேன் நாயேன் இன்னதென்று அறியேன் சங்கரா கருணையினாற் <br/>
பெரியோன் ஒருவன் கண்டுகொள் என்றுன் பெய்கழல் அடிகாட்டிப் <br/>
பிரியேன் என்றென் றருளிய அருளும் பொய்யோ எங்கள் பெருமானே. 600 <br/>
<br/>
என்பே உருகநின் அருள்அளித்துன் இணைமலர் அடி காட்டி <br/>
முன்பே என்னை ஆண்டுகொண்ட முனிவர் முனிவர் முழுமுதலே <br/>
இன்பே அருளி எனையுருக்கி உயிருண் கின்ற எம்மானே <br/>
நண்பே யருளாய் என்னுயிர் நாதா நின்னருள் நாணாமே 601 <br/>
<br/>
பத்தில னேனும் பணிந்தில னேனும்உன் உயர்ந்தபைங் கழல் காணப் <br/>
பித்தில னேனும் பிதற்றில னேனும் பிறப்பறுப்பாய எம்பெருமானே <br/>
முத்தனை யானே மணியனை யானே முதல்வ னேமுறை யோஎன்று <br/>
எத்தனை யானும் யான்தொடர்ந் துன்னை இனிப்பிரிந் தாற்றேனே. 602 <br/>
<br/>
காணும தொழிந்தேன் நின்திருப் பாதம் கண்டு கண் களிகூரப் <br/>
பேணும தொழிந்தேன் பிதற்றம தொழிந்தேன் பின்னைஎம் பெருமானே <br/>
தாணுவே அழிந்தேன் நின்னினைந் துருகுந் தன்மைஎன் புன்மைகளால் <br/>
காணும தொழிந்தேன் நீயினி வரினுங் காணவும் நாணுவனே. 603 <br/>
<br/>
பாற்றிரு நீற்றெம் பரமனைப் பரங்கரு ணையோடு எதிர்த்து <br/>
தோற்றிமெய் யடியார்க் கருட்டுரை யளிக்குஞ் சோதியை நீதி யிலேன் <br/>
போற்றியென் அமுதே என நினைந் தேத்திப் புகழ்ந்தழைத் தலறியென் னுள்ளே <br/>
ஆற்றுவனாக உடையவ னேஎனை ஆவஎன் றருளாயே. 604 <br/>
<br/>
திருச்சிற்றம்பலம் <br/>
<a href="#hd44"><i>Back</i></a><br/>
<hr width="80%"/>
<a name="dt45">
<h3><font color="blue">
45. யாத்திரைப் பத்து - அனுபவ அதீதம் உரைத்தல் <br/>
</font></h3>
(தில்லையில் அருளியது - அறுசீர் கழிநெடிலடி ஆசிரிய விருத்தம் ) <br/>
<br/>
பூவார் சென்னி மன்னனெம் புயங்கப் பெருமான் சிறியோமை <br/>
ஓவா துள்ளம் கலந்துணர்வாய் உருக்கும் வெள்ளக் கருணையினால் <br/>
ஆவா என்னப் பட்டன் பாய் ஆட்பட் டீர்வந் தொருப்படுமிள் <br/>
போவோங் காலம் வந்ததுகாண் பொய்விட் டுடையான் கழல்புகவே. 605 <br/>
<br/>
புகவே வேண்டா புலன்களில்நீர் புயங்கப் பெருமான் பூங்கழல்கள் <br/>
மிகவே நினைமின் மிக்கவெல்லாம் வேண்டா போக விடுமின்கள் <br/>
நகவே ஞாலத் துள்புகுந்து நாயே அனைய நமையாண்ட <br/>
தகவே யுடையான் தனைச்சாரத் தளரா திருப்பார் தாந்தாமே. 606 <br/>
<br/>
தாமே தமக்குச் சுற்றமும் தாமே தமக்கு விதிவகையும் <br/>
யாமார் எமதார் பாசமார் என்னமாயம் இவைபோகக் <br/>
கோமான் பண்டைத் தொண்டரோடும் அவன்தன் குறிப்பே குறிக்கொண்டு <br/>
போமா றமைமின் பொய்நீக்கப் புயங்கன் ஆள்வான் பொன்னடிக்கே. 607 <br/>
<br/>
அடியார் ஆனீர் எல்லீரும் அகல விடுமின் விளையாட்டைக் <br/>
கடிசே ரடியே வந்தடைந்து கடைக்கொண் டிருமின் திருக்குறிப்பைச் <br/>
செடிசே ருடைலச் செலநீக்கிச் சிவலோகத்தே நமைவைப்பான் <br/>
பொடிசேர் மேளிப் புயங்கன்தன் பூவார் கழற்கே புகவிடுமே. 608 <br/>
<br/>
விடுமின் வெகுளி வேட்கைநோய் மிகவோர் காலம் இனியில்லை <br/>
உடையான் அடிக்கீழ்ப் பெருஞ்சாத்தோடு உடன்போ வதற்கே ஒருப் படுமின் <br/>
அடைவோம் நாம்போய்ச் சிவபுரத்துள் அணியார் கதவ தடையாமே <br/>
புடைபட்டுருகிப் போற்றுவோம் புயங்கள் ஆள்வான் புகழ்களையே. 609 <br/>
<br/>
புகழ்மின் தொழுமின் பூப்புனைமின் புயங்கன் தானே புந்திவைத்திட்டு <br/>
இகழ்மின் எல்லா அல்லலையும் இனியோர் இடையூ றடையாமே <br/>
திகழுஞ் சீரார் சிவபுரத்துச் சென்று சிவன்தாள் வணங்கிநாம் <br/>
நிகழும் அடியார் முன்சென்று நெஞ்சம் உருகி நிற்போமே. 610 <br/>
<br/>
நிற்பார் நிற்கநில் லாவுலகில் நில்லோம் இனிநாம் செல்வோமே <br/>
பொற்பால் ஒப்பாந் திருமேனிப் புயங்கன் ஆவான் பொன்னடிக்கே <br/>
நிற்பீர் எல்லாந் தாழாதே நிற்கும் பரிசே ஒருப்படுமின் <br/>
பிற்பால் நின்று பேழ்கணித்தாற் பெறுதற் கரியன் பெருமானே. 611 <br/>
<br/>
பெருமான் பேரானந்ததுப் பிரியா திருக்கப் பெற்றீர்காள் <br/>
அருமா லுற்றிப் பின்னைநீர் அம்மா அழுங்கி அரற்றாதே <br/>
திருமா மணிசேர் திருக்கதவங் திறந்தபோதே சிவபுரத்துச் <br/>
திருமா லறியாத் திருப்புயங்கன் திருத்தாள் சென்று சேர்வோமே. 612 <br/>
<br/>
சேரக் கருகிச் சிந்தனையைத் திருந்த வைத்துச் சிந்திமின் <br/>
போரிற் பொலியும் வேற்கண்ணாள் பங்கன் புயங்கன் அருளமுதம் <br/>
ஆரப் பருகி ஆராத ஆர்வங்கூர அழுந்துவீர் <br/>
போரப் புரிமின் சிவன்கழற்கே பொய்யிற் கிடந்து புரளாதே. 613 <br/>
<br/>
புரள்வார் தொழுவார் புகழ்வாராய் இன்றே வந்தான் ஆகாதீர் <br/>
மருள்வீர் பின்னை மதிப்பாரார் மதியுட் கலங்கி மயங்குவீர் <br/>
தெருள்வீராகில் இதுசெய்ம்மின் சிவலோ கக்கோன் திருப்புயங்கன் <br/>
அருளார் பெறுவார் அகலிடத்தே அந்தோ அந்தோ அந்தோவே. 614 <br/>
<br/>
திருச்சிற்றம்பலம் <br/>
<a href="#hd45"><i>Back</i></a><br/>
<hr width="80%"/>
<a name="dt46">
<h3><font color="blue">
46. திருப்படை எழுச்சி - பிரபஞ்சப் போர் <br/>
</font></h3>
(தில்லையில் அருளியது - கலிவிருத்தம்) <br/>
<br/>
ஞானவாள் ஏந்தும்ஐயர் நாதப் பறையறைமின் <br/>
மானமா ஏறும்ஐயர் பதிவெண் குடைகவிமின் <br/>
ஆனநீற் றுக்கவசம் அடையப் புகுமின்கள் <br/>
வானவூர் கொள்வோம்நாம் மாயப்படை வாராமே. 615 <br/>
<br/>
தொண்டர்காள் தூசிசெல்லீர் பக்தர்காள் சூழப்போகீர் <br/>
ஒண்திறல் யோகிகளே பேரணி உந்தீர்கள் <br/>
திண்திறல் சித்தர்களே கடைக்கூழை செல்மின்கள் <br/>
அண்டர்நா டாள்வோம் நாம் அல்லற்படை வாராமே. 616 <br/>
<br/>
திருச்சிற்றம்பலம் <br/>
<a href="#hd46"><i>Back</i></a><br/>
<hr width="80%"/>
<a name="dt47">
<h3><font color="blue">
47. திருவெண்பா - அணைந்தோர் தன்மை <br/>
</font></h3>
(திருப்பெருந்துறையில் அருளியது - நேரிசை வெண்பா) <br/>
<br/>
வெய்ய வினையிரண்டும் வெந்தகல மெய்யுருகிப் <br/>
பொய்யும் பொடியாகா தென்செய்கேன் செய்ய <br/>
திருவார் பெருந்துறையான் தேனுந்து செந்தீ <br/>
மருவா திருந்தேன் மனத்து. 617 <br/>
<br/>
ஆர்க்கோ அரற்றுகோ ஆடுகோ பாடுகோ <br/>
பார்க்கோ பரம்பரனே என்செய்தேன் தீர்ப்பரிய <br/>
ஆனந்த மாலேற்றும் அத்தன் பெருந்துறையான் <br/>
தானென்பர் ஆரொருவர் தாழ்ந்து. 618 <br/>
<br/>
செய்த பிழையறியேன் சேவடியே கைதொழுதே <br/>
உய்யும் வகையின் உயிர்ப்பறியேன் வையத் <br/>
திருந்துறையுள் வேல்மடுத்தன் சிந்தனைக்கே கோத்தான் <br/>
பெருந்துறையில் மேய பிரான். 619 <br/>
<br/>
முன்னை வினையிரண்டும் வேரறுத்து முன்னின்றான் <br/>
பின்னைப் பிறப்பறுக்கும் பேராளன் தென்னன் <br/>
பெருந்துறையில் மேய பெருங்கருணை யாளன் <br/>
வருந்துயரந் தீர்க்கும் மருந்து. 620 <br/>
<br/>
அறையோ அறிவார்க் கனைத்துலகும் ஈன்ற <br/>
மறையோனும் மாலுமால் கொள்ளும் இறையோன் <br/>
பெருந்துறையும் மேய பெருமான் பிரியா <br/>
திருந்துறையும் என்னெஞ்சத் தின்று. 621 <br/>
<br/>
பித்தென்னை ஏற்றும் பிறப்பறுக்கும் பேச்சரிதாம் <br/>
மத்தமே யாக்கும் வந்தென்மனத்தை அத்தன் <br/>
பெருந்துறையாள் ஆட்கொண்டு பேரருளால் நோக்கும் <br/>
மருந்திறவாப் பேரின்பம் வந்து. 622 <br/>
<br/>
வாரா வழியருளி வந்தெனக்கு மாறின்றி <br/>
ஆரா அமுதாய் அமைந்தன்றே சீரார் <br/>
திருத்தென் பெருந்துறையான் என்சிந்தை மேய <br/>
ஒருத்தன் பெருக்கும் ஒளி. 623 <br/>
<br/>
யாவார்க்கும் மேலாம் அளவிலாச் சீருடையான் <br/>
யாவர்க்கும் கீழாம் அடியேனை யாவரும் <br/>
பெற்றறியா இன்பத்துள் வைத்தாய்க்கென் எம்பெருமான் <br/>
மற்றறியேன் செய்யும் வகை. 624 <br/>
<br/>
மூவரும் முப்பத்து மூவரும் மற்றொழிந்த <br/>
தேவரும் காணாச் சிவபெருமான் மாவேறி <br/>
வையகத்தே வந்திழிந்த வார்கழல்கள் வந்திக்க <br/>
மெய்யகத்தே இன்பம் மிகும். 625 <br/>
<br/>
இருந்தென்னை ஆண்டான் இணையடியே சிந்தித் <br/>
திருந்திரந்து கொள்நெஞ்சே எல்லாம் தருங்காண் <br/>
பெருந்துறையின் மேய பெருங்கருணை யாளன் <br/>
மருந்துருவாய் என்மனத்தே வந்து. 626 <br/>
<br/>
இன்பம் பெருக்கி இருளகற்றி எஞ்ஞான்றும் <br/>
துன்பந் தொடர்வறுத்துச் சோதியாய் அன்பமைத்துச் <br/>
சீரார் பெருந்துறையான் என்னுடைய சிந்தையே <br/>
ஊராகக் கொண்டான் உவந்து. 627 <br/>
<br/>
திருச்சிற்றம்பலம் <br/>
<a href="#hd47"><i>Back</i></a><br/>
<hr width="80%"/>
<a name="dt48">
<h3><font color="blue">
48. பண்டாய நான்மறை - அனுபவத்து ஐயமின்மை உரைத்தல் <br/>
</font></h3>
(திருப்பெருந்துறையில் அருளியது - நேரிசை வெண்பா ) <br/>
<br/>
பண்டாய நான்மறையும் பாலணுகா மாலயனுங் <br/>
கண்டாரு மில்லை கடையேனைத் தொண்டாகக் <br/>
கொண்டருளுங் கோகழிஎங் கோமாற்கு நெஞ்சமே <br/>
உண்டாமோ கைம்மா றுரை. 628 <br/>
<br/>
உள்ள மலமூன்றும்மாய உகுபெருந்தேன் <br/>
வெள்ளந் தரும்பரியின் மேல்வந்து வள்ளல் <br/>
மருவும் பெருந்துறையை வாழ்த்துமின்காள் வாழ்த்தக் <br/>
கருவுங் கெடும்பிறவிக் காடு. 629 <br/>
<br/>
காட்டகத்து வேடன் கடலில் வலைவாணன் <br/>
நாட்டிற் பரிப்பாகன் நம்வினையை வீட்டி <br/>
அருளும் பெருந்துறையான் அங்கமல பாதம் <br/>
மருளுங் கெடநெஞ்சே வாழ்த்து. 630 <br/>
<br/>
வாழ்ந்தார்கள் ஆவாரும் வல்வினையை மாய்ப்பாருந் <br/>
தாழ்ந்துலகம் ஏத்தத் தகுவாருஞ் சூழ்ந்தமரர் <br/>
சென்றிறைஞ்சி ஏத்தும் திருவார் பெருந்துறையை <br/>
நன்றிறைஞ்சி ஏத்தும் நமர். 631 <br/>
<br/>
நண்ணிப் பெருந்துறையை நம்மிடர்கள் போயகல <br/>
எண்ணி எழுகோ கழிக்கரசைப்-பண்ணின் <br/>
மொழியாளோ டுத்தர கோசமங்கை மன்னிக் <br/>
கழியா திருந்தவனைக் காண். 632 <br/>
<br/>
காணுங் கரணங்கள் எல்லாம்பே ரின்பமெனப் <br/>
பேணும் அடியார் பிறப்பகலக் காணும் <br/>
பெரியானை நெஞ்சே பெருந்துறையில் என்றும் <br/>
பிரியானை வாயாரப் பேசு. 633 <br/>
<br/>
பேசும் மொருளுக் கிலக்கிதமாய்ப் பேச்சிறந்த <br/>
மாசில் மணியின் மணிவார்த்தை பேசிப் <br/>
பெருந்துறையே என்று பிறப்பறுத்தேன் நல்ல <br/>
மருந்தினடி என்மனத்தே வைத்து. 634 <br/>
<br/>
திருச்சிற்றம்பலம் <br/>
<a href="#hd48"><i>Back</i></a><br/>
<hr width="80%"/>
<a name="dt49">
<h3><font color="blue">
49. திருப்படை ஆட்சி - சீவஉபாதி ஒழிதல் <br/>
</font></h3>
(தில்லையில் அருளியது -சிவ உபாதி ஒழித்தல் - <br/>
பன்னிரு சீர்க்கழிநெடிலடி ஆசிரிய விருத்தம்) <br/>
<br/>
கண்களிரண்டும் அவன்கழல் கண்டு களிப்பன ஆகாதே <br/>
காரிகை யார்கள்தம் வாழ்விலென் வாழ்வு கடைப்படும் ஆகாதே <br/>
மண்களில் வந்து பிறந்திடு மாறி மறந்திடும் ஆகாதே <br/>
மாலறி யாமலர்ப் பாதம் இரண்டும் வணங்குதும் ஆகாதே <br/>
பண்களி கூர்தரு பாடலொ டாடல் பயின்றிடும் ஆகாதே <br/>
பாண்டிநன்னாடுடை யான்படை யாட்சிகள் பாடுதும் ஆகாதே <br/>
விண்களி கூர்வதோர் வேதகம் வந்துவெளிப்படும் ஆகாதே <br/>
மீன்வலை வீசிய கானவன் வந்து வெளிப்படும் ஆயிடிலே. 635 <br/>
<br/>
ஒன்றினொ டொன்றுமோ ரைந்தினொ டைந்தும் உயிர்ப்பது மாகாதே <br/>
கன்றை நினைந்தெழு தாயென வந்த கணக்கது வாகாதே <br/>
காரணமாகும் அனாதி குணங்கள் கருத்தறு மாகாதே <br/>
நன்றிது தீதென வந்த நடுக்கம் நடந்தன வாகாதே <br/>
நாமுமெ லாமடி யாருட னேசெல நண்ணினு மாகாதே <br/>
என்றுமென் அன்பு நிறைந்த பராவமு தெய்துவ தாகாதே <br/>
ஏறுடை யான்எனை ஆளுடை நாயகன் என்னுள் புகுந்திடிலே. 636 <br/>
<br/>
பந்த விகார குணங்கள் பறிந்து மறிந்திடு மாகாதே <br/>
பாவனை யாய கருத்தினில் வந்த பராவமு தாகாதே <br/>
அந்த மிலாத அகண்டமும் நம்முள் அகப்படு மாகாதே <br/>
ஆதி முதற்பா மாய பரஞ்சுடர் அண்ணுவ தாகாதே <br/>
செந்துவர் வாய்மட வாரிட ரானவை சிந்திடு மாகாதே <br/>
சேலன கண்கள் அவன்திரு மேனி திளைப்பன வாகாதே <br/>
இந்திர ஞால இடர்ப்பிற வித்துய ரேகுவ தாகாதே <br/>
என்னுடைய நாயக னாகியஈசன் எதிர்ப்படு மாயிடிலே. 637 <br/>
<br/>
என்னணி யார்முலை ஆகம் அளைந்துடன் இன்புறு மாகாதே <br/>
எல்லையில் மாக்கரு ணைக்கடல் இன்றினி தாடுது மாகாதே <br/>
நன்மணி நாதம் முழங்கியென் உள்ளுற நண்ணுவ தாகாதே <br/>
நாதன் அணித்திரு நீற்றினை நித்தலும் நண்ணுவ தாகாதே <br/>
மன்னிய அன்பரில் என்பணி முந்துற வைகுவ தாகாதே <br/>
மாமறை யும் அறியாமலர்ப் பாதம் வணங்குது மாகாதே <br/>
இன்னியற் செங்கழு நீர்மலர் என்தலை எய்துவ தாகாதே <br/>
என்னை யுடைப்பெரு மான் அருள் ஈசன் எழுந்தரு ளப்பே றிலே. 638 <br/>
<br/>
மண்ணினில் மாயை மதித்து வகுத்த மயக்கறு மாகாதே <br/>
வானவ ரும்அறி யாமலர்ப் பாதம் வணங்குது மாகாதே <br/>
கண்ணிலி காலம் அனைத்தினும் வந்த கலக்கறு மாகாதே <br/>
காதல்செயும் அடியார்மனம் இன்று களித்திடு மாகாதே <br/>
பெண்ணலி ஆணென நாமௌ வந்த பிணக்கறு மாகாதே <br/>
பேரறி யாத அனேக பவங்கள் பிழைத்தன ஆகாதே <br/>
எண்ணிலி யாகிய சித்திகள் வந்தெனை எய்துவ தாகாதே <br/>
என்னையுடைப் பெருமான் அருள் ஈசன் எழுந்தருளப் பெறிலே. 639 <br/>
<br/>
பொன்னிய லுந்திரு மேனிவெண் ணீறு பொலிந்திடு மாகாதே <br/>
பூமழை மாதவர் கைகள் குவிந்து பொழிந்திடு மாகாதே <br/>
மின்னியல் நுண்ணிடை யார்கள் கருத்து வெளிப்படுமாகாதே <br/>
வீணை முரன்றெழும் ஓசையில் இன்பம் மிகுத்திடு மாகாதே <br/>
தன்னடி யாரடி என்தலை மீது தழைப்பன ஆகாதே <br/>
தானடி யோம் உடனேயுயவந் தலைப்படு மாகாதே <br/>
இன்னியம் எங்கும் நிறைந்தினி தாக இயம்பிடு மாகாதே <br/>
என்னைமுன் ஆளுடை ஈசன்என் அத்தன் எழுந்தரு ளப்பெறிலே. 640 <br/>
<br/>
சொல்லிய லாதெழு தூமணி யோசை சுவைதரு மாகாதே <br/>
துண்ணென என்னுளம் மன்னியசோதி தொடர்ந்தெழு மாகாதே <br/>
பல்லியல் பாயப் பரப்பற வந்த பராபர மாகாதே <br/>
பண்டறி யாதப ரானுப வங்கள் பரந்தெழு மாகாதே <br/>
வில்லியல் நன்னுத லார்மயல் இன்று விளைந்திடு மாகாதே <br/>
விண்ணவரும் அறியாத விழுப்பொருள் இப்பொரு ளாகாதே <br/>
எல்லையி லாதன எண்குண மானவை எய்திடு மாகாதே <br/>
இந்து சிகாமணி எங்களை ஆள எழுந்திரு ளப் பெறிலே. 641 <br/>
<br/>
சங்கு திரண்டு முரன்றெழும் ஓசை தழைப்பன ஆகாதே <br/>
சாதிவி டாதகுணங்கள் நம்மோடு சலித்திடு மாகாதே <br/>
அங்கிது நன்றிது நன்றெனு மாயை அடங்கிடு மாகாதே <br/>
ஆசைஎலாம் அடியாரடியோய் எனும் அத்தனை யாகாதே <br/>
செங்கயல் ஒண்கண்மடந்தையர் சிந்தை திளைப்பன ஆகாதே <br/>
சீரடியார்கள் சிவானுப வங்கள் தெரித்திடு மாகாதே <br/>
எங்கும் நிறைந்தமு தூறு பரஞ்சுடர் எய்துவ தாகாதே <br/>
ஈற்றி யாமறை யோன் எனைஆள எழுந்தரு ளப் பெறிலே. 642 <br/>
<br/>
திருச்சிற்றம்பலம் <br/>
<a href="#hd49"><i>Back</i></a><br/>
<hr width="80%"/>
<a name="dt50">
<h3><font color="blue">
50. ஆனந்தமாலை - சிவானுபவ விருப்பம் <br/>
</font></h3>
(தில்லையில் அருளியது - சிவானுபவ விருத்தம் - <br/>
அறுசீர்க் கழிநெடிலடி ஆசிரிய விருத்தம்) <br/>
<br/>
மின்னே ரனைய பூங்கழல்கள் அடைந்தார் கடந்தார் வியனுலகம் <br/>
பொன்னே ரனைய மலர்கொண்டு போற்றா நின்றார் அமரரெல்லாம் <br/>
கல் நேரனைய மனக்கடையாய்க் கழிப்புண் டவலக் கடல்வீழ்ந்த <br/>
என்னே ரனையேன் இனியுன்னைக் கூடும் வண்ணம் இயம்பாவே. 643 <br/>
<br/>
என்னால் அறியாப் பதம்தந்தாய் யான தறியா தேகெட்டேன் <br/>
உன்னால் ஒன்றுங் குறைவில்லை உடையாய் அடிமைக் காரென்பேன் <br/>
பன்னாள் உன்னைப் பணிந்தேத்தும் பழைய அடியா ரொடுங்கூடா <br/>
தென்நா யகமே பிற்பட்டிங் கிருந்தென் நோய்க்கு விருந்தாயே. 644 <br/>
<br/>
சீல மின்றி நோன்பின்றிச் செறிவே யின்றி அறிவின்றித் <br/>
தோலின் பாவைக் கூத்தாட்டாய்ச் சுழன்று விழுந்து கிடப்பேனை <br/>
மாலுங் காட்டி வழிகாட்டி வாரா உலக நெறியேறக் <br/>
கோலங் காட்டி ஆண்டானைக் கொடியேன் என்றோ கூடுவதே. 645 <br/>
<br/>
கெடுவென் கெடுமா கெடுகின்றேன் கேடி லாதாய் பழிகொண்டாய் <br/>
படுவேன் படுவ தெல்லாம்நான் பட்டாற் பின்னைப் பயனென்னே <br/>
கொடுமா நரகத் தழுந்தாமே காத்தாட் கொள்ளுங் குருமணியே <br/>
நடுவாய் நில்லா தொழிந்தக்கால் நன்றோ எங்கள் நாயகமே. 646 <br/>
<br/>
தாயாய் முலையைத் தருவானே தாரா தொழிந்தாற் சவலையாய் <br/>
நாயேன் கழிந்து போவேனோ நம்பி யினித்தான் நல்குதியே <br/>
தாயே யென்றுன் தாளடைந்தேன் தயாநீ என்பால் இல்லையே <br/>
நாயேன் அடிமை உடனாக ஆண்டாய் நான்தான் வேண்டாவோ. 647 <br/>
<br/>
கோவே யருள வேண்டாவோ கொடியேன் கெடவே அமையுமே <br/>
ஆவா வென்னா விடிலென்னை அஞ்சேல் என்பார் ஆரோதான் <br/>
சாவா ரெல்லாம் என்னளவோ தக்க வாறன் றென்னாரோ <br/>
தேவே தில்லை நடமாடீ திகைத்தேன் இனித்தான் தேற்றாயே. 648 <br/>
<br/>
நரியைக் குதிரைப் பரியாக்கி ஞால மெல்லாம் நிகழ்வித்துப் <br/>
பெரிய தென்னன் மதுரையெல்லாம் பிச்ச தேற்றும் பெருந்துறையாய் <br/>
அரிய பொருளே அவிநாசி அப்பா பாண்டி வெள்ளமே <br/>
தெரிய அரிய பரஞ்சோதி செய்வ தொன்றும் அறியேனே. 649 <br/>
<br/>
திருச்சிற்றம்பலம் <br/>
<a href="#hd50"><i>Back</i></a><br/>
<hr width="80%"/>
<a name="dt51">
<h3><font color="blue">
51. அச்சோப் பதிகம் - அனுபவவழி அறியாமை <br/>
</font></h3>

(தில்லையில் அருளியது) <br/>
<br/>
முத்திநெறி அறியாத மூர்க்கரொடு முயல்வேனைப் <br/>
பத்திநெறி அறிவித்துப் பழவினைகள் பாறும்வண்ணம் <br/>
சித்தமலம் அறுவித்துச் சிவமாக்கி எனைஆண்ட <br/>
அத்தனெனக் கருளியவா றார்பெறுவார் அச்சோவே. 650 <br/>
<br/>
நெறியல்லா நெறிதன்னை நெறியாக நினைவேனைச் <br/>
சிறுநெறிகள் சேராமே திருவருளே சேரும்வண்ணம் <br/>
குறியொன்றும் இல்லாத கூத்தன்தன் கூத்தையெனக்கு <br/>
அறியும்வண்ணம் அருளியவா றார்பெறுவார் அச்சோவே. 651 <br/>
<br/>
பொய்யெல்லாம் மெய்யென்று புணர்முலையார் போகத்தே <br/>
மையலுறக் கடவேனை மாளாமே காத்தருளித் <br/>
தையலிடங் கொண்டபிரான் தன்கழலே சேரும்வண்ணம் <br/>
ஐயன்எனக் கருளியவா றார்பெறுவார் அச்சோவே. 652 <br/>
<br/>
மண்ணதனிற் பிறந்தெய்த்து மாண்டுவிழக் கடவேனை <br/>
எண்ணமிலா அன்பருளி எனையாண்டிட் டென்னையுந்தன் <br/>
கண்ணவெண்ணீ றணிவித்துத் தூய்நெறியே சேரும்வண்ணம் <br/>
அண்ணல்எனக் கருளியவா றார்வபெறுவார் அச்சோவே. 653 <br/>
<br/>
பஞ்சாய அடிமடவார் கடைக்கண்ணால் இடர்ப்பட்டு <br/>
நெஞ்சாய துயர்கூர நிற்பேன்உன் அருள்பெற்றேன் <br/>
உய்ஞ்சேன்நான் உடையானே அடியேனை வருகஎன்று <br/>
அஞ்சேல்என் றருளியவா றார்பெறுவார் அச்சோவே. 654 <br/>
<br/>
வெந்துவிழும் உடற்பிறவி மெய்யென்று வினைபெருக்கிக் <br/>
கொந்துகுழல் கோல்வளையார் குவிமுலைமேல் வீழ்வேனைப் <br/>
பந்தமறுத் தெனையாண்டு பரிசறஎன் துரிசுமறுத்து <br/>
அந்தமெனக் கருளியவா றார்பெறுவார் அச்சோவே. 655 <br/>
<br/>
தையலார் மையலிலே தாழ்ந்துவிழக் கடவேனைப் <br/>
பையவே கொடுபோந்து பாசமெனுந் தாழுருவி <br/>
உய்யும்நெறி காட்டுவித்திட் டோ ங்காரத் துட்பொருளை <br/>
ஐயன்எனக் கருளியவா றார்பெறுவார் அச்சோவே. 656 <br/>
<br/>
சாதல்பிறப் பென்னுந் தடஞ்சுழியில் தடுமாறிக் <br/>
காதலின்மிக் கணியிழையார் கலவியிலே விழுவேனை <br/>
மாதொருகூ றுடையபிரான் தன்கழலே சேரும்வண்ணம் <br/>
ஆதியெனக் கருளியவா றார்பெறுவார் அச்சோவே. 657 <br/>
<br/>
செம்மைநலம் அறியாத சிதடரொடுந் திரிவேனை <br/>
மும்மைமலம் அறுவித்து முதலாய முதல்வன்தான் <br/>
நம்மையும்ஓர் பொருளாக்கி நாய்சிவிகை ஏற்றுவித்த <br/>
அம்மையெனக் கருளியவா றார்பெறுவார் அச்சோவே. 658 <br/>
<br/>
செத்திடமும் பிறந்திடமு மினிச்சாவா திருந்திடமும் <br/>
அத்தனையு மறியாதார் அறியுமறி வெவ்வறிவோ <br/>
ஒத்தநில மொத்தபொருள் ஒருபொருளாய் பெரும்பயனை <br/>
அத்ததெனக் கருளியவா றார்பெறுவா ரச்சோவே. 659 <br/>
<br/>
படியதினிற் கிடந்திந்தப் பசு பாசந் தவிர்ந்துவிடும் <br/>
குடிமையிலே திறிந் தடியேன் கும்பியிலே விழாவண்ணம் <br/>
நெடியவனும் நான்முகனும் நீர்கான்றுங் காணவொண்ணா <br/>
அடிகளெனக் கருளியவா றார்பெறுவா ரச்சாவே. 660 <br/>
<br/>
பாதியெனு மிரவுதங்கிப் பகலெமக்கெ யிரைதேடி <br/>
வேதனையி லகப்பட்டு வெந்துவிழக் கடவேனை <br/>
சாதிகுலம் பிறப்பறுத்துச் சகமறிய வெனையாண்ட <br/>
ஆதியெனுக் கருளியவா றார்பெறுவா ரச்சாவே. 661 <br/>
<br/>
திருச்சிற்றம்பலம் <br/>
<a href="#hd51"><i>Back</i></a><br/>
<br/>
<h3>
<font color="red">திருவாசகம் முற்றிற்று <br/></font></h3>
<hr noshade=""/>
<br/>
Etext of this work (tiruvAcakam) was first released in Mylai, Inaimathi formats in March 1998 <br/>
The TSCII version was first put up on Dec 12, 2000<br/> 
This unicode version was last revised on 13 sept.2002. <br/>
Please send your comments and corrections to the <a href="mailto:kalyan@geocities.com?
  subject=mp003b : tiruvAcakam">Webmaster(s) of this site</a><br/><br/>
<br/>
</a></a></a></a></a></a></a></a></a></a></a></a></a></a></a></a></a></a></dd></dd></dd></dd></a></a></a></a></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></a></a></a></a></a></a></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></a></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></a></a></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></dd></a></a></a></a></a></a></a></a></a></a></dd></body></body></html>