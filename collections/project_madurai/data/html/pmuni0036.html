<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>pazamozhi 400 (in tamil script, unicode format)</title>
</head>
<body>
<body bgcolor="white" text="#800000">
</body>
<center><img src="pmdr0.gif"/></center>
<hr noshade="" width="50%"/><br/>
<center><h2>
 pazamozhi nAnUru<br/>
 of munRurai araiyanAr  (5th Century.A.D)<br/>
 in unicode/utf-8 format<p>
 பழமொழி நானூறு<br/>
 பதினென் கீழ்க்கணக்கு நூல்களில் ஒன்று<br/>
 ஆசிரியர்  மூன்றுறை அரையனார்<br/>
 காலம்  கி.பி. ஐந்தாம் நூற்றாண்டு
 <p>
(in tamil script, TSCII format)
</p></p></h2></center>
<hr noshade="" width="50%"/><br/>
<hr noshade=""/>
Etext Preparation (input, proof-reading, webpage) : K. Kalyanasundaram, Lausanne, Switzerland<br/>
Proof-reading: Ms. Sarala Sandirasegarane, Kanpur, India
<br/>
This webpage presents the Etxt in Tamil script but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">
kalyan@geocities.com</a><br/>
<br/>
C:  Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr noshade=""/> <center>
<h2>  pazamozhi nAnUru of munRurai araiyanAr  (5th Century.A.D)<br/>
 பழமொழி நானூறு - ஆசிரியர்  மூன்றுறை அரையனார்<br/></h2></center>
<br/>
 தற்சிறப்புப் பாயிரம்<br/>
<br/>
 பிண்டியின் நீழல் பெருமான் அடிவணங்கிப்<br/>
 பண்டைப் பழமொழி நானூறும் - கொண்டினிதா<br/>
 முன்றுறை மன்னவன் நான்கடியும் செய்தமைத்தான்<br/>
 இன்றுறை வெண்பா இவை.<br/>
<br/>
 கடவுள் வணக்கம்<br/>
<br/>
 அரிதவித்து ஆசின்று உணர்ந்தவன் பாதம்<br/>
 விரிகடல் சூழ்ந்த வியன்கண்மா ஞாலத்து<br/>
 உரியதனிற் கண்டுணர்ந்தார் ஓக்கமே போலப்<br/>
 'பெரியதன் ஆவி பெரிது.'          <br/>
<br/>
 நூல்<br/>
<br/>
 1.கல்வி<br/>
 ----------<br/>
 1.<br/>
 ஆற்றும் இளமைக்கண் கற்கலான் மூப்பின்கண்<br/>
 போற்றும் எனவும் புணருமோ - ஆற்றச்<br/>
 'சுரம்போக்கி உல்குகொண்டார் இல்லையே யில்லை<br/>
 மரம்போக்கிக் கூலிகொண் டார்'.    <p>
2. <br/>
 சொற்றொறும் சோர்வு படுதலால் சோர்வின்றிக்<br/>
 கற்றொறும் கல்லாதேன் என்று வழியிரங்கி<br/>
 உற்றொன்று சிந்தித்து உழன்றொன்று அறியுமேல்<br/>
 'கற்றொறுந்தான் கல்லாத வாறு'.              <p>
 3.<br/>
 விளக்கு விலைகொடுத்துக் கோடல் விளக்குத்<br/>
 துளக்கமின் றென்றனைத்தும் தூக்கி  விளக்கு<br/>
 மருள்படுவ தாயின் மலைநாட ! என்னை<br/>
 'பொருள்கொடுத்துக் கொள்ளார் இருள்'.             <p>
4. <br/>
 ஆற்றவும் கற்றவும் அறிவுடையார்; அஃதுடையார்<br/>
 நாற்றிசையும் செல்லாத நாடில்லை - அந்நாடு<br/>
 வேற்றுநா டாகா; தமவேயாம் ஆயினால்<br/>
 'ஆற்றுணா வேண்டுவ தில்'.                             <p>
5. <br/>
 உணற்கினிய இன்னீர் பிறிதுழி இல்லென்றும்<br/>
 கிணற்றுகத்துத் தேரைபோல் ஆகார் - கணக்கினை<br/>
 முற்றப் பகலும் முனியா(து) இனிதோதிக்<br/>
 'கற்றலின் கேட்டலே நன்று'.                                 <p>
 6.<br/>
 உரைமுடிவு காணான் இளமையோன் என்ற<br/>
 நரைமுது மக்கள் உவப்ப - நரைமுடித்துச்<br/>
 சொல்லால் முறைசெய்தான் சோழன் 'குலவிச்சை<br/>
 கல்லாமல் பாகம் படும்'.                     <p>
 7.<br/>
 புலமிக் கவரைப் புலமை தெரிதல்<br/>
 புலமிக் கவர்க்கே புலனாம் - நலமிக்க<br/>
 பூம்புனல் ஊர! பொதுமக்கட் காகாதே<br/>
 'பாம்பறியும் பாம்பின கால்'.                                   <p>
 8.<br/>
 நல்லார் நலத்தை உணரின் அவரினும்<br/>
 நல்லார் உணர்ப பிறருணரார் - நல்ல<br/>
 மயிலாடு மாமலை வெற்ப! மற்றென்றும்<br/>
 'அயிலாலே போழ்ப அயில்'.                        <p>
9. <br/>
 சுற்றறிந்தார் கண்ட அடக்கம் அறியாதார்<br/>
 பொச்சாந்து தம்மைப் புகழ்ந்துரைப்பார் - தெற்ற<br/>
 அறைகல் அருவி அணிமலை நாட!<br/>
 'நிறைகுடம் நீர்தளும்பல் இல்'.                          <p>
10. <br/>
 விதிப்பட்ட நூலுணர்ந்து வேற்றுமை இல்லார்<br/>
 கதிப்பவர் நூலினைக் கையிகந்தா ராகிப்<br/>
 பதிப்பட வாழ்வார் பழியாய செய்தல்<br/>
 'மதிப்புறத்துப் பட்ட மறு'.                               <p>
<br/>
 2. கல்லாதார்<br/>
 ------------------<br/>
 11.<br/>
 சுற்றானும் சுற்றார்வாய்க் கேட்டானும் இல்லாதார்<br/>
 தெற்ற உணரார் பொருள்களை - எற்றேல்<br/>
 அறிவில்லான் மெய்தலைப் பாடு பிறிதில்லை<br/>
 'நாவற் கீழ்ப் பெற்ற கனி'.                                  <p>
 12.<br/>
 கல்லாதான் கண்ட கழிநுட்பம் கற்றார்முன்<br/>
 சொல்லுங்கால் சோர்வு படுதலால் - நல்லாய்!<br/>
 'வினாமுந் துறாத உரையில்லை; இல்லை<br/>
 கனாமுந் துறாத வினை'.                                   <p>
 13.<br/>
 கல்லாதான் கண்ட கழிநுட்பம் காட்டரிதால்<br/>
 நல்லேம்யாம் என்றொருவன் நன்கு மதித்தலென்<br/>
 சொல்லால் வணக்கி வெகுண்(டு)அரு கிற்பார்க்கும்<br/>
 'சொல்லாக்கால் சொல்லுவ தில்'.                          <p>
 14.<br/>
 கல்வியான் ஆய சுழிநுட்பம் கல்லார்முன்<br/>
 சொல்லிய நல்லவும் தீயவாம் - எல்லாம்<br/>
 இவர்வரை நாட! 'தமரையில் லார்க்கு<br/>
 நகரமும் காடுபோன் றாங்கு'.                               <p>
 15.<br/>
 கல்லா தவரிடைக் கட்டுரையின் மிக்கதோர்<br/>
 பொல்லாத தில்லை ஒருவற்கு - நல்லாய் !<br/>
 'இழுக்கத்தின் மிக்க இழிவில்லை இல்லை<br/>
 ஒழுக்கத்தின் மிக்க உயர்வு'.                                   <p>
 16.<br/>
 கற்றாற்று வாரைக் கறுப்பித்துக் கல்லாதார்<br/>
 சொற்றாற்றுக் கொண்டு சுனைத்தெழுதல் - எற்றெனின்<br/>
 தானும் நடவான் 'முடவன் பிடிப்பூணி<br/>
 யானையோ டாடல் உறவு'.                                  <p>
<br/>
 3.அவையறிதல்<br/>
 -------------------<br/>
 17.<br/>
 கேட்பாரை நாடிக் கிளக்கப் படும்பொருட்கண்<br/>
 வேட்கை அறிந்துரைப்பார் வித்தகர் - வேட்கையால்<br/>
 வண்டு வழிபடரும் வாட்கண்ணாய் ! 'தோற்பன<br/>
 கொண்டு புகாஅர் அவை'.                                    <p>
 18.<br/>
 ஒருவர் உரைப்ப உரைத்தால் அதுகொண்டு<br/>
 இருவரா வாரும் எதிர்மொழியல் பாலா<br/>
 பெருவரை நாட! சிறிதேனும் 'இன்னாது<br/>
 இருவர் உடனாடல் நாய்'.                                  <p>
 19.<br/>
 துன்னி இருவர் தொடங்கிய மாற்றத்தில்<br/>
 பின்னை உரைக்கப் படற்பாலான் - முன்னி<br/>
 மொழிந்தால் மொழியறியான் கூறல் 'முழந்தாள்<br/>
 கிழிந்தானை மூக்குப் பொதிவு'.                                 <p>
20. <br/>
 கல்லாதும் கேளாதும் கற்றாரவை நடுவண்<br/>
 சொல்லாடு வாரையும் அஞ்சற்பாற்(று) - எல்லருவி<br/>
 பாய்வரை நாட! 'பரிசழிந் தாரோடு<br/>
 தேவரும் ஆற்றல் இலர்'.                                    <p>
 21.<br/>
 அகலம் உடைய அறிவடையார் நாப்பண்<br/>
 புகலறியார் புக்கவர் தாமே - இகலினால்<br/>
 வீண்சேர்ந்த புன்சொல் விளம்பல் அதுவன்றோ<br/>
 'பாண்சேரி பற்கிளக்கு மாறு.                                      <p>
 22.<br/>
 மானமும் நாணும் அறியார் மதிமயங்கி<br/>
 ஞானம் அறிவார் இடைப்புக்குத் தாமிருந்து<br/>
 ஞானம் வினாஅய் உரைத்தல் 'நகையாகும்<br/>
 யானைப்பல் காண்பான் புகல்'.                                    <p>
 23.<br/>
 அல்லவையுள் தோன்றி அலவலைத்து வாழ்பவர்<br/>
 நல்லவையுள் புக்கிருந்து நாவடங்கக் கல்வி<br/>
 அளவிறந்து மிக்கார் அறிவெள்ளிக் கூறல்<br/>
 'மிளகுளு வுண்பான் புகல்'                                       <p>
 24.<br/>
 நல்லவை கண்டக்கால் நாச்சுருட்டி நன்றுணராப்<br/>
 புல்லவையுள் தம்மைப் புகழ்ந்துரைத்தல் - புல்லார்<br/>
 புடைத்தறுகண் அஞ்சுவான் 'இல்லுள்வில் லேற்றி<br/>
 இடைக்கலத்து எய்து விடல்'.                               <p>
 25.<br/>
 நடலை இலராகி நன்றுணரார் ஆய<br/>
 முடலை முழுமக்கள் மொய்கொள் அவையுள்<br/>
 உடலா ஒருவற்கு உறுதி உரைத்தல்<br/>
 'கடலுளால் மாவடித் தற்று'.                                 <p>
<br/>
 4. அறிவுடைமை<br/>
 --------------------<br/>
 26.<br/>
 அறிவினால் மாட்சியொன்(று) இல்லா ஒருவன்<br/>
 பிறிதினால் மாண்டது எவனாம் - பொறியின்<br/>
 மணிபொன்னும் சாந்தமும் மாலையும் இன்ன<br/>
 'அணியெல்லாம் ஆடையின் பின்'.                                <p>
 27.<br/>
 ஆயிரவ ரானும் அறிவிலார் தொக்கக்கால்<br/>
 மாயிரு ஞாலத்து மாண்பொருவன் போல்கலார்<br/>
 பாயிருள் நீக்கும் 'மதியம்போல் பன்மீனும்<br/>
 காய்கலா வாகும் நிலா'.                                    <p>
 28.<br/>
 நற்கறிவு இல்லாரை நாட்டவும் மாட்டாதே<br/>
 சொற்குறி கொண்டு துடிபண் உறுத்துவபோல்<br/>
 வெற்பறைமேல் தாழும் இலங்கருவி நன்னாட!<br/>
 'கற்றறிவு போகா கடை'.                                <p>
 29.<br/>
 ஆணம் உடைய அறிவினார் தந்நலம்<br/>
 மானும் அறிவி னவரைத் தலைப்படுத்தல்<br/>
 மானமர் கண்ணாய்! மறங்கெழு மாமன்னர்<br/>
 'யானையால் யானையாத் தற்று'.                            <p>
 30.<br/>
 தெரிவுடையா ரோடு தெரிந்துணர்ந்து நின்றார்<br/>
 பரியார் இடைப்புகார் பண்பறிவார் மன்ற<br/>
 விரியா இமிழ்திரை வீங்குநீர்ச் சேர்ப்ப!<br/>
 'அரிவாரைக் காட்டார் நரி'.                                  <p>
 31.<br/>
 பொற்பவும் பொல்லா தனவும் புனைந்திருந்தார்<br/>
 சொற்பெய்து உணர்த்துதல் வேண்டுமோ? - விற்கீழ்<br/>
 அரிபாய் பரந்தகன்ற கண்ணாய்! - 'அறியும்<br/>
 பெரிதாள் பவனே பெரிது'.                                 <p>
 32.<br/>
 பரந்த திறலாரைப் பாசிமேல் இட்டுக்<br/>
 கரந்து மறைக்கலும் ஆமோ? - நிரந்தெழுந்து<br/>
 வேயின் திரண்டதோள் வேற்கண்ணாய் 'விண்ணியங்கும்<br/>
 ஞாயிற்றைக் கைம்மறைப்பார் இல்'.                           <p>
 33.<br/>
 அருவிலை மாண்கலனும் ஆன்ற பொருளும்<br/>
 திருவுடைய ராயின் திரிந்தும் - வருமால்<br/>
 பெருவரை நாட! பிரிவின் றதனால்<br/>
 'திருவினும் திட்பம் பெறும்'.                                <p>
<br/>
 5. ஒழுக்கம்<br/>
 ----------------<br/>
 34.<br/>
 விழுத்தொடையர் ஆகி விளங்கித்தொல் வந்தார்<br/>
 ஒழுக்குடையர் ஆகி ஒழுகல் -பழத்தெங்கு<br/>
 செய்த்தலை வீழும் புனலூர ! அஃதன்றோ<br/>
 'நெய்த்தலைப்பால் உக்கு விடல்'                              <p>
 35.<br/>
 கள்ளி அகிலும் கருங்காக்கைச் சொல்லும்போல்<br/>
 எள்ளற்க யார்வாயின் நல்லுரையைத் தெள்ளிதின்<br/>
 ஆர்க்கும் அருவி மலைநாட ! 'நாய்கொண்டால்<br/>
 பார்ப்பாரும் தின்பர் உடும்பு'.                                  <p>
 36.<br/>
 தந்நடை நோக்கார் தமர்வந்த வாறறியார்<br/>
 செந்நடை சேராச் சிறியார்போல் ஆகாது<br/>
 நின்னடை யானே நடஅத்தா ! 'நின்னடை<br/>
 நின்னின்(று) அறிகிற்பார் இல்'.                            <p>
 37.<br/>
 நீர்த்தன்று ஒருவர் நெறியன்றிக் கொண்டக்கால்<br/>
 பேர்த்துத் தெருட்டல் பெரியார்க்கும் ஆகாதே<br/>
 கூர்த்தநுண் கேள்வி அறிவுடையார்க்(கு) ஆயினும்<br/>
 'ஓர்த்தது இசைக்கும் பறை'.                                 <p>
 38.<br/>
 தங்குற்றம் நீக்கல ராகிப் பிறர்குற்றம்<br/>
 எங்கேனும் தீர்த்தற்கு இடைப்புகுதல் - எங்கும்<br/>
 வியனுலகில் 'வெள்ளாடு தன்வளி தீராது<br/>
 அயல்வளி தீர்த்து விடல்'.                                    <p>
 39.<br/>
 கெடுவல் எனப்பட்ட கண்ணும் தனக்கோர்<br/>
 வடுவல்ல செய்தலே வேண்டும் - நெடுவரை<br/>
 முற்றுநீர் ஆழி வரையகத்(து) ஈண்டிய<br/>
 'கல்தேயும் தேயாது சொல்'.                            <p>
 40.<br/>
 பொருந்தாப் பழியென்னும் பொல்லாப் பிணிக்கு<br/>
 மருந்தாகி நிற்பதாம் மாட்சி - மருந்தின்<br/>
 தணியாது விட்டக்கால் தண்கடல் சேர்ப்ப!<br/>
 'பிணியீ டழித்து விடும்'.                                      <p>
 41.<br/>
 உரிஞ்சி நடப்பாரை உள்ளடி நோவா<br/>
 நெருஞ்சியும் செய்வதொன் றில்லை - செருந்தி<br/>
 இருங்கழித் தாழும் எறிகடல் தண்சேர்ப்ப !<br/>
 'பெரும்பழியும் பேணாதார்க்(கு) இல்'.                            <p>
 42.<br/>
 ஆவிற்கு அரும்பனி தாங்கிய மாலையும்<br/>
 கோவிற்குக் கோவலன் என்றுலகம் கூறுமால்<br/>
 தேவர்க்கு மக்கட்(கு) எனல்வேண்டா  'தீங்குரைக்கும்<br/>
 நாவிற்கு நல்குரவு இல்'.                                     <p>
<br/>
 6. இன்னா செய்யாமை<br/>
 -----------------------------<br/>
43. <br/>
 பூவுட்கும் கண்ணாய் ! பொறுப்பர் எனக்கருதி<br/>
 யாவர்க்கே யாயினும் இன்னா செயல்வேண்டா<br/>
 தேவர்க்கும் கைகூடத் திண்ணன்பி னார்க்கேயும்<br/>
 'நோவச்செய் நோயின்மை இல்'.                         <p>
 44.<br/>
 வினைப்பயன் ஒன்றின்றி வேற்றுமை கொண்டு<br/>
 நினைத்துப் பிறர்பனிப்ப செய்யாமை வேண்டும்<br/>
 புனம்பொன் அவிர்சுணங்கி பூங்கொம்பர் அன்னாய்!<br/>
 'தனக்கின்னா இன்ன பிறர்க்கு'.                              <p>
 45.<br/>
 ஆற்றார் இவரென்(று) அடைந்த தமரையும்<br/>
 தோற்றத்தாம் எள்ளி நலியற்க - போற்றான்<br/>
 'கடையடைத்து வைத்துப் புடைத்தக்கால் நாயும்<br/>
 உடையானைக் கவ்வி விடும்.                                  <p>
 46.<br/>
 நெடியது காண்கிலாய் நீயொளியை நெஞ்சே!<br/>
 கொடியது கூறினாய் மன்ற - அடியுளே<br/>
 'முற்பகல் கண்டான் பிறன்கேடு தன்கேடு<br/>
 பிற்பகல் கண்டு விடும்'.                                       <p>
 47.<br/>
 தோற்றத்தால் பொல்லார் துணையில்லார் நல்கூர்ந்தார்<br/>
 மாற்றத்தால் செற்றார் எனவலியார் ஆட்டியக்கால்<br/>
 'ஆற்றாது அவரழுத கண்ணீர் அவையவர்க்குக்<br/>
 கூற்றமாய் வீழ்ந்து விடும்'                                   <p>
 48.<br/>
 மிக்குடையர் ஆகி மிகமதிக்கப் பட்டாரை<br/>
 ஒற்கப் படமுயறும் என்றல் இழுக்காகும்<br/>
 நற்கெளி தாகி விடினும் நளிர்வரைமேல்<br/>
 'கற்கிள்ளிக் கையுய்ந்தார் இல்'.                               <p>
 49.<br/>
 நீர்த்தகவு இல்லார் நிரம்பாமைத் தந்நலியின்<br/>
 கூர்த்தவரைத் தாம்நலிதல் கோளன்றால் - சான்றவர்க்குப்<br/>
 பார்த்தோடிச் சென்று கதம்பட்டு 'நாய்கவ்வின்<br/>
 பேர்த்துநாய் கவ்வினார் இல்'.                                   <p>
 50.<br/>
 காழார மார்ப! கசடறக் கைகாவாக்<br/>
 கீழாயோர் செய்த பிழைப்பினை மேலாயோர்<br/>
 உள்ளத்துக் கொண்டுநேர்ந்(து) ஊக்கல் 'குறுநரிக்கு<br/>
 நல்லாநா ராயம் கொளல்'.                               <p>
<br/>
 7. வெகுளாமை<br/>
 --------------------<br/>
 51.<br/>
 இறப்பச் சிறியவர் இன்னா செயினும்<br/>
 பிறப்பினால் மாண்டார் வெகுளார் - திறத்துள்ளி<br/>
 'நல்ல விறகின் அடினும் நனிவெந்நீர்<br/>
 இல்லம் சுடுகலா வாறு'.                                 <p>
 52.<br/>
 ஆறாச் சினத்தன் அறிவிலன் மற்றவனை<br/>
 மாறி ஒழுகல் தலையென்ப - ஏறி<br/>
 வளியால் திரையுலாம் வாங்குநீர்ச் சேர்ப்ப !<br/>
 'தெளியானைத் தேறல் அரிது'.                              <p>
 53.<br/>
 உற்றதற் கெல்லாம் உரஞ்செய்ய வேண்டுமோ?<br/>
 கற்றறிந்தார் தம்மை வெகுளாமைக் காப்பமையும்<br/>
 நெற்செய்யப் புல்தேய்ந்தாற் போல 'நெடும்பகை<br/>
 தற்செய்யத் தானே கெடும்'.                                  <p>
 54.<br/>
 எய்தா நகைச்சொல் எடுத்துரைக்கப் பட்டவர்<br/>
 வைதாராக் கொண்டு விடுவர்மன் - அஃதால்<br/>
 புனற்பொய்கை ஊர! 'விளக்கெலி கொண்டு<br/>
 தனக்குநோய் செய்து விடல்'.                               <p>
 55.<br/>
 தெரியா தவர்தம் திறனில்சொல் கேட்டால்<br/>
 பரியாதார் போல இருக்க - பரிவில்லா<br/>
 வம்பலர் வாயை அவிப்பான் புகுவரே<br/>
 'அம்பலம் தாழ்க்கூட்டு வார்'.                                    <p>
 56.<br/>
 கையார உண்டமையால் காய்வார் பொருட்டாகப்<br/>
 பொய்யாகத் தம்மை பொருளல்லார் கூறுபவேல்<br/>
 மையார உண்டகண் மாணிழாய் ! என்பரிவ<br/>
 'செய்யாத செய்தா வெனில்?'                                    <p>
 57.<br/>
 ஆய்ந்த அறிவினர் அல்லாதார் புல்லுரைக்குக்<br/>
 காய்ந்தெதிர் சொல்லுபவோ கற்றறிந்தார்? தீந்தேன்<br/>
 முசுக்குத்தி நக்கு மலைநாட! தம்மைப்<br/>
 'பசுக்குத்தின் குத்துவார் இல்'.                                <p>
 58.<br/>
 நோவ உரைத்தாரைத் தாம்பொறுக்க லாகாதார்<br/>
 நாவின் ஒருவரை வைதால் வயவுரை<br/>
 பூவிற் பொலிந்தகன்ற கண்ணாய்! அதுவன்றோ<br/>
 'தீயில்லை ஊட்டும் திறம்'.                                 <p>
 59.<br/>
 சுறுத்தாற்றித் தம்மைக் கடியசெய் தாரைப்<br/>
 பொறுத்தாற்றிச் சேறல் புகழால் - ஒறுத்தாற்றின்<br/>
 வானோங்கு மால்வரை வெற்ப! பயனின்றே<br/>
 'தானோன் றிடவரும் சால்பு'.                                   <p>
<br/>
 8. பெரியாரைப் பிழையாமை<br/>
 -----------------------------------<br/>
 60.<br/>
 அறிவன்று அழகன்று அறிவதூஉம் அன்று<br/>
 சிறியர் எனப்பாடும் செய்யும் - எறிதிரை<br/>
 சென்றுலாம் சேர்ப்ப ! 'குழுவத்தார் மேயிருந்த<br/>
 என்றூடு அறுப்பினும் மன்று'.                               <p>
 61.<br/>
 ஆமாலோ என்று பெரியாரை முன்னின்று<br/>
 தாமாச் சிறியார் தறுகண்மை செய்தொழுகல்<br/>
 போமாறு அறியாப் புலன்மயங்கி ஊர்புக்குச்<br/>
 சாமாகண் காணாத வாறு.'                                 <p>
 62.<br/>
 எல்லாத் திறத்தும் இறப்பப் பெரியாரைக்<br/>
 கல்லாத் துணையார்தாம் கைப்பித்தல் - சொல்வின்<br/>
 நிறைந்தார் வளையினாய்! அஃதால் 'எருக்கு<br/>
 மறைந்துயானை பாய்ச்சி விடல்'.                          <p>
 63.<br/>
 முன்னும் ஒருகால் பிழைப்பானை ஆற்றவும்<br/>
 பின்னும் பிழைப்பப் பொறுப்பவோ - இன்னிசை<br/>
 யாழின் வண்டார்க்கும் புனலூர ! 'ஈனுமோ<br/>
 வாழை இருகால் குலை'.                                     <p>
 64.<br/>
 நெடுங்காலம் வந்தார் நெறியின்மை கண்டு<br/>
 நடுங்கிப் பெரிதும் நலிவார் பெரியர்<br/>
 அடும்பார் அணிகானற் சேர்ப்ப! 'கெடுமே<br/>
 கொடும்பாடு உடையான் குடி'.                              <p>
<br/>
 9. புகழ்தலின் கூறுபாடு<br/>
 -----------------------------<br/>
 65.<br/>
 செய்த கருமம் சிறிதானும் கைகூடா<br/>
 மெய்யா உணரவும் தாம்படார் - எய்த<br/>
 நலத்தகத் தம்மைப் புகழ்தல் 'புலத்தகத்துப்<br/>
 புள்ளரைக் கால் விற்பேம் எனல்'                             <p>
 66.<br/>
 தமரேயும் தம்மைப் புகழ்ந்துரைக்கும் போழ்தில்<br/>
 அமரா(து) அதனை அகற்றலே வேண்டும்<br/>
 அமையாகும் வெற்ப! 'அணியாரே தம்மைத்<br/>
 தமவேனும் கொள்ளாக் கலம்'.                               <p>
 67.<br/>
 தாயானும் தந்தையா லானும் மிகவின்றி<br/>
 வாயின்மீக் கூறும் அவர்களை ஏத்துதல்<br/>
 நோயின்(று) எனினும் 'அடுப்பின் கடைமுடங்கும்<br/>
 நாயைப் புலியாம் எனல்'.                                      <p>
 68.<br/>
 பல்கிளையுள் பார்த்துறான் ஆகி ஒருவனை<br/>
 நல்குரவால் வேறாக நன்குணரான் - சொல்லின்<br/>
 உரையுள் வளவியசொல் சொல்லா ததுபோல்<br/>
 'நிரையுள்ளே இன்னா வரைவு'.                              <p>
<br/>
 10. சான்றோர் இயல்பு<br/>
 ----------------------------<br/>
 69.<br/>
 நீறூர்ந்தும் ஒட்டா நிகரில் மணியேபோல்<br/>
 வேறாகத் தோன்றும் விளக்கம் உடைத்தாகித்<br/>
 'தாறாப் படினும் தலைமகன் தன்னொளி<br/>
 நூறா யிரவர்க்கு நேர்'.                                         <p>
 70.<br/>
 ஒற்கத்தாம் உற்ற இடத்தும் உயர்ந்தவர்<br/>
 நிற்பவே நின்ற நிலையின்மேல் - வற்பத்தால்<br/>
 தன்மேல் நலியும் 'பசிபெரி தாயினும்<br/>
 புன்மேயா தாகும் புலி'.                                       <p>
 71.<br/>
 மாடம் அழிந்தக்கால் மற்றும் எடுப்பதோர்<br/>
 கூடம் மரத்திற்குத் துப்பாகும் - அஃதேபோல்<br/>
 பீடிலாக் கண்ணும் பெரியோர் பெருந்தகையர்<br/>
 'ஈடில் லதற்கில்லை பாடு'.                                      <p>
 72.<br/>
 இணரோங்கி வந்தாரை என்னுற்றக் கண்ணும்<br/>
 உணர்பவர் அஃதே உணர்ப - உணர்வார்க்கு<br/>
 அணிமலை நாட ! 'அளறாடிக் கண்ணும்<br/>
 மணிமணி யாகி விடும்'.                                     <p>
 73.<br/>
 கற்றதொன் றின்றி விடினும் குடிப்பிறந்தார்<br/>
 மற்றொன றறிவாரின் மாணமிக நல்லால்<br/>
 பொற்ப உரைப்பான் புகவேண்டா 'கொற்சேரித்<br/>
 துன்னூசி விற்பவர் இல்'.                                 <p>
 74.<br/>
 முல்லைக்குத் தேரும் மயிலுக்குப் போர்வையும்<br/>
 தொல்லை அளித்தாரைக் கேட்டறிதும் - சொல்லின்<br/>
 நெறிமடற் பூந்தாழை நீடுநீர்ச் சேர்ப்ப !<br/>
 'அறிமடமும் சான்றோர்க்(கு) அணி'.                           <p>
 75.<br/>
 பல்லார் அவைநடுவண் பாற்பட்ட சான்றவர்<br/>
 சொல்லார் ஒருவரையும் உள்ளூன்றப் பல்லா<br/>
 நிரைப்புறங் காத்த நெடியோனே யாயினும்<br/>
 'உரைத்தால் உரைபெறுதல் உண்டு'.                          <p>
 76.<br/>
 எனக்குத் தகவன்றால் என்பதே நோக்கித்<br/>
 தனக்குத் கரியாவான் தானாய்த் - தவற்றை<br/>
 நினைத்துத்தன் கைகுறைத்தான் தென்னவனும் 'காணார்<br/>
 எனச்செய்தார் மாணா வினை'.                                 <p>
 77.<br/>
 தீப்பால் வினையினைத் தீரவும் அஞ்சாராய்க்<br/>
 காப்பாரே போன்றுரைத்த பொய்குறளை -ஏய்ப்பார்முன்<br/>
 சொல்லோ டொருப்படார் சோர்வின்றி மாறுபவே<br/>
 'வில்லோடு காக்கையே போன்று'.                             <p>
 78.<br/>
 மடங்கிப் பசிப்பினும் மாண்புடை யாளர்<br/>
 தொடங்கிப் பிறருடைமை மேவார் - குடம்பை<br/>
 மடலொடு புட்கலாம் மால்கடற் சேர்ப்ப !<br/>
 'கடலொடு காட்டொட்டல் இல்'.                                <p>
 79.<br/>
 நிரைதொடி தாங்கிய நீள்தோள்மாற்(கு) ஏயும்<br/>
 உரையொழியா வாகும் உயர்ந்தோர்கண் குற்றம்<br/>
 மரையா கன்றூட்டும் மலைநாட! 'மாயா<br/>
 நரையான் புறத்திட்ட சூடு'.                                 <p>
 80.<br/>
 கன்றி முதிர்ந்த கழியப்பன் னாள்செயினும்<br/>
 ஒன்றும் சிறியார்கண் என்றானும் - தோன்றாதாம்<br/>
 ஒன்றாய் விடினும் உயர்ந்தார்ப் படுங்குற்றம்<br/>
 'குன்றின்மேல் இட்ட விளக்கு'.                                  <p>
<br/>
 11. சான்றோர் செய்கை<br/>
 ------------------------------<br/>
 81.<br/>
 ஈட்டிய ஒண்பொருள் இன்றெனினும் ஒப்புரவு<br/>
 ஆற்றும் மனைப்பிறந்த சான்றவன் - ஆற்றவும்<br/>
 போற்றப் படாதாகிப் புல்லின்றி மேயினும்<br/>
 'ஏற்றுக்கன்(று) ஏறாய் விடும்'.                                 <p>
 82.<br/>
 அடர்ந்து வறியராய் ஆற்றாத போழ்தும்<br/>
 இடங்கண்(டு) அறிவாம்என்(று) எண்ணி இராஅர்<br/>
 மடங்கொண்ட சாயல் மயிலன்னாய்! 'சான்றோர்<br/>
 கடங்கொண்டும் செய்வார் கடன்'.                          <p>
 83.<br/>
 மொய்கொண் டெழுந்த அமரகத்து மாற்றார்வாய்ப்<br/>
 பொய்கொண் டறைபோய்த் திரிபவர்க்(கு) என்கொலோ?<br/>
 மையுண்(டு) அமர்ந்தகண் மாணிழாய்! 'சான்றவர்<br/>
 கையுண்டும் கூறுவர் மெய்'.                                <p>
 84.<br/>
 ஆண்டீண்டு எனவொன்றோ வேண்டா அடைந்தாரை<br/>
 மாண்டிலா ரென்றே மறைப்பக் கிடந்ததோ?<br/>
 பூண்தாங்கு இளமுலை பொற்றொடி! 'பூண்ட<br/>
 பறையறையார் போயினார் இல்'.                         <p>
 85.<br/>
 பரியப் படுபவர் பண்பிலார் ஏனும்<br/>
 திரியப் பெறுபவோ சான்றோர் - விரிதிரைப்<br/>
 பாரெறியும் முந்நீர்த் துறைவ ! 'கடனன்றோ<br/>
 ஊரறிய நட்டார்க்கு உணா'.                                  <p>
 86.<br/>
 தெற்றப் பகைவர் இடர்ப்பாடு கண்டக்கால்<br/>
 மற்றுங்கண் ஓடுவர் மேன்மக்கள் - தெற்ற<br/>
 நவைக்கப் படுந்தன்மைத் தாயினும் 'சான்றோர்<br/>
 அவைப்படின் சாவாது பாம்பு'.                                 <p>
 87.<br/>
 இறப்ப எமக்கீ(து) இழிவரலென்(று) எண்ணார்<br/>
 பிறப்பிற் சிறியாரைச் சென்று - பிறப்பினால்<br/>
 சாலவும் மிக்கவர் சார்ந்தடைந்து வாழ்பவே<br/>
 'தால அடைக்கலமே போன்று'.                               <p>
 88.<br/>
 பெரிய குடிப்பிறத் தாரும் தமக்குச்<br/>
 சிறியார் இனமாய் ஒழுகுதல் - எறியிலை<br/>
 வேலொடு நேரொக்கும் கண்ணாய்! அஃதன்றோ<br/>
 'பூவோடு நாரியைக்கு மாறு'.                                <p>
 89.<br/>
 சிறியவர் எய்திய செல்வத்தின் நாணப்<br/>
 பெரியவர் நல்குரவு நன்றே -தெரியின்<br/>
 மதுமயங்கு பூங்கோதை மாணிழாய் ! 'மோரின்<br/>
 முதுநெய் தீதாகலோ இல்'.                                     <p>
<br/>
 12.கீழ்மக்கள் இயல்பு<br/>
 ---------------------------<br/>
 90.<br/>
 மிக்குப் பெருகி மிகுபுனல் பாய்ந்தாலும்<br/>
 உப்பொழிதல் செல்லா ஒலிகடல்போல் - மிக்க<br/>
 இனநலம் நன்குடைய ராயினும் 'என்றும்<br/>
 மனநலம் ஆகாவாம் கீழ்'                                     <p>
 91.<br/>
 தக்காரோ(டு) ஒன்றித் தமராய் ஒழுகினார்<br/>
 மிக்காரால் என்று சிறியாரைத் தாம்சேறார்<br/>
 கொக்கார் வளவய லூரா! 'தினலாமோ<br/>
 அக்காரம் சேர்ந்த மணல்'.                                    <p>
 92.<br/>
 தந்தொழில் ஆற்றும் தகைமையார் செய்வன<br/>
 வெந்தொழிலர் ஆய வெகுளிகட்குக் கூடுமோ?<br/>
 மைந்(து)இறை கொண்ட மலைமார்ப! 'ஆகுமோ<br/>
 நந்துழுத எல்லாம் கணக்கு?'.                                 <p>
 93.<br/>
 பூத்தாலும் காயா மரமுள மூத்தாலும்<br/>
 நன்கறியார் தாமும் நனியுளர் - பாத்தி<br/>
 விதைத்தாலும் நாறாத வித்துள பேதைக்கு<br/>
 'உரைத்தாலும் தோன்றா(து) உணர்வு'.                        <p>    
 94.<br/>
 ஓர்த்த கருத்தும் உலகும் உணராத<br/>
 மூர்க்கர்க்கு யாதும் மொழியற்க! - மூர்க்கன்தான்<br/>
 கொண்டதே கொண்டு விடானாகும் 'ஆகாதே<br/>
 உண்டது நீலம் பிறிது'.                                         <p>
 95.<br/>
 தெற்ற ஒருவரைத் தீதுரை கண்டக்கால்<br/>
 இற்றே அவரைத் தெளியற்க - மற்றவர்<br/>
 யாவரே யாயினும் நன்கொழுகார் 'கைக்குமே<br/>
 தேவரே தின்னினும் வேம்பு'.                                    <p>
 96.<br/>
 காடுறை வாழ்க்கைக் கருவினை மாக்களை<br/>
 நாடுறைய நல்கினும் நன்கொழுகார் - நாடொறும்<br/>
 கையுள தாகி விடினும் 'குறும்பூழ்க்குச்<br/>
 செய்யுள(து) ஆகும் மனம்'.                                <p>
 97.<br/>
 கருந்தொழிலர் ஆய கடையாயர் தம்மேல்<br/>
 பெரும்பழி யேறுவ பேணார் - இரும்புன்னை<br/>
 புன்புலால் தீர்க்கும் துறைவ! மற்(று) 'அஞ்சாதே<br/>
 தின்பது அழுவதன் கண்'.                                    <p>
 98.<br/>
 மிக்க பழிபெரிதும் செய்தக்கால் மீட்டதற்குத்<br/>
 தக்கது அறியார் தலைசிறத்தல் - எக்கர்<br/>
 அடும்(பு)அலரும் சேரப்ப!  'அகலுள்நீ ராலே<br/>
 துடும்பல் எறிந்து விடல்'.                                     <p>
 99.<br/>
 மாணாப் பகைவரை மாறொறுக் கல்லாதார்<br/>
 பேணா துரைக்கும் உரைகேட்டு வந்ததுபோல்<br/>
 ஊணார்ந்(து) உதவுவதொன்று இல்லெனினும் 'கள்ளினைக்<br/>
 காணாக் களிக்கும் களி'.                                     <p>
 100.<br/>
 உழந்ததூஉம் பேணாது ஒறுத்தமை கண்டும்<br/>
 விழைந்தார்போல் தீயவை பின்னரும் செய்தல்<br/>
 தழங்கண் முழவிரங்கும் தண்கடற் சேர்ப்ப!<br/>
 'முழங்குறைப்ப சாண்நீளு மாறு'.                               <p>
 101. <br/>
 அல்லவை செய்ப அலப்பின் அலவாக்கால்<br/>
 செல்வ(து) அறிகலர் ஆகிச்சி தைத்தெழுப<br/>
 கல்லாக் கயவர் இயல்போல் 'நரியிற்(கு) ஊண்<br/>
 நல்யாண்டும் தீயாண்டும் இல்'.                                 <p>
  102.<br/>
 கூரறிவி னார்வாய்க் குணமுடைச்சொல் கொள்ளாது<br/>
 காரறிவு கந்தாக் கடியன செய்வாரைப்<br/>
 பேரறியார் ஆயின பேதைகள் யாருளரோ?<br/>
 'ஊரறியா மூரியோ இல்'.                                    <p>
  103.<br/>
 நிரந்து வழிவந்த நீசருள் எல்லாம்<br/>
 பரந்தொருவர் நாடுங்கால் பண்புடையார் தோன்றார்<br/>
 மரம்பயில் சோலை மலைநாட! என்றும்<br/>
 'குரங்கினுள் நன்முகத்த இல்'.                               <p>
  104.<br/>
 ஊழாயி னாரைக் களைந்திட்(டு) உதவாத<br/>
 கீழாயி னாரைப் பெருக்குதல் - யாழ்போலும்<br/>
 தீஞ்சொல் மழலையாய் ! தேனார் 'பலாக்குறைத்துக்<br/>
 காஞ்சிரை நட்டு விடல்'.                                      <p>
  105.<br/>
 பெரியார்க்குச் செய்யும் சிறப்பினைப் பேணிச்<br/>
 சிறியார்க்குச் செய்து விடுதல் - பொறிவண்டு<br/>
 பூமேல் இசைமுரலும் ஊர ! அதுவன்றோ<br/>
 'நாய்மேல் தவிசிடு மாறு'.                                <p>
  106.<br/>
 பேதுறவு தீரப் பெருக்கத் தலையளித்து<br/>
 ஆசறு செய்யாராய் ஆற்றப் பெருகினும்<br/>
 மாசற மாண்ட மனமுடையர் ஆகாத<br/>
 'கூதறைகள் ஆகார் குடி.'                                  <p>
<br/>
 13. கீழ்மக்கள் செய்கை<br/>
 -----------------------------<br/>
 107. <br/>
 நெறியால் உணராது நீர்மையும் இன்றிச்<br/>
 சிறியார் எளியரால் என்று - பெரியாரைத்<br/>
 தங்கள்நேர் வைத்துத் தகவல்ல கூறுதல்<br/>
 'திங்களை நாய்குரைத் தற்று'.                               <p>
  108.<br/>
 மறுமையொன் றுண்டோ  மனப்பட்ட எல்லாம்<br/>
 பெறுமாறு செய்ம்மின் என்பாரே- நறுநெய்யுள்<br/>
 கட்டி அடையைக் களைவித்துக் 'கண்சொரீஇ<br/>
 இட்டிகை தீற்று பவர்'.                                    108<br/>
  109.<br/>
 கண்ணில கயவர் கருத்துணர்ந்து கைமிக<br/>
 நண்ணி யவர்க்கு நலனுடைய செய்பவேல்<br/>
 எண்ணி இடர்வரும் என்னார் 'புலிமுகத்து<br/>
 உண்ணி பறித்து விடல்'.                                      <p>
 110.<br/>
 திருந்தாய்நீ ஆர்வத்தைத் தீமை உடையார்<br/>
 வருந்தினார் என்றே வயப்படுவ துண்டோ ?<br/>
 அரிந்தரிகால் பெய்தமையக் கூட்டியக் கண்ணும்<br/>
 'பொருந்தாமண் ஆகா சுவர்'.                              <p>
 111.<br/>
 குலத்துச் சிறியார் கலாந்தணிப்பான் புக்கு<br/>
 விலக்குவார் மேலும் எழுதல் - நிலத்து<br/>
 நிலையழுங்க வேண்டிப் புடைத்தக்கால் 'வெண்மாத்<br/>
 தலைக்கீழாக் காதி விடல்'.                                     <p>
 112.<br/>
 சொல்எதிர்ந்து தம்மை வழிபட்டு ஒழுகலராய்க்<br/>
 கல்எறிந்தாற் போலத் கலாந்தலைக் கொள்வாரை<br/>
 இல்இருந்(து) ஆற்ற முனிவித்தல் 'உள்ளிருந்து<br/>
 அச்சாணி தாம்கழிக்கு மாறு'.                              <p>
 113.<br/>
 நாணார் பரியார் நயனில செய்தொழுகும்<br/>
 பேணா அறிவிலா மக்களைப் பேணி<br/>
 ஒழுக்கி அவரோடு உடனுறை செய்தல்<br/>
 'புழுப்பெய்து புண்பொதியு மாறு'.                            <p>
 114.<br/>
 பொல்லாத சொல்லி மறைத்தொழுகும் பேதைதன்<br/>
 சொல்லாலே தன்னைத் துயர்ப்படுக்கும் - நல்லாய் !<br/>
 மணலுள் முழுகி மறைந்து கிடக்கும்<br/>
 'நுணலும்தன் வாயால் கெடும்'.                                  <p>
115. <br/>
 தாக்குற்ற போழ்தில் தமரேபோல் நன்குரைத்துப்<br/>
 போக்குற்ற போழ்தில் புறனழீஇ மேன்மைக்கண்<br/>
 நோக்கற் றவரைப் பழித்தலென்? என்னானும்<br/>
 'மூக்கற்ற தற்கில் பழி'.                                       <p>
 116.<br/>
 கோவாத சொல்லும் குணனிலா மாக்களை<br/>
 நாவா லடக்கல் அரிதாகும் - நாவாய்<br/>
 களிக்கள்போல் தூங்கும் கடல்சேர்ப்ப ! 'வாங்கி<br/>
 வளிதோட் கிடுவாரோ இல்'.                                 <p>
 117.<br/>
 தெரியாதார் சொல்லும் திறனின்மை தீதாப்<br/>
 பரியார் பயனின்மை செய்து - பெரியார்சொல்<br/>
 கொள்ளாது தாம்தம்மைக் காவா தவர் 'பிறரைக்<br/>
 கள்ளராச் செய்குறு வார்'.                                     <p>
 118.<br/>
 செய்த கொடுமை உடையான் அதன்பயம்<br/>
 எய்த உரையான் இடரினால் - எய்தி<br/>
 மரிசாதி யாயிருந்த 'மன்றஞ்சு வார்க்குப்<br/>
 பரிகாரம் யாதொன்றும் இல்'.                                <p>
 119.<br/>
 முதுமக்கள் அன்றி முனிதக்கா ராய<br/>
 பொதுமக்கள் பொல்லா ஒழுக்கம் - அதுமன்னும்<br/>
 குன்றத்து வீழும் கொடியருவி நன்னாட!<br/>
 'மன்றத்து மையல்சேர்ந் தற்று'.                                <p>
 120.<br/>
 தருக்கி ஒழுகித் தகவல்ல செய்தும்<br/>
 பெருக்க மதித்தபின் பேணாத செய்தும்<br/>
 கரப்புடை உள்ளம் கனற்று பவரே<br/>
 'செருப்பிடைப் பட்ட பரல்'.                                   <p>
 121.<br/>
 உறுமக்க ளாக ஒருவரை நாட்டிப்<br/>
 பெறுமாற்றம் இன்றிப் பெயர்த்தே யொழிதல்<br/>
 சிறுமைக்கு அமைந்ததோர் செய்கை அதுவே<br/>
 'குறுமக்கள் காவு நடல்'.                                         <p>
 122.<br/>
 உரைசான்ற சான்றோர் ஒடுங்கி உறைய<br/>
 நிறையுளர் அல்லார் நிமிர்ந்து பெருகல்<br/>
 வரைதாழ் இலங்கருவி வெற்ப! அதுவே<br/>
 'சுரையாழ அம்மி மிதப்பு'.                                 <p>
 123.<br/>
 தேர்ந்துகண் ஓடாது தீவினையும் அஞ்சலராய்ச்<br/>
 சேர்ந்தாரை யெல்லாம் சிறிதுரைத்துத் - தீர்ந்த<br/>
 விரகர்கட் கெல்லாம் வெறுப்பனவே செய்யும்<br/>
 'நரகர்கட்கு இல்லையோ நஞ்சு?'                              <p>
<br/>
 14. நட்பின் இயல்பு<br/>
 -----------------------<br/>
124. <br/>
 ஒட்டிய காதல் 'உமையாள் ஒரு பாலக்<br/>
 கட்டங்கம் வெல்கொடி கொண்டானும் கொண்டானே'<br/>
 விட்டாங்கு அகலா முழுமெய்யும் கொள்பவே<br/>
 நட்டாரை ஒட்டி யுழி.                                            <p>
 125.<br/>
 புரையின்றி நட்டார்க்கு நட்டார் உரைத்த<br/>
 உரையும் பொருள்முடிவும் ஒன்றால் - உரைபிறிது<br/>
 கொண்டெடுத்துக் கூறல் கொடுங்கழித் தண்சேர்ப்ப!<br/>
 'ஒன்றேற்று வெண்படைக்கோள் ஒன்று'.                        <p>
 126.<br/>
 விலங்கேயும் தம்மோ(டு) உடனுறைதல் மேவும்<br/>
 கலந்தாரைக் கைவிடுதல் ஒல்லா - இலங்கருவி<br/>
 தாஅய் இழியும் மணலைநாட! 'இன்னாதே<br/>
 பேஎயோ டானும் பிரிவு'.                                     <p>
 127.<br/>
 இனியாரை உற்ற இடர்தீர் உபாயம்<br/>
 முனியார் செயினும் மொழியால் முடியா<br/>
 துனியால் திரையுலாம் நூங்குநீர்ச் சேர்ப்ப!<br/>
 'பனியால் குளநிறைதல் இல்'.                                     <p>
 128.<br/>
 தாம்நட்(டு) ஒழுகுதற்குத் தக்கார் எனல்வேண்டா<br/>
 யார்நட்பே யாயினும் நட்புக் கொளல்வேண்டும்<br/>
 கானாட்டு நாறும் கதுப்பினாய் ! 'தீற்றாதோ<br/>
 நாய்நட்டால் நல்ல முயல்?'                                    <p>
 129.<br/>
 தீர்ந்தேம் எனக்கருதித் தேற்றா(து) ஒழுகித்தாம்<br/>
 ஊர்ந்த பரிவும் இலராகிச் - சேர்ந்தார்<br/>
 பழமை கந்தாகப் பரியார் புதுமை<br/>
 'முழநட்பிற் சாணுட்கு நன்று'.                                   <p>
130. <br/>
 கொழித்துக் கொளப்பட்ட நண்பின் அவரைப்<br/>
 பழித்துப் பலர்நடுவண் சொல்லாடார் - என்கொல்?<br/>
 விழித்தலரும் நெய்தல் துறைவா! 'உரையார்<br/>
 இழித்தக்க காணிற் கனா'.                                  <p>
 131.<br/>
 நண்பொன்றித் தம்மாலே நாட்டப்பட்ட டார்களைக்<br/>
 கண்கண்ட குற்றம் உளவெனினும் காய்ந்தீயார்<br/>
 பண்கொண்ட தீஞ்சொல் பணைத்தோளாய்! 'யாருளரோ<br/>
 தங்கன்று சாக்கறப் பார்'.                                  <p>
 132.<br/>
 தம்தீமை இல்லாதார் நட்டவர் தீமையையும்<br/>
 எம்தீமை என்றே உணர்பதாம் - அந்தண்<br/>
 பொருதிரை வந்துலாம் பொங்குநீர்ச் சேர்ப்ப!<br/>
 'ஒருவர் பொறைஇருவர் நட்பு'.                                   <p>
133. <br/>
 தெற்றப் பரிந்தொருவர் தீர்ப்பனப் பட்டார்க்(கு)<br/>
 உற்ற குறையை உரைப்பதாம் - தெற்ற<br/>
 அறையார் அணிவளையாய்! தீர்தல் உறுவார்<br/>
 'மறையார் மருத்துவர்க்கு நோய்'.                                 <p>
134. <br/>
 முட்டின்(று) ஒருவர் உடைய பொழுதின்கண்<br/>
 அட்டிற்றுத் தின்பவர் ஆயிரவர் ஆபவே<br/>
 கட்டலர்தார் மார்ப! கலியூழிக் காலத்துக்<br/>
 'கெட்டார்க்கு நட்டாரோ இல்'.                                 <p>
<br/>
 15. நட்பில் விலக்கு<br/>
 -------------------------<br/>
135. <br/>
 கண்ணுள் மணியேபோல் காதலாய் நட்டாரும்<br/>
 எண்ணும் துணையில் பிறராகி நிற்பராய்<br/>
 எண்ணிஉயிர் கொள்வான் வேண்டித் திரியினும்<br/>
 'உண்ணும் துணைக்காக்கும் கூற்று'.                           <p>
 136.<br/>
 எயப்புழி வைப்பாம் எனப்போற்றப் பட்டவர்<br/>
 உற்றுழி ஒன்றுக்கு உதவலர் பைந்தொடீஇ!<br/>
 அச்சிடை இட்டுத் திரியின் அதுவன்றோ<br/>
 'மச்சேற்றி ஏணி களைவு.'                                     <p>
 137.<br/>
 பாப்புக் கொடியாற்குப் பால்மேனி யான்போலத்<br/>
 தாக்கி அமருள் தலைப் பெய்யார் - போக்கி<br/>
 வழியராய் நட்டார்க்கு மாதவம் செய்வாரே<br/>
 'கழிவிழாத் தோளேற்று வார்'.                                      <p>
 138.<br/>
 இடையீ(டு) உடையார் இவர்அவரோ(டு) என்று<br/>
 தலையாயர் ஆராய்ந்தும் காணார் - கடையாயர்<br/>
 முன்னின்று கூறும் குறளை தெரிதலால்<br/>
 'பின்னின்னா பேதையார் நட்பு.'                                <p>
 139.<br/>
 தாமகத்தால் நட்டுத் தமரென்று ஒழுகியக்கால்<br/>
 நாணகத்துத் தாமின்றி நன்றொழுகார் ஆயினென்<br/>
 மான்மானும் கண்ணாய்! மறந்தும் பரியலரா<br/>
 'கானகத்து உக்க நிலா'.                                     <p>
 140.<br/>
 கண்டறிவார் போலார் கெழீஇயின்மை செய்வாரைப்<br/>
 பண்டறிவார் போலாது தாமும் அவரேபோல்<br/>
 விண்டொரீஇ மாற்றி விடுதல் அதுவன்றோ<br/>
 'விண்டற்கு விண்டல் மருந்து'.                                <p>
 141.<br/>
 பெரியநட் டார்க்கும் பகைவர்க்கும் சென்று<br/>
 திரிவின்றித் தீர்ந்தார்போல் சொல்லி அவருள்<br/>
 ஒருவரோ டொன்றி ஒருப்படா தாரே<br/>
 'இருதலைக் கொள்ளியென் பார்'.                                   <p>
<br/>
 16. பிறர் இயல்பைக் குறிப்பால் உணர்தல்<br/>
 ---------------------------------------------------<br/>
 142.<br/>
 பேருலையுள் பெய்த அரிசியை வெந்தமை<br/>
 ஓர்மூழை யாலே உணர்ந்தாங்கு - யார்கண்ணும்<br/>
 கண்டதனால் காண்டலே வேண்டுமாம்  யார்கண்ணும்<br/>
 'கண்டது காரணம்ஆ மாறு.'                                      <p>
 143.<br/>
 யாம்தீய செய்த மலைமறைந்த(து) என்றெண்ணித்<br/>
 தாம்தீயார் தம்தீமை தேற்றாராய் - ஆம்பல்<br/>
 மணவில் கமழும் மலிதிரைச் சேர்ப்ப!<br/>
 'கணையினுந் கூரியவாம் கண்'.                                   <p>
 144.<br/>
 வெள்ளம் வருங்கால் ஈரம்பட்(டு) அஃதேபோல்<br/>
 கள்ளம் உடையாருக் கண்டே அறியலாம்<br/>
 ஒள்அமர் கண்ணாய்! ஒளிப்பினும் 'உள்ளம்<br/>
 படர்ந்ததே கூறும் முகம்'.                                      <p>
 145.<br/>
 நோக்கி அறிகல்லாத் தம்உறுப்புக் கண்ணாடி<br/>
 நோக்கி அறிய அதுவேபோல் - நோக்கி<br/>
 முகனறிவார் முன்னம் அறிய அதுவே<br/>
 'மகனறிவு தந்தை அறிவு'.                                     <p>
 146.<br/>
 ஓரும் ஒருவர் ஒருவர்தம் உள்ளத்தைத்<br/>
 தேரும் திறமரிதால் தேமொழி ! - யாரும்<br/>
 குலக்குல வண்ணத்த ராகுப ஆங்கே<br/>
 'புலப்பல வண்ணத்த புள்'.                                     <p>
 147.<br/>
 காப்பான் மடமகள் காப்பான்கைப் பட்டிருந்தும்<br/>
 மேய்ப்பாட்ட தென்றுண்ணா ளாயினாள் - தீப்புகைபோல்<br/>
 மஞ்சாடு வெற்ப ! 'மறைப்பினும் ஆகாதே<br/>
 தஞ்சாதி மிக்கு விடும்'.                                    <p>
 148.<br/>
 முயலலோ வேண்டா முனிவரை யானும்<br/>
 இயல்பினார் என்பது இனத்தால் அறிக<br/>
 கயலியலும் கண்ணாய் ! கரியரோ வேண்டா<br/>
 'அயலறியா அட்(டு)ஊணோ இல்'.                                <p>
<br/>
 17. முயற்சி<br/>
 ----------------<br/>
 149.<br/>
 எமக்குத் துணையாவார் வேண்டுமென் றெண்ணித்<br/>
 தமக்குத் துணையாவார்த் தாந்தெரிதல் வேண்டா<br/>
 பிறர்க்குப் பிறர்செய்வ துண்டோ  மற்றில்லை<br/>
 'தமக்கு மருத்துவர் தாம்'.                                  <p>
 150.<br/>
 கற்றதொன்(று) இன்றி விடினும் கருமத்தை<br/>
 அற்ற முடிப்போன் அறிவுடையான் - உற்றியம்பும்<br/>
 நீத்தநீர்ச் சேர்ப்ப! 'இளையோனே ஆயினும்<br/>
 மூத்தோனே ஆடு மகன்'.                                      <p>
 151.<br/>
 வேளாண்மை செய்து விருந்தோம்பி வெஞ்சமத்து<br/>
 வாளாண்மை யாலும் வலியராய்த் தாளாண்மை<br/>
 தாழ்க்கு மடிகோள் இலராய் 'வருந்தாதார்<br/>
 வாழ்க்கை திருந்துதல் இன்று'.                                 <p>
 152.<br/>
 ஒன்றால் சிறிதால் உதவுவதொன்(று) இல்லையால்<br/>
 என்றாங்(கு) இருப்பின் இழுக்கம் பெரிதாகும்<br/>
 அன்றைப் பகலேயும் வாழ்கலார் நின்றது<br/>
 'சென்றது பேரா தவர்'.                                     <p>
 153.<br/>
 இனியாரும் இல்லாதார் எம்மிற் பிறர்யார்<br/>
 தனியேம்யாம் என்றொருவர் தாமடியல் வேண்டா<br/>
 முனிவில ராகி முயல்க 'முனிவில்லார்<br/>
 முன்னிய(து) எய்தாமை இல்'.                                   <p>
 154.<br/>
 தற்றூக்கித் தன்துணையும் தூக்கிப் பயன்தூக்கி<br/>
 மற்றவை கொள்வ மதிவல்லார் - அற்றன்றி<br/>
 'யாதானும் ஒன்றுகொண்டு யாதானும் செய்தக்கால்<br/>
 யாதானும் ஆகி விடும்'.                                <p>
 155.<br/>
 வீங்குதோள் செம்பியன் சீற்றம் விறல்விசும்பில்<br/>
 தூங்கும் எயிலும் தொலைத்தலால் - ஆங்கு<br/>
 முடியும் திறத்தால் முயல்க தாம் 'கூரம்பு<br/>
 அடியிழுப்பின் இல்லை அரண்'.                                   <p>
 156<br/>
 எங்கண் ஒன்றில்லை எமரில்லை என்றொருவர்<br/>
 தங்கண் அழிவதாம் செய்யற்க - எங்காணும்<br/>
 நன்கு திரண்டு 'பெரியவாம் ஆற்றவும்<br/>
 முன்கை நெடியார்க்குத் தோள்'.                               <p>
 157.<br/>
 நிலத்தின் மிகையாம் பெருஞ்செல்வம் வேண்டி<br/>
 நலத்தகு வேந்தருள் நல்லாரைச் சார்ந்து<br/>
 நிலத்து நிலைகொள்ளாக் காலரே காணின்<br/>
 'உலக்கைமேல் காக்கை' என்பார்.                             <p>
 158.<br/>
 தலைக்கொண்ட தங்கருமம் தாமடி கொண்டு<br/>
 கடைப்பிடி யில்லாதார்பால் வைத்துக் - கடைப்பிடி<br/>
 மிக்கோடி விட்டுத் திரியின் அது 'பெரிது<br/>
 உக்கோடிக் காட்டி விடும்'                                     <p>
 159.<br/>
 தம்மால் முடிவதனைத் தாமாற்றிச் செய்கல்லார்<br/>
 பின்னை ஒருவரால் செய்வித்தும் என்றிருத்தல்<br/>
 சென்னீர் அருவி மலைநாட ! 'பாய்பவோ<br/>
 வெந்நீரும் அடாதார் தீ.                                    <p>
 160.<br/>
 முழுதுடன் முன்னே வகுத்தவன் என்று<br/>
 தொழுதிருந்தக் கண்ணே ஒழியுமோ அல்லல்<br/>
 'இழுகினான் ஆகாப்ப தில்லையே முன்னம்<br/>
 எழுதினான் ஓலை பழுது'.                                         <p>
 161.<br/>
 முடிந்தற்(கு) இல்லை முயற்சி முடியாது<br/>
 ஒடிந்ததற்(கு) இல்லை பெருக்கம் - வடிந்தற<br/>
 வல்லதற்(கு) இல்லை வருத்தம் 'உலகினுள்<br/>
 இல்லதற்(கு) இல்லை பெயர்'.                                     <p>
<br/>
 18. கருமம் முடித்தல்<br/>
 ---------------------------<br/>
162. <br/>
 செந்நீரார் போன்று சிதைய மதிப்பார்க்கும்<br/>
 பொய்ந்நீரார் போன்று பொருளை முடிப்பார்க்கும்<br/>
 அந்நீர் அவரவர்க்குத் தக்காங்(கு) ஒழுகுபவே<br/>
 'வெந்நீரின் தண்ணீர் தெளித்து'.                           <p>
163. <br/>
 தாமாற்ற கில்லாதார் தாஞ்சாரப் பட்டாரைத்<br/>
 தீமாற்றத் தாலே பகைப்படுத்திட்(டு) - ஏமாப்ப<br/>
 முன்ஓட்டுக் கொண்டு முரண்அஞ்சிப் போவாரே<br/>
 'உண்ஒட்(டு) அகல்உடைப் பார்'.                            <p>
 164.<br/>
 புரையக் கலந்தவர் கண்ணும் கருமம்<br/>
 உரையின் வழுவா துவப்பவே கொள்க<br/>
 வரையக நாட! 'விரைவிற் கருமம்<br/>
 சிதையும் இடராய் விடும்'.                                 <p>
 165.<br/>
 நிலைஇய பண்பிலார் நேரல்லர் என்றொன்(று)<br/>
 உளைய உரையார் உறுதியே கொள்க<br/>
 வளையொலி ஐம்பாலாய் ! வாங்கி இருந்து<br/>
 'தொளையெண்ணார் அப்பந்தின் பார்'.                        <p>
 166.<br/>
 அன்பின் நெகிழ வழிபட்டுக் கொள்ளாது<br/>
 நின்ற பொழுதின் முடிவித்துக் கொள்வது<br/>
 கன்றுவிட்(டு) ஆக்கறக்கும் போழ்தில் கறவானாய்<br/>
 'அம்புவிட்(டு) ஆக்கறக்கும் ஆறு'.                             <p>
 167.<br/>
 மடியை வியங்கொள்ளின் மற்றைக் கருமம்<br/>
 முடியாத வாறே முயலும் - கொடியன்னாய்!<br/>
 பாரித் தவனை நலிந்து தொழில்கோடல்<br/>
 'மூரி உழுது விடல்'.                                           <p>
 168.<br/>
 ஆணியாக் கொண்ட கருமம் பதிற்றாண்டும்<br/>
 பாணித்தே செய்ய வியங்கொள்ளின் - காணி<br/>
 பயவாமல் செய்வாரார் 'தஞ்சாகா டேனும்<br/>
 உயவாமல் சேறலோ இல்'.                                    <p>
 169.<br/>
 விட்டுக் கருமம் செயவைத்த பின்னரும்<br/>
 முட்டா தவரை வியங்கொளல் வேண்டுமால்<br/>
 தொட்டக்கால் மாழ்கும் தளிர்மேலே நிற்பினும்<br/>
 'தட்டாமல் செல்லாது உளி'.                                  <p>
 170.<br/>
 காட்டிக் கருமம் கயவர்மேல் வைத்தவர்<br/>
 ஆக்குவர் ஆற்ற எமக்கென்றே அமர்ந்திருத்தல்<br/>
 மாப்புரை நோக்கின் மயிலன்னாய் ! 'பூசையைக்<br/>
 காப்பிடுதல் புன்மீன் தலை'.                                   <p>
 171.<br/>
 தெற்ற அறிவுடையார்க்(கு) அல்லால் திறனிலா<br/>
 முற்றலை நாடிக் கருமம் செயவையார்<br/>
 கற்றொன் றறிந்து கசடற்ற காலையும்<br/>
 'மற்றதென் பாற்றேம்பல் நன்று'.                              <p>
 172.<br/>
 உற்றான் உறாஅன் எனல்வேண்டா ஒண்பொருளைக்<br/>
 கற்றானை நோக்கியே கைவிடுக்க - கற்றான்<br/>
 கிழவனுரை கேட்கும் கேளான் எனினும்<br/>
 'இழவன்று எருதுண்ட உப்பு'.                                  <p>
 173.<br/>
 கட்டுடைத் தாகக் கருமம் செயவைப்பின்<br/>
 பட்டுண்டாங்(கு) ஓடும் பரியாரை வையற்க<br/>
 தொட்டாரை ஒட்டாப் பொருளில்லை 'இல்லையே<br/>
 அட்டாரை ஒட்டாக் கலம்'.                                  <p>
 174.<br/>
 நாட்டிக் கொளப்பட்டார் நன்மை இலராயின்<br/>
 காட்டிக் களைதும் எனவேண்டா - ஓட்டி<br/>
 இடம்பட்ட கண்ணாய் ! 'இறக்கும்மை யாட்டை<br/>
 உடம்படுத்து வெளவுண்டார் இல்'.                              <p>
 175.<br/>
 அகந்தூய்மை இல்லாரை ஆற்றப் பெருக்கி<br/>
 இகந்துழி விட்டிருப்பின் அஃதால் - இகந்து<br/>
 நினைந்து தெரியானாய் 'நீள்கயத்துள் ஆமை<br/>
 நனைந்துவா என்று விடல்'.                                     <p>
 176.<br/>
 உழையிருந்து நுண்ணிய கூறிக் கருமம்<br/>
 புரையிருந்த வாறறியான் புக்கான் விளிதல்<br/>
 நிரையிருந்து மாண்ட 'அரங்கினுள் வட்டு<br/>
 கரையிருந் தார்க்கெளிய போர்'.                             <p>
<br/>
 19. மறை பிறர் அறியாமை<br/>
 ---------------------------------<br/>
 177<br/>
 சுற்றத்தார் நட்டார் எனச்சென்று ஒருவரை<br/>
 அற்றத்தால் தேறார் அறிவுடையார் - கொற்றப்புள்<br/>
 ஊர்ந்துலகம் தாவின அண்ணலே யாயினும்<br/>
 'சீர்ந்தது செய்யாதார் இல்'.                                    <p>
 178.<br/>
 வெள்ளமாண் பெல்லாம் உடைய தமரிருப்ப<br/>
 உள்ளமாண்  பில்லா ஒருவரைத் தெள்ளி<br/>
 மறைக்கண் பிரித்தவரை மாற்றா தொழிதல்<br/>
 'பறைக்கண் கடிப்பிடு மாறு'.                                   <p>
 179.<br/>
 அன்பறிந்த பின்அல்லால் யார்யார்க்கும் தம்மறையே<br/>
 முன்பிறர்க்(கு) ஓடி மொழியற்க - தின்குறுவான்<br/>
 கொல்வாங்குக் கொன்றபின் அல்லது 'உயக்கொண்டு<br/>
 புல்வாய் வழிப்படுவார் இல்'.                                <p>
 180.<br/>
 நயவர நட்டொழுகு வாரும்தாம் கேட்ட(து)<br/>
 உயவா(து) ஒழிவார் ஒருவரும் இல்லை<br/>
 புயலமை கூந்தல் பொலந்தொடி! சான்றோர்<br/>
 'கயவர்க்(கு) உரையார் மறை'.                             <p>
 181.<br/>
 பெருமலை நாட! பிறர்அறிய லாகா<br/>
 அருமறையை ஆன்றோரே காப்பர் - அருமறையை<br/>
 நெஞ்சிற் சிறியார்க்கு உரைத்தல் 'பனையின்மேல்<br/>
 பஞ்சிவைத்(து) எஃகிவிட் டற்று'.                            <p>
 182.<br/>
 விளிந்தாரே போலப் பிறராகி நிற்கும்<br/>
 முளிந்தாரைத் தஞ்சம் மொழியலோ வேண்டா<br/>
 அளிந்தார்கண் ஆயினும் 'ஆராயா னாகித்<br/>
 தெளிந்தான் விளிந்து விடும்'.                                 <p>
<br/>
 20. தெரிந்து தெளிதல்<br/>
 ----------------------------<br/>
 183.<br/>
 ஆஅம் எனக்கெளி(து) என்றுலகம் ஆண்டவன்<br/>
 மேஎம் துணையறியான் மிக்குநீர் பெய்திழந்தான்<br/>
 தோஒம் உடைய தொடங்குவார்க்(கு) 'இல்லையே<br/>
 தாஅம் தரவாரா நோய்'.                                    <p>
 184.<br/>
 நற்பால சுற்றாரும் நாடாது சொல்லுவர்<br/>
 இற்பாலர் அல்லார் இயல்பின்மை நோவதென்?<br/>
 கற்பால் கலங்கருவி நாட! 'மற் றியரானும்<br/>
 சொற்சோரா தாரோ இல்'.                                    <p>
 185.<br/>
 பூந்தண் புனற்புகார்ப் பூமிகுறி காண்டற்கு<br/>
 வேந்தன் வினாயினான் மாந்தரைச் - சான்றவன்<br/>
 கொண்டதனை நாணி மறைத்தலால் தன் 'கண்ணிற்<br/>
 கண்டதூஉம் எண்ணிச் சொலல்'.                              <p>
 186.<br/>
 ஒருவன் உணராது உடன்றெழுந்த போருள்<br/>
 இருவ ரிடைநட்பான் புக்கால் - பெரிய<br/>
 வெறுப்பினால் போர்த்துச் செறுப்பின்  'தலையுள்<br/>
 குறுக்கண்ணி யாகி விடும்'.                                    <p>
 187.<br/>
 எனைப்பலவே யாயினும் சேய்த்தாற் பெறலின்<br/>
 தினைத்துணையே யானும் அணிக்கோடல் நன்றே<br/>
 இனக்கலை தேன்கிழிக்கும் மேகல்சூழ் வெற்ப!<br/>
 'பனைப்பதித்(து) உண்ணார் பழம்'.                        <p>
 188.<br/>
 மனங்கொண்டக் கண்ணும் மருவில செய்யார்<br/>
 கனங்கொண்(டு)  உரைத்தவை காக்கவே வேண்டும்<br/>
 சனங்கள் உவப்பன செய்யாவும் செய்க<br/>
 'இனங்கழு வேற்றினார் இல்'.                                  <p>
 189.<br/>
 கடுப்பத் தலைக்கீறிக் காலும் இழந்து<br/>
 நடைத்தாரா என்பதூஉம் பட்டு - முடத்தோடு<br/>
 பேர்பிறி தாகப் பெறுதலால் 'போகாரே<br/>
 நீர்குறி தாகப் புகல்'.                                           <p>
 190.<br/>
 சிறியதாய கூழ்பெற்றுச் செல்வரைச் சேர்ந்தார்<br/>
 பெரிதாய கூழும் பெறுவர் - அரிதாம்<br/>
 'இடத்துள் ஒருவன் இருப்புழிப் பெற்றால்<br/>
 கிடப்புழியும் பெற்று விடும்'.                                    <p>
 191<br/>
 புன்சொல்லும் நன்சொல்லும் பொய்யின்(று) உணர்கிற்பார்<br/>
 வன்சொல் வழியராய் வாழ்தலும் உண்டாமோ?<br/>
 புன்சொல் இடர்ப்படுப்ப தல்லால் ஒருவனை<br/>
 'இன்சொல் இடர்ப்படுப்ப தில்'.                                <p>
 192.<br/>
 மெய்ந்நீர ராகி விரியப் புகுவார்க்கும்<br/>
 பொய்ந்நீர ராகிப் பொருளை முடிப்பார்க்கும்<br/>
 எந்நீர ராயினும் ஆகு அவரவர்<br/>
 'தந்நீர ராதல் தலை'.                                     <p>
 193.<br/>
 யாவரே யாயினும் இழந்த பொருளுடையார்<br/>
 தேவரே யாயினும் தீங்கோர்ப்பர் - பாவை<br/>
 படத்தோன்று நல்லாய்!  'நெடுவேல் கெடுத்தான்<br/>
 குடத்துளும் நாடி விடும்'.                               <p>
 194.<br/>
 துயிலும் பொழுதத்(து) உடைஊண்மேற் கொண்டு<br/>
 வெயில்விரி போழ்தின் வெளிப்பட்டா ராகி<br/>
 அயில்போலுங் கண்ணாய்! அடைந்தார்போல் காட்டி<br/>
 'மயில்போலும் கள்வர் உடைத்து'.                           <p>
 195.<br/>
 செல்லற்க சேர்ந்தார் புலம்புறச் செல்லாது<br/>
 நில்லற்க நீத்தார் நெறியொரீப் - பல்காலும்<br/>
 நாடுக தான்கண்ட நுட்பத்தைக் கேளாதே<br/>
 'ஓடுக ஊரோடு மாறு'.                                      <p>
<br/>
 21. பொருள்<br/>
 ----------------<br/>
 196.<br/>
 தெருளா தொழுகும் திறனிலா தாரைப்<br/>
 பொருளால் அறுத்தல் பொருளே - பொருள்கொடுப்பின்<br/>
 பாணித்து நிற்கிற்பார் யாருளரோ? 'வேற்குத்தின்<br/>
 காணியின் குத்தே வலிது'.                                  <p>
 197.<br/>
 ஒல்லாத இன்றி உடையார் கருமங்கள்<br/>
 நல்லவாய் நாடி நடக்குமாம் - இல்லார்க்கு<br/>
 இடரா வியலும் இலங்குநீர்ச் சேர்ப்ப!<br/>
 'கடலுள்ளும் காண்பவே நன்கு'.                               <p>
 198.<br/>
 அருமை யுடைய பொருளுடையார் தங்கண்<br/>
 கருமம் உடையாரை நாடார் - எருமைமேல்<br/>
 நாரை துயில்வதியும் ஊர! 'குளந்தொட்டுத்<br/>
 தேரை வழிச்சென்றார் இல்'.                                  <p>
 199.<br/>
 அருளுடை யாருமற் றல்லா தவரும்<br/>
 பொருளுடை யாரைப் புகழாதார் இல்லை<br/>
 பொருபடைக் கண்ணாய் ! அதுவே 'திருவுடையார்<br/>
 பண்டம் இருவர் கொளல்'.                                      <p>
 200.<br/>
 உடையதனைக் காப்பான் உடையான் அதுவே<br/>
 உடையானைக் காப்பதூஉம் ஆகும் - அடையின்<br/>
 'புதற்குப் புலியும் வலியே புலிக்குப்<br/>
 புதலும் வலியாய் விடும்'.                                      <p>
 201.<br/>
 வருவாய் சிறிதெனினும் வைகலும் ஈண்டின்<br/>
 பெருவாய்த்தாய் நிற்கும் பெரிதும் - ஒருவாறு<br/>
 ஒளியீண்டி நின்றால் உலகம் விளக்கும்<br/>
 'துளியீண்டில் வெள்ளம் தரும்'.                                <p>
 202.<br/>
 உள்ளூர் அவரால் உணர்ந்தாம் முதலெனினும்<br/>
 எள்ளாமை வேண்டும் இலங்கிழாய்! - தள்ளாது<br/>
 அழுங்கல் முதுபதி 'அங்காடி மேயும் <br/>
 பழங்கன்று ஏறாதலும் உண்டு'.                                  <p>
 203.<br/>
 களமர் பலரானும் கள்ளம் படினும்<br/>
 வளமிக்கார் செல்வம் வருந்தா - விளைநெல்<br/>
 அரிநீர் அணைதிறக்கும் ஊர! 'அறுமோ<br/>
 நரிநக்கிற்(று) என்று கடல்'.                                 <p>
 204.<br/>
 நாடறியப் பட்ட பெருஞ்செல்வர் நல்கூர்ந்து<br/>
 வாடிய காலத்தும் வட்குபவோ! - வாடி<br/>
 வலித்துத் திரங்கிக் கிடந்தே விடினும்<br/>
 'புலித்தலையை நாய்மோத்தல் இல்'                          <p>
<br/>
 22. பொருளைப் பெறுதல்<br/>
 -------------------------------<br/>
 205.<br/>
 தந்தம் பொருளும் தமர்கண் வளமையும்<br/>
 முந்துற நாடிப் புறந்தரல் ஓம்புக<br/>
 அந்தண் அருவி மலைநாட!  சேணோக்கி<br/>
 'நந்துநீர் கொண்டதே போன்று'.                           <p>
 206.<br/>
 மறந்தானும் தாமுடைய தாம்போற்றின் அல்லால்<br/>
 சிறந்தார் தமரென்று தேற்றார்கை வையார்<br/>
 கறங்குநீர்க் காலலைக்கும் கானலஞ் சேர்ப்ப !<br/>
 'இறந்தது பேர்தறிவார் இல்'.                                    <p>
 207.<br/>
 அமையா இடத்தோர் அரும்பொருள் வைத்தால்<br/>
 இமையாது காப்பினும் ஆகா - இமையோரும்<br/>
 அக்காலத்(து) ஓம்பி அமிழ்துகோட் பட்டமையால்<br/>
 'நற்காப்பின் தீச்சிறையே நன்று'.                           <p>
 208.<br/>
 ஊக்கி உழந்தொருவர் ஈட்டிய ஒண்பொருளை<br/>
 நோக்குமின் என்றிகழ்ந்து நொள்வியார் கைவிடுதல்<br/>
 போக்கில்நீர் தூஉம் பொருகழித் தண்சேர்ப்ப!<br/>
 'காக்கையைக் காப்பிட்ட சோறு'.                         <p>
 209.<br/>
 தொடிமுன்கை நல்லாய்அத் தொக்க பொருளைக்<br/>
 குடிமகன் அல்லான்கை வைத்தல் - கடிநெய்தல்<br/>
 வேரி கமழும் விரிதிரைத் தண்சேர்ப்ப!<br/>
 'மூரியைத் தீற்றிய புல்'.                                 <p>
 210.<br/>
 முன்னை யுடையது காவாது இகந்திருந்து<br/>
 பின்னையஃ தாராய்ந்து கொள்குறுதல் - இன்னியல்<br/>
 மைத்தடங்கண் மாதராய்! அஃதாதல் 'வெண்ணெய்மேல்<br/>
 வைத்து மயில்கொள்ளு மாறு'.                                 <p>
 211.<br/>
 கைவிட்ட ஒண்பொருள் கைவரவு இல்லென்பார்<br/>
 மெய்ப்பட்ட வாறே உணர்ந்தாரால் - மெய்யா<br/>
 மடம்பட்ட மானோக்கின் மாமயில் அன்னாய்!<br/>
 'கடம்பெற்றான் பெற்றான் குடம்'.                           <p>
 212.<br/>
 கடங்கொண்ட ஒண்பொருளைக் கைவிட் டிருப்பார்<br/>
 இடங்கொண்டு தம்மினே - என்றால் தொடங்கிப்<br/>
 பகைமேற்கொண் டார்போலக் 'கொண்டார் வெகுடல்<br/>
 நகைமேலும் கைப்பாய் விடும்'.                                 <p>
<br/>
 23. நன்றியில் செல்வம்<br/>
 ------------------------------<br/>
 213.<br/>
 அல்லது செல்வார் அரும்பொருள் ஆக்கத்தை<br/>
 நல்லது செல்வார் நயப்பவோ? - ஒல்லொலிநீர்<br/>
 பாய்வதே போலும் துறைவ! கேள் 'தீயன<br/>
 ஆவதே போன்று கெடும்'.                                 <p>
 214.<br/>
 தொன்மையின் மாண்ட துணிவொன்றும் இல்லாதார்<br/>
 நன்மையின் மாண்ட பொருள்பெறுதல் - இன்னொலிநீர்<br/>
 கல்மேல் இலங்கு மலைநாட ! 'மாக்காய்த்துத்<br/>
 தன்மேல் குணில்கொள்ளு மாறு'.                              <p>
 215.<br/>
 பெற்றாலும் செல்வம் பிறர்க்கீயார் தாந்துவ்வார்<br/>
 சுற்றாரும் பற்றி இறுகுபவால் - கற்றா<br/>
 வரம்பிடைப் பூமேயும் வண்புணல் ஊர!<br/>
 'மரங்குறைப்ப மண்ணா மயிர்'.                            <p>
 216.<br/>
 வழங்கலும் துய்த்தலும் தேற்றாதான் பெற்ற<br/>
 முழங்கு முரசுடைச் செல்வம் - தழங்கருவி<br/>
 வேய்முற்றி முத்துதிரும் வெற்ப! அதுவன்றோ<br/>
 'நாய்பெற்ற தெங்கம் பழம்'                                      <p>
 217.<br/>
 முழவொலி முந்நீர் முழுதுடன் ஆண்டார்<br/>
 விழவூரில் கூத்தேபோல் வீழ்ந்தவிதல் கண்டும்<br/>
 இழவென்று ஒருபொருள் ஈயாதான் செல்வம்<br/>
 'அழகொடு கண்ணின் இழவு'.                                   <p>
 218.<br/>
 நாவின் இரந்தார் குறையறிந்து தாமுடைய<br/>
 மாவினை மாணப் பொதிகிற்பார் - தீவினை<br/>
 அஞ்சிலென் அஞ்சா விடிலென் 'குருட்டுக்கண்<br/>
 துஞ்சிலென் துஞ்சாக்கால் என்?'                            <p>
 219.<br/>
 படரும் பிறப்பிற்கொன்(று) ஈயார் பொருளைத்<br/>
 தொடருந்தம் பற்றினால் வைத்திறப் பாரே<br/>
 அடரும் பொழுதின்கண் இட்டுக் 'குடரொழிய<br/>
 மீவேலி போக்கு பவர்'.                                  <p>
 220.<br/>
 விரும்பி அடைந்தார்க்கும் சுற்றத் தவர்க்கும்<br/>
 வருந்தும் பசிகளையார் வம்பர்க்(கு) உதவல்<br/>
 இரும்பணைவில் வென்ற புருவத்தாய்! 'ஆற்றக்<br/>
 கரும்பனை அன்ன துடைத்து'.                            <p>
 221.<br/>
 வழங்கார் வலியலார் வாய்ச்சொல்லும் பொல்லார்<br/>
 உழந்தொருவர்க்(கு) உற்றால் உதவலும் இல்லார்<br/>
 இழந்ததில் செல்வம் பெறுதலும் இன்னார்<br/>
 'பழஞ்செய்போர் பின்று விடல்'.                                   <p>
 222.<br/>
 ஒற்கப்பட் டாற்றார் உணர உரைத்தபின்<br/>
 நற்செய்கை செய்வார்போல் காட்டி நசையழுங்க<br/>
 வற்கென்ற செய்கை அதுவால் அவ்வாயுறைப்<br/>
 புற்கழுத்தில் யாத்து விடல்'.                                  <p>
 223.<br/>
 அடையப் பயின்றார்சொல் ஆற்றுவராக் கேட்டால்<br/>
 உடையதொன் றில்லாமை யொட்டின் - படைபெற்று<br/>
 அடைய அமர்த்தகண் பைந்தொடி! அஃதால்<br/>
 'இடையன் எறிந்த மரம்'.                                   <p>
 224.<br/>
 மரம்போல் வலிய மனத்தாரை முன்னின்று<br/>
 இரந்தார் பெறுவதொன் றில்லை - குரங்கூசல்<br/>
 வள்ளியி னாடு மலைநாட ! அஃதன்றோ<br/>
 'பள்ளியுள் ஐயம் புகல்'                                       <p>
 225.<br/>
 இசைவ கொடுப்பதூஉம் இல்லென் பதூஉம்<br/>
 வசையன்று வையத்(து) இயற்கை - அஃதன்றிப்<br/>
 பசைகொண் டவன்நிற்கப் பாத்துண்ணான் ஆயின்<br/>
 'நசைகொன்றான் செல்லுலகம் இல்'.                        <p>
 226.<br/>
 தமராலும் தம்மாலும் உற்றால்ஒன்(று) ஆற்றி<br/>
 நிகராகிச் சென்றாகும் அல்லர் - இவர்திரை<br/>
 நீத்தநீர்த் தண்சேர்ப்ப ! செய்தது 'உவவாதார்க்(கு)<br/>
 ஈத்ததை எல்லாம் இழவு'.                                  <p>
<br/>
 24. ஊழ்<br/>
 -----------<br/>
 227.<br/>
 எவ்வம் துணையாய்ப் பொருள்முடிக்கும் தாளாண்மை<br/>
 தெய்வம் முடிப்புழி என்செய்யும்? - மொய்கொண்டு<br/>
 பூப்புக்கு வண்டார்க்கும் ஊர! 'குறும்பியங்கும்<br/>
 கோப்புக் குழிச்செய்வ(து) இல்'.                               <p>
 228.<br/>
 சுட்டிச் சொலப்படும் பேரறிவி னார்கண்ணும்<br/>
 பட்ட விருத்தம் பலவானால் - பட்ட<br/>
 பொறியின் வகைய கருமம் அதனால்<br/>
 'அறிவினை ஊழே அடும்'.                                  <p>
 229.<br/>
 அங்கண் விசும்பின் அகனிலாப் பாரிக்கும்<br/>
 திங்களும் தீங்குறுதல் காண்டுமால் - பொங்கி<br/>
 அறைப்பாய் அருவி அணிமலை நாட! <br/>
 'உறற்பால யார்க்கும் உறும்'.                                  <p>
 230.<br/>
 கழுமலத்தில் யாத்த களிறும் கருவூர்<br/>
 விழுமியோன் மேற்சென் றதனால் - விழுமிய<br/>
 வேண்டினும் வேண்டா விடினும் 'உறற்பால<br/>
 தீண்டா விடுதல் அரிது'.                                    <p>
 231.<br/>
 ஆஅய் வளர்ந்த அணிநெடும் பெண்ணையை<br/>
 ஏஎய் இரவெல்லாம் காத்தாலும் - வாஅய்ப்<br/>
 படற்பாலார் கண்ணே படுமே 'பொறியும்<br/>
 தொடற்பாலார் கண்ணே தொடும்'.                             <p>
 232.<br/>
 முற்பெரிய நல்வினை முட்டின்றிச் செய்யாதார்<br/>
 பிற்பெரிய செல்வம் பெறலாமோ? - வைப்போடு<br/>
 இகலிப் பொருள்செய்ய எண்ணியக்கால் என்னாம்?<br/>
 'முதல்இலார்க்(கு) ஊதியம் இல்'.                            <p>
 233.<br/>
 பன்னாளும் நின்ற இடத்தும் கணிவேங்கை<br/>
 நன்னாளே நாடி மலர்தலால் - மன்னர்<br/>
 உவப்ப வழிபட் டொழுகினும் செல்வம்<br/>
 'தொகற்பால போழ்தே தொகும்'.                         <p>
 234.<br/>
 குரைத்துக் கொளப்பட்டார் கோளிழுக்குப் பட்டுப்<br/>
 புரைத்தெழுந்து போகினும் போவர் - அரக்கில்லுள்<br/>
 பொய்யற்ற ஐவரும் போயினார் 'இல்லையே<br/>
 உய்வதற்(கு) உய்யா இடம்'.                               <p>
 235.<br/>
 இதுமன்னும் தீதென்று இசைந்ததூஉம் ஆவார்க்கு<br/>
 அதுமன்னும் நல்லதே யாகும் - மதுமன்னும்<br/>
 வீநாறு கானல் விரிதிரை தண்சேர்ப்ப !<br/>
 'தீநாள் திருவுடையார்க்(கு) இல்'                               <p>
 236.<br/>
 ஆற்றுந் தகைய அரசடைந்தார்க் காயினும்<br/>
 வீற்று வழியல்லால் வேண்டினும் கைகூடா<br/>
 தேற்றார் சிறியர் எனல்வேண்டா 'நோற்றார்க்குச்<br/>
 சோற்றுள்ளும் வீழும் கறி'.                                     <p>
 237.<br/>
 ஆகும் சமயத்தார்க்கு ஆள்வினையும் வேண்டாவாம்<br/>
 போகும் பொறியார் புரிவும் பயனின்றே<br/>
 ஏகல் மலைநாட ! என்செய்தாங்கு என்பெறினும்<br/>
 'ஆகாதார்க்(கு) ஆகுவது இல்'.                                 <p>
 238.<br/>
 பண்டுருத்துச் செய்த பழவினை வந்தெம்மை<br/>
 இன்றொறுக் கின்ற தெனவறியார் - துன்புறுக்கும்<br/>
 மேவலரை கோவதென்? மின்னேர் மருங்குலாய் !<br/>
 'ஏவலாள் ஊருஞ் சுடும்'.                                   <p>
 239.<br/>
 சுடப்பட்டு உயிருய்ந்த சோழன் மகனும்<br/>
 பிடர்த்தலைப் பேரானைப் பெற்றுக் - கடைக்கால்<br/>
 செயிரறு செங்கோல் செலீஇயனான் 'இல்லை<br/>
 உயிருடையார் எய்தா வினை.'                                   <p>
 240.<br/>
 நனியஞ்சத் தக்க அவைவந்தால் தங்கண்<br/>
 துனியஞ்சார் செய்வ(து) உணர்வார் - பனியஞ்சி<br/>
 வேழம் பிடிதழூஉம் வேய்சூழ் மலைநாட!<br/>
 'ஊழம்பு வீழா நிலத்து'.                                          <p>
<br/>
 25. அரசியல்பு<br/>
 ------------------<br/>
 241.<br/>
 எங்கண் இனையர் எனக்கருதின் ஏதமால்<br/>
 தங்கண்ணர் ஆயினும் தகவில கண்டக்கால்<br/>
 வன்கண்ண னாகி ஒறுக்க 'ஒறுக்கல்லா<br/>
 மென்கண்ணன் ஆளான் அரசு.                              <p>
 242.<br/>
 சால மறைத்தோம்பிச் சான்றவர் கைகரப்பக்<br/>
 காலை கழிந்ததன் பின்றையும் - மேலைக்<br/>
 கறவைக்கன் றூர்ந்தானைத் தந்தையும் ஊர்ந்தான்<br/>
 'முறைமைக்கு மூப்பிளமை இல்'.                                 <p>
 243.<br/>
 முறைதெரிந்து செல்வர்க்கும் நல்கூர்ந் தவர்க்கும்<br/>
 இறைதிரியான் நேரொக்க வேண்டும் - முறைதிரிந்து<br/>
 நேரொழுகா னாயின் அதுவாம் 'ஒருபக்கம்<br/>
 நீரொழுகிப் பாலொழுகு மாறு'.                              <p>
 244.<br/>
 பொருத்தம் அழியாத பூந்தண்டார் மன்னர்<br/>
 அருத்தம் அடிநிழ லாரை - வருத்தாது<br/>
 கொண்டாரும் போலாதே கோடல் அதுவன்றோ<br/>
 'வண்டூதா துண்டு விடல்'.                                    <p>
 245.<br/>
 பாற்பட்டு வாழ்ப எனினும் குடிகள்மேல்<br/>
 மேற்பட்ட கூட்டு மிகநிற்றல் வேண்டாவாம்<br/>
 கோல்தலையே யாயினும் கொண்டீக காணுங்கால்<br/>
 'பாலதலை பாலூறல் இல்'.                                 <p>
 246.<br/>
 அடைய அடைந்தாரை அல்லவை செய்து<br/>
 கொடைவேந்தன் கோல்கொடியன் ஆகிக் குடிகள்மேல்<br/>
 கூட்டிறப்பக் கொண்டு தலையளிப்பின் அஃதன்றோ<br/>
 'சூட்டறுத்து வாயில் இடல்'.                                   <p>
 247.<br/>
 வெண்குடைக்கீழ் வாழும் குடிகட்கு வேந்தனும்<br/>
 செங்கோலன் அல்லாக்கால் செய்வதென் - பொங்கு<br/>
 படுதிரைச் சேர்ப்ப மற் 'றில்லையே யானை<br/>
 தொடுவுண்ணின் மூடுங் கலம்'.                                    <p>
 248.<br/>
 ஒளியாரை மீதூர்ந்து ஒழுகுவது அல்லால்<br/>
 களியானை மன்னர்க்கோ கைகடத்தல் ஏதம்<br/>
 துளியுண் பறவைபோல் செவ்வன்நோற் பாரும்<br/>
 'எளியாரை எள்ளாதார் இல்'.                                     <p>
 249.<br/>
 மறுமனத்தன் அல்லாத மாநலத்த வேந்தன்<br/>
 உறுமனத்த னாகி ஒழுகின் - செறுமனத்தார்<br/>
 பாயிரம் கூறிப் படைதொக்கால் என்செய்ப?<br/>
 'ஆயிரம் காக்கைக்கோர் கல்'.                              <p>
 250.<br/>
 அங்கோல் அவிர்தொடி! ஆழியான ஆயினும்<br/>
 செங்கோலன் அல்லாக்கால் சேர்ந்தாரும் எள்ளுவரால்<br/>
 வெங்கோன்மை வேந்தர்கள் வேண்டும் சிறிதெனினும்<br/>
 'தண்கோல் எடுக்குமாம் மெய்'.                                    <p>
 251.<br/>
 மன்னவன் ஆணைக்கீழ் மற்றையார் மீக்கூற்றம்<br/>
 என்ன வகையால் செயப் பெறுப? - புன்னைப்<br/>
 பரப்புநீர் தாவும் படுகடல் தண்சேர்ப்ப!<br/>
 'மரத்தின்கீழ் ஆகா மரம்'.                               <p>
 252.<br/>
 வழிபட் டவரை வலியராச் செய்தார்<br/>
 அழிப்பினும் ஆக்கினும் ஆகும் - விழுத்தக்க<br/>
 பையமர் மாலைப் பணைத்தோளாய்! பாத்தறிவென்<br/>
 மெல்லக் 'கவுட்கொண்ட நீர்'.                                      <p>
 253.<br/>
 தலைமை கருதும் தகையாரை வேந்தன்<br/>
 நிலைமையால் நேர்செய் திருத்தல் - மலைமிசைக்<br/>
 காம்பனுக்கும் மென்தோளாய்! அஃதன்றோ 'ஓரறையுள்<br/>
 பாம்போ(டு) உடனுறையும் ஆறு'.                               <p>
 254.<br/>
 கூற்றம் உயிர்கொள்ளும் போழ்து குறிப்பறிந்து<br/>
 மாற்றம் உடையாரை ஆராயா(து) - ஆற்றவும்<br/>
 முல்லை புரையும் முறுவலாய் ! 'செய்வதென்<br/>
 வல்லை அரசாட் கொளின்?'                                       <p>
 255.<br/>
 உடைப்பெருஞ் செல்வத்து உயர்ந்த பெருமை<br/>
 அடக்கமில் உள்ளத்தன் ஆகி - நடக்கையின்<br/>
 ஒளளியன் அல்லான்மேல் வைத்தல் 'குரங்கின்கைக்<br/>
 கொள்ளி கொடுத்து விடல்'.                                   <p>
 256.<br/>
 எல்லையொன்(று) இன்றியே இன்னாசெய் தாரையும்<br/>
 ஒல்லை வெகுளார் உலகாள்வதும் என்பவர்<br/>
 சொல்லின் வளாஅய்த்தம் தாள்நிழல் கொள்பவே<br/>
 'கொல்லையுள் கூழ்மரமே போன்று'.                             <p>
 257.<br/>
 போலந்தார் இராமன் துணையாகத் தான்போந்து<br/>
 இலங்கைக் கிழவற்(கு) இளையான் - இலங்கைக்கே<br/>
 போந்திறை யாயதூஉம் பெற்றான் 'பெரியாரைச்<br/>
 சார்ந்து கெழீஇயிலார் இல்'.                                 <p>
<br/>
 26. அமைச்சர்<br/>
 ------------------<br/>
258. <br/>
 கல்வி அகலமும் கட்டுரை வாய்பாடும்<br/>
 கொல்சின வேந்தன் அவைகாட்டும் - மல்கித்<br/>
 தலைப்பாய் இழிதரு தண்புனல் 'நீத்தம்<br/>
 மலைப்பெயல் காட்டும் துணை'.                              <p>
 259.<br/>
 செயிரறு செங்கோல் சினவேந்தன் தீமை<br/>
 பயிரறு பக்கத்தார் கொள்வர் - துகிர்புரையும்<br/>
 செவ்வாய் முறுவலநற் சின்மொழியாய்! 'செய்தானை<br/>
 ஒவ்வாத பாவையோ இல்'.                                  <p>
 260.<br/>
 சுற்றார் பலரைத்தன் கண்ணாக இல்லாதான்<br/>
 உற்றிடர்ப் பட்ட பொழுதின்கண் தேற்றம்<br/>
 மரையா துணைபயிரும் மாமலை நாட!<br/>
 'சுரையாழ் நரம்பறுத் தற்று'.                               <p>
 261.<br/>
 நல்லவும் தீயவும் நாடிப் பிறருரைக்கும்<br/>
 நல்ல பிறவும் உணர்வாரைக் கட்டுரையின்<br/>
 வல்லிதின் நாடி வலிப்பதே 'புல்லத்தைப்<br/>
 புல்லம் புறம்புல்லு மாறு'.                                <p>
 262.<br/>
 மனத்தினும் வாயினும் மெய்யினும் செய்கை<br/>
 அனைத்தினும் ஆன்றவிந்தா ராகி - நினைத்திருந்து<br/>
 ஒன்றும் பரியலராய் 'ஓம்புவார் இல்லெனில்<br/>
 சென்று படுமாம் உயிர்'.                                        <p>
 263.<br/>
 செயல்வேண்டா நல்லன செய்விக்கும் தீய<br/>
 செயல்வேண்டி நிற்பின் விலக்கும் இகல்வேந்தன்<br/>
 தன்னை நலிந்து தனக்குறுதி கூறலால்<br/>
 'முன்னின்னா மூத்தார்வாய்ச் சொல்'.                            <p>
 264.<br/>
 செறிவுடைத் தார்வேந்தன் செவ்வியல பெற்றால்<br/>
 அறிவுடையார் அவ்வியமும் செய்வர் - வறிதுரைத்துப்<br/>
 பிள்ளை களைமருட்டும் தாயர்போல் அம்புலிமேல்<br/>
 'ஒள்ளியகாட் டாளர்க்(கு) அரிது'.                                 <p>
 265.<br/>
 தீயன வல்ல செயினும் திறல்வேந்தன்<br/>
 காய்வன சிந்தியார் சுற்றறிந்தார் - பாயும்<br/>
 'புலிமுன்னர் புல்வாய்க்குப் போக்கில் அதுவே<br/>
 வளிமுன்னர் வைப்பாரம் இல்'.                               <p>
<br/>
 27. மன்னரைச் சேர்ந்தொழுகல்<br/>
 ---------------------------------------<br/>
266. <br/>
 கொடித்திண்டேர் மன்னரால் கூட்டுண்டு வாழ்வார்<br/>
 எடுத்துமேற் கொண்டவர் ஏய வினையை<br/>
 மடித்தொழிதல் என்னுண்டாம்? மாணிழாய்!  'கள்ளைக்<br/>
 குடித்துக் குழைவாரோ இல்'.                            <p>
 267.<br/>
 வெற்றிவேல் வேந்தன் வியங்கொண்டால் யாமொன்றும்<br/>
 பெற்றிலேம் என்பது பேதைமையே - மற்றதனை<br/>
 எவ்வம் இலராகிச் செய்க அதுவன்றோ<br/>
 'செய்கென்றான் உண்கென்னு மாறு'.                        <p>
 268.<br/>
 எமரிது செய்க எமக்கென்று வேந்தன்<br/>
 தமரைத் தலைவைத்த காலைத் - தமரவற்கு<br/>
 வேலின்வா யாயினும் வீழார் மறுத்துரைப்பின்<br/>
 'ஆல்என்னிற் பூல்என்னு மாறு'.                                <p>
 269.<br/>
 விடலமை செய்து வெருண்டகன்று நில்லாது<br/>
 உடலரு மன்னர் உவப்ப ஒழுகின்<br/>
 மடலணி பெண்ணை மலிதிரை சேர்ப்ப!<br/>
 'கடல்படா வெல்லாம் படும்'.                                  <p>
 270.<br/>
 உவப்ப உடன்படுத்தற் கேய கருமம்<br/>
 அவற்றவற் றாந்துணைய வாகிப் பயத்தால்<br/>
 வினைமுதிரின் செய்தான்மேல் ஏறும் பனைமுதிரின்<br/>
 தாய்தாள்மேல் வீழ்ந்து விடும்'.                             <p>
 271.<br/>
 செருக்கெழு மன்னர் திறலுடையார் சேர்ந்தார்<br/>
 ஒருத்தரை அஞ்சி உலைதலும் உண்டோ ?<br/>
 உருத்த சுணங்கின் ஒளியிழாய் !  'கூரிது<br/>
 எருத்து வலியநன் கொம்பு'.                            <p>
 272.<br/>
 வேந்தன் மதித்துவப்பப் பட்டாரைக் கொண்டேனை<br/>
 மாந்தரும் ஆங்கே மதித்துணர்வர் - ஆய்ந்த<br/>
 நலமென் கதுப்பினாய் ! நாடின 'நெய்பெய்த<br/>
 கலனேநெய் பெய்து விடும்'.                                  <p>
 273.<br/>
 ஆண்டகை மன்னரைத் சார்ந்தார்தாம் அல்லுறினும்<br/>
 ஆண்டொன்று வேண்டுதும் என்பது உரையற்க<br/>
 பூண்தாங்கு மார்ப! பொருள்தக்கார் 'வேண்டாமை<br/>
 வேண்டிய தெல்லாம் தரும்'.                                  <p>
 274.<br/>
 காவலனை ஆக வழிபட்டார் மற்றவன்<br/>
 ஏவல் வினைசெய் திருந்தார்க்(கு) உதவடுத்தல்<br/>
 ஆவணைய நின்றதன் கன்று 'முலையிருப்பத்<br/>
 தாயணல் தான்சுவைத் தற்று'.                               <p>
 275.<br/>
 சிறப்புடை மன்னவரைச் செவ்வியின் நோக்கித்<br/>
 திறத்தின் உரைப்பாரைக்கொன் (று) ஆகாத தில்லை<br/>
 விறற்புகழ் மன்னர்க்(கு) உயிரன்ன ரேனும்<br/>
 'புறத்தமைச்சின் நன்றகத்துக் கூன்'.                      <p>
276. <br/>
 இடுகுடைத்தேர் மன்னர் எமக்கமையும் என்று<br/>
 கடிதவர்தாம் காதலிப்பத் தாம்காதல் கொண்டு<br/>
 மூடிய எனைத்தும் உணரா முயறல்<br/>
 'கடிய கனைத்து விடல்'.                                     <p>
 277.<br/>
 சீர்த்தகு மன்னர் சிறந்தனைத்தும் கெட்டாலும்<br/>
 நேர்த்துரைத்(து) எள்ளார் நிலைநோக்கிச் - சீர்த்த<br/>
 கிளையின்றிப் போஒய்த் தனித்தாயக் கண்ணும்<br/>
 'இளைதென்று பாம்பிகழ்வார் இல்'                              <p>
 278.<br/>
 செருக்குடைய மன்னர் இடைப்புக்(கு) அவருள்<br/>
 ஒருத்தற்(கு) உதவாத சொல்லின் தனக்குத்<br/>
 திருத்தலும் ஆகாது தீதரம் அதுவே<br/>
 'எருத்திடை வைக்கோல் தினல்'.                         <p>
 279.<br/>
 பன்னாள் தொழில்செய்து உடைய கவர்ந்துண்டார்<br/>
 இன்னாமை செய்யாமை வேண்டி இறைவர்க்குப் <br/>
 பொன்யாத்துக் கொண்டு புகுதல் 'குவளையைத்<br/>
 தன்னாரால் யாத்து விடல்'.                              <p>
 280.<br/>
 மெய்ம்மையே நின்று மிகநோக்கப் பட்டவர்<br/>
 கைம்மேலே நின்று கறுப்பன செய்தொழுகிப்<br/>
 பொய்ம்மேலே கொண்டவ் விறைவற்கொன் றார் 'குறைப்பர்<br/>
 தம்மேலே வீழப் பனை.'                                       <p>
 281.<br/>
 வெஞ்சின மன்னவன் வேண்டாதவே செயினும்<br/>
 நெஞ்சத்துட் கொள்வ சிறிதும் செயல்வேண்டா<br/>
 என்செய்து அகப்பட்டக் கண்ணும் 'எழுப்புபவோ<br/>
 துஞ்சு புலியைத் துயில்'.                                 <p>
 282.<br/>
 தாமேயும் தம்மைப் புறந்தர வாற்றாதார்<br/>
 வாமான்றோ மன்னரைக் காய்வது எவன்கொலோ?<br/>
 ஆமா உகளும் அணிவரை வெற்ப! கேள்<br/>
 'ஏமரார் கோங்கு ஏறினார்'.                                   <p>
 283.<br/>
 உறாஅ வகையது செய்தாரை வேந்தன்<br/>
 பொறாஅன் போலப் பொறுத்தால் - பொறாஅமை<br/>
 மேன்மேலும் செய்து விடுதல் அதுவன்றோ<br/>
 'கூன்மேல் எழுந்த குரு'.                                    <p>
 284.<br/>
 பொருளல்லார் கூறிய பொய்க்குறளை வேந்தன்<br/>
 தெருளும் திறந்தெரிதல் அல்லால் - வெருளஎழுந்து<br/>
 ஆடு பவரோடே ஆடார் உணர்வுடையார்<br/>
 'ஆடுபணைப் பொய்க்காலே போன்று'.                              <p>
<br/>
 28. பகைத்திறம் தெரிதல்<br/>
 --------------------------------<br/>
285. <br/>
 வன்சார்(பு) உடையர் எனினும் வலிபெய்து<br/>
 தஞ்சார்(பு) இலாதாரைத் தேசூன்றல் ஆகுமோ<br/>
 மஞ்சுசூழ் சோலை மலைநாட ! யார்க்கானும்<br/>
 'அஞ்சுவார்க் கில்லை அரண்'.                                <p>
 286.<br/>
 எதிர்த்த பகையை இளைதாய போழ்தே<br/>
 கதித்துக் களையின் முதிராதே தீர்த்து<br/>
 நனிநயப்பச் செய்தவர் நண்பெல்லாந் தீரத்<br/>
 'தனிமரம் காடாதல் இல்'.                                   <p>
 287.<br/>
 முன்னலிந்து ஆற்ற முரண்கொண்டு எழுந்தோரைப்<br/>
 பின்னலிதும் என்றிருத்தல் பேதைமையே - பின்சென்று<br/>
 காம்பன்ன தோளி! கடிதிற் 'கடித்தோடும்<br/>
 பாம்பின்பல் கொள்வாரோ இல்'.                          <p>
 288.<br/>
 நிரம்ப நிரையத்தைக் கண்டதும் நிரையம்<br/>
 வரம்பில் பெரியானும் புக்கான் - இரங்கார்<br/>
 கொடியார மார்ப! 'குடிகெட வந்தால்<br/>
 அடிகெட மன்றி விடல்'.                                        <p>
 289.<br/>
 தமர்அல் லவரைத் தலையளித்தக் கண்ணும்<br/>
 அமராக் குறிப்பவர்க்(கு) ஆகாதே தோன்றும்<br/>
 சுவர்நிலம் செய்தமையைக் கூட்டியக் கண்ணும்<br/>
 உவர்நிலம் உட்கொதிக்கு மாறு'.                             <p>
 290.<br/>
 முகம்புறத்துக் கண்டால் பொறுக்கலா தாரை<br/>
 அகம்புகுதும் என்றிரக்கும் ஆசை இருங்கடத்துத்<br/>
 தக்க நெறியிடைப் பின்னும் செலப்பெறார்<br/>
 'ஒக்கலை வேண்டி அழல்'.                                 <p>
 291.<br/>
 ஆற்றப் பெரியார் பகைவேண்டிக் கொள்ளற்க<br/>
 போற்றாது கொண்டரக்கன் போரில் அகப்பட்டான்<br/>
 நோற்ற பெருமை உடையாரும் 'கூற்றம்<br/>
 புறங்கொம்மை கொட்டினார் இல்'.                        <p>
 292.<br/>
 பெரியாரைச் சார்ந்தார்மேல் பேதைமை கந்தாச்<br/>
 சிறியார் முரண்கொண்டு ஒழுகல் - வெறியொலி<br/>
 கோநாய் இனம்வெரூஉம் வெற்ப! புலம்புகின்<br/>
 'தீநாய் எழுப்புமாம் எண்கு'.                                <p>
 293.<br/>
 இகலின் வலியாரை எள்ளி எளியார்<br/>
 இகலின் எதிர்நிற்றல் ஏதம் - அகலப்போய்<br/>
 என்செய்தே யாயினும் உய்ந்தீக 'சாவாதான்<br/>
 முன்கை வளையும் தொடும்'.                                      <p>
 294.<br/>
 வென்றடு நிற்பாறை வெப்பித் தவர்காய்வ(து)<br/>
 ஒன்றொடு நின்று சிறியார் பலசெய்தல்<br/>
 குன்றொடு தேன்கலாம் வெற்ப! அதுபெரிதும்<br/>
 'நன்றொடு வந்ததொன் றன்று'.                               <p>
 295.<br/>
 உரைத்தவர் நாவோ பருந்தெறியா தென்று<br/>
 சிலைத்தெழுந்து செம்மாப் பவரே - மலைத்தால்<br/>
 இழைத்த திகவா தவரைக் கனற்றிப்<br/>
 'பலிப்புறத் துண்பார் உணா'.                                  <p>
 296.<br/>
 தழங்குரல் வானத்துத் தண்பெயல் பெற்றால்<br/>
 கிழங்குடைய வெல்லாம் முளைக்குமோர் ஆற்றால்<br/>
 விழைந்தவரை வேர்சுற்றக் கொண்டொழுகல் வேண்டா<br/>
 'பழம்பகை நட்பதால் இல்'.                                    <p>
 297.<br/>
 வெள்ளம் பகையெனினும் வேறிடத்தார் செய்வதென்?<br/>
 கள்ளம் உடைத்தாகிச் சார்ந்த கழிநட்பு<br/>
 புள்ளொலிப் பொய்கைப் புனலூர ! அஃதன்றோ<br/>
 'அள்ளில்லத்(து) உண்ட தனிசு'.                                  <p>
 298.<br/>
 இம்மைப் பழியும் மறுமைக்குப் பாவமும்<br/>
 தம்மைப் பரியார் தமரா அடைந்தாரின்<br/>
 செம்மைப் பகைகொண்டு சேராதார் தீயரோ?<br/>
 'மைம்மைப்பின் நன்று குருடு.'                                 <p>
 299.<br/>
 பொருந்தா தவரைப் பொருதட்டக் கண்ணும்<br/>
 இருந்தமையா ராகி இறப்ப வெகுடல்<br/>
 விரிந்தருவி வீழ்தரும் வெற்ப! அதுவே<br/>
 'அரிந்தரிகால் நீர்படுக்கு மாறு'.                        <p>
 300.<br/>
 வன்பாட் டவர்பகை கொள்ளினும் மேலாயோர்<br/>
 புன்பாட் டவர்பகை கோடல் பயனின்றே<br/>
 கண்பாட்ட பூங்காவிக் கானலம் தண்சேர்ப்ப!<br/>
 'வெண்பாட்டம் வெள்ளம் தரும்'.                                  <p>
 301.<br/>
 வாள்திற லானை வளைத்தார்கள் அஞ்ஞான்று<br/>
 வீட்டிய சென்றார் விளங்கொளி - காட்டப்<br/>
 பொறுவரு தன்மைகண்(டு) அஃதொழிந்தார் அஃதால்<br/>
 'உருவு திருவூட்டு மாறு'.                                     <p>
 302.<br/>
 வலியாரைக் கண்டக்கால் வாய்வாளா ராகி<br/>
 மெலியாரை மீதூரும் மேன்மை யுடைமை<br/>
 புலிகலாம் கொள்யானைப் பூங்குன்ற நாட!<br/>
 'வலியலாந் தாக்கு வலிது'.                                 <p>
 303.<br/>
 ஒன்னார் அடநின்ற போழ்தின் ஒருமகன்<br/>
 தன்னை எனைத்தும் வியவற்க - துன்னினார்<br/>
 நன்மை யிலராய் விடினும் நனிபலராம்<br/>
 'பன்மையிற் பாடுடைய தில்'.                                    <p>
 304.<br/>
 தன்னலி கிற்பான் தலைவரின் தானவற்குப்<br/>
 பின்னலி வானைப் பெறல்வேண்டும் - என்னதூஉம்<br/>
 வாய்முன்ன தாக வலிப்பினும் 'போகாதே<br/>
 நாய்ப்பின்ன தாகத் தகர்'.                                   <p>
 305.<br/>
 யானும்மற்(று) இவ்விருந்த எம்முனும் ஆயக்கால்<br/>
 வீரம் செயக்கிடந்த(து) இல்லென்று - கூடப்<br/>
 படைமாறு கொள்ளப் பகைதூண்டல் அஃதே<br/>
 'இடைநாயிற்(று) என்பிடு மாறு'.                                <p>
 306.<br/>
 இயற்பகை வெல்குறுவான் ஏமாப்ப முன்னே<br/>
 அயற்பகை தூண்டி விடுத்தோர் - நயத்தால்<br/>
 கறுவழங்கிக் கைக்கெளிதாய்ச் செய்க அதுவே<br/>
 'சிறுகுரங்கின் கையால் துழா'.                                   <p>
307. <br/>
 மாற்றத்தை மாற்றம் உடைத்தலால் மற்றவர்க்(கு)<br/>
 ஆற்றும் பகையால் அவர்களைய - வேண்டுமே<br/>
 வேற்றுமை யார்க்குமுண் டாகலான் 'ஆற்றுவான்<br/>
 நூற்றுவரைக் கொன்று விடும்'.                                  <p>
 308.<br/>
 தெள்ளி யுணரும் திறனுடையார் தம்பகைக்<br/>
 குள்வாழ் பகையைப் பெறுதல் உறுதியே<br/>
 கள்ளினால் கள்ளறுத்தல் காண்டும் அதுவன்றோ<br/>
 'முள்ளினால் முட்களையு மாறு'.                             <p>
 309.<br/>
 நலிந்தொருவர் நாளும் அடுபாக்குப் புக்கால்<br/>
 மெலிந்தொருவர் வீழாமைகண்டு - மலிந்தடைதல்<br/>
 பூப்பிழைத்து வண்டு புடையாடும் கண்ணினாய் !<br/>
 'ஏப்பிழைத்துக் காக்கொள்ளு மாறு'.                           <p>
 310.<br/>
 மறையா(து) இனிதுரைத்தல் மாண்பொருள் ஈதல்<br/>
 அறையான் அகப்படுத்துக் கோடல் - முறையால்<br/>
 நடுவணாச் சென்றவரை நன்கெறிதல் அல்லால்<br/>
 'ஒடியெறியத் தீரா பகை'.                                  <p>
<br/>
 29. படைவீரர்<br/>
 ------------------<br/>
 311.<br/>
 தூக்கி அவர்வெலினும் தாம்வெலினும் வெஞ்சமத்துள்<br/>
 தாக்கி எதிர்ப்படுவர் தக்கவர் அஃதன்றிக்<br/>
 காப்பின் அகத்திருந்து காய்வார் மிகவுரைத்தல்<br/>
 'யாப்பினுள் அட்டிய நீர்'.                                     <p>
 312.<br/>
 உற்றால் இறைவற்(கு) உடம்பு கொடுக்கிற்பான்<br/>
 மற்றவற்(கு) ஒன்னாரோ(டு) ஒன்றுமோ - தெற்ற<br/>
 முரண்கொண்டு மாறாய உண்ணுமோ 'உண்ணா<br/>
 இரண்டேறு ஒருதுறையுள் நீர்'.                                 <p>
313. <br/>
 ஆற்ற வினைசெய்தார் நிற்பப் பலவுரைத்து<br/>
 ஆற்றாதார் வேந்தனை நோவது சேற்றுள்<br/>
 வழாஅமைக் காத்தோம்பி 'வாங்கும் எருதாங்கு<br/>
 எழாஅமைச் சாக்கா டெழல்'.                               <p>
 314.<br/>
 தாரேற்ற நீண்மார்பின் தம்இறைவன் நோக்கியக்கால்<br/>
 போரேற்றும் என்பார் பொதுவாக்கல் வேண்டுமோ?<br/>
 யார்மேற்றாக் கொள்ளினும் கொண்டீக காணுங்கால்<br/>
 'ஊர்மேற்ற தாம்அமணர்க்(கு) ஓடு'.                          <p>
 315.<br/>
 செம்மாந்து செல்லும் செறுநரை அட்டவர்<br/>
 தம்மேற் புகழ்பிறர் பாராட்டத் - தம்மேற்றாம்<br/>
 வீரஞ்சொல் லாமையே வீழ்க களிப்பினும்<br/>
 'சோரம் பொதியாத வாறு'.                                      <p>
 316.<br/>
 உரைத்தாரை மீதுரா மீக்கூற்றம் பல்லி <br/>
 நெரித்த சினைபோலும் நீளிரும் புன்னைப்<br/>
 பொரிப்பூ இதழுறைக்கும் பொங்குநீர்ச் சேர்ப்ப !<br/>
 'நரிக்கூஉக் கடற்கெய்தா வாறு'.                          <p>
 317.<br/>
 அமர்நின்ற போழ்தின்கண் ஆற்றுவா ரேனும்<br/>
 நிகரின்றி மேல்விடுதல் ஏதம் - நிகரின்றி<br/>
 வில்லொடுநே ரொத்த புருவத்தாய் ! அஃதன்றோ<br/>
 'கல்லொடு கையெறியு மாறு'.                              <p>
 318.<br/>
 வரைபுரை வேழத்த வன்பகையென் றஞ்சா<br/>
 உரைநடை மன்னருள் புக்காங்(கு) அவையுள்<br/>
 நிரையுரைத்துப் போகாதொன் றாற்றத் துணிக<br/>
 'திரையவித்து ஆடார் கடல்'.                                    <p>
 319.<br/>
 காத்தாற்று நிற்பாரைக் கண்டால் எதிருரையார்<br/>
 பார்த்தாற்றா தாரைப் பரியாது மீதூர்தல்<br/>
 யாத்ததே சில்லார் படையாண்மை 'நாவிதன்வாள்<br/>
 சேப்பிலைக்குக் கூர்த்து விடல்'                                   <p>
 320.<br/>
 இஞ்சி அடைத்துவைத்(து) ஏமாந்(து) இருப்பினும்<br/>
 அஞ்சி அகப்படுவார் ஆற்றாதார் - அஞ்சி<br/>
 இருள்புக் கிருப்பினும் மெய்யே வெரூஉம்புள்<br/>
 'இருளின் இருந்தும் வெளி'.                                  <p>
 321.<br/>
 உருத்தெழு ஞாட்பினுள் ஒன்னார் தொலையச்<br/>
 செருக்கினால் செய்கல்லார் செய்வாரே போலத்<br/>
 தருக்கினால் தம் இறைவன் கூழுண் பவரே<br/>
 'கருக்கினால் கூறைகொள் வார்'.                              <p>
 322.<br/>
 அமர்விலங்கி ஆற்ற அறியவும் பட்டார்<br/>
 எமர்மேலை இன்னரால் யார்க்குரைத்தும் என்று<br/>
 தமர்மறையால் கூழுண்டு சேறல் அதுவே<br/>
 'மகன்மறையாத் தாய்வாழு மாறு'.                             <p>
 323.<br/>
 உறுகண் பலவும் உணராமை கந்தாத்<br/>
 தறுகண்மை ஆகாதாம் பேதை- தறுகண்<br/>
 பொறிப்பட்ட வாறல்லால் பூணாதென் றெண்ணி<br/>
 'அறிவச்சம் ஆற்றப் பெரிது'.                                    <p>
 324.<br/>
 தன்னின் வலியானைத் தானுடையன் அல்லாதான்<br/>
 என்ன குறையன் இளையரால்? மன்னும்<br/>
 புலியிற் பெருந்திறல வாயினும் 'பூசை<br/>
 எலியில் வழிப்பெறா பால்'.                                <p>
 325.<br/>
 கொடையும் ஒழுக்கமும் கோளுள் ளுணர்வும்<br/>
 உடையர் எனப்பட்டு ஒழுகிப் பகைவர்<br/>
 உடையமேற் செல்கிற்கும் ஊற்றம் இலாதார்<br/>
 'படையின் படைத்தகைமை நன்று'.                            <p>
 326.<br/>
 இருகயல் உண்கண் இளையவளை வேந்தன்<br/>
 தருகென்றாற் றன்னையரும் நேரார் - செருவறைந்து<br/>
 பாழித்தோள் வட்டித்தார் காண்பாம் இனிதல்லால்<br/>
 'வாழைக்காய் உப்புறைத்தல் இல்'.                             <p>
<br/>
 30. இல்வாழ்க்கை<br/>
 -----------------------<br/>
 327.<br/>
 நாணின்றி ஆகாது பெண்மை நயமிகு<br/>
 ஊணின்றி ஆகாது உயிர்வாழ்க்கை - பேணுங்கால்<br/>
 கைத்தின்றி ஆகா கருமங்கள் காரிகையாய்!<br/>
 'வித்தின்றிச் சம்பிரதம் இல்'.                                 <p>
 328.<br/>
 உரிமைதனில் தம்மோடு உழந்தமை கண்டு<br/>
 பிரிவின்றிப் போற்றப் படுவார் - திரிவின்றித்<br/>
 தாம்பெற் றதனால் உவவார் 'பெரிதகழின்<br/>
 பாம்புகாண் பாரும் உடைத்து'.                                <p>
 329.<br/>
 அகத்தால் அழிவு பெரிதாயக் கண்ணும்<br/>
 புறத்தால் பொலிவுறல் வேண்டும் - எனைத்தும்<br/>
 படுக்கை இலராயக் கண்ணும் 'உடுத்தாரை<br/>
 உண்டி வினவுவார் இல்'.                                    <p>
 330.<br/>
 சொல்லாமை நோக்கிக் குறிப்பறியும் பண்பில்தம்<br/>
 இல்லாளே வந்த விரும்தோம்பிச் - செல்வத்து<br/>
 இடரின்றி ஏமாந் திருந்தாரே 'நாளும் <br/>
 கடலுள் துலாம்பண்ணி னார்'.                                 <p>
 331.<br/>
 எந்நெறி யானும் இறைவன்தன் மக்களைச்<br/>
 செந்நெறிமேல் நிற்பச் செயல்வேண்டும் - அந்நெறி<br/>
 மான்சேர்ந்த நோக்கினாய் ! - ஆங்க 'அணங்காகும்<br/>
 தான்செய்த பாவை தனக்கு'.                                  <p>
 332.<br/>
 ஒக்கும் வகையான் உடன்பொருள் சூதின்கண்<br/>
 பக்கத் தொருவன் ஒருவன்பாற் பட்டிருக்கும்<br/>
 மிக்க சிறப்பின ராயினும் 'தாயார்க்கு<br/>
 மக்களுள் பக்கமோ வேறு'.                                      <p>
 333.<br/>
 தொடித்தோள் மடவார் மருமந்தன் ஆகம்<br/>
 மடுத்(து)அவர் மார்பில் மகிழ்நன் மடுப்ப<br/>
 நெறியல்ல சொல்லல்நீ பாண! - 'அறிதுயில்<br/>
 யார்க்கும் எழுப்பல் அரிது'.                                       <p>
 334.<br/>
 விழும்இழை நல்லார் வெருள்பிணைபோல் நோக்கம்<br/>
 கெழுமிய நாணை மறைக்கும் - தொழுதையுள்<br/>
 மாலையும் மாலை மறுக்குறுத்தாள் அஃதால்<br/>
 'சால்பினைச் சால்பறுக்கு மாறு'.                            <p>
 335.<br/>
 தூய்மை மனத்தவர் தோழர் மனையகத்தும்<br/>
 தாமே தமியர் புகல்வேண்டா - தீமையான்<br/>
 ஊர்மிகின் இல்லை கரியோ ஒலித்துடன்<br/>
 'நீர்மிகின் இல்லை சிறை'.                                       <p>
 336.<br/>
 நிறையான் மிகுநல்லா நேரிழை யாரைச்<br/>
 சிறையான் அகப்படுத்தல் ஆகா - அறையோ<br/>
 வருந்த வலிதினின் யாப்பினும் 'நாய்வால்<br/>
 திருந்துதல் என்றுமோ இல்'.                                   <p>
 337.<br/>
 நல்கூர்ந் தவர்க்கு நனிபெரியர் ஆயினார்<br/>
 செல்விருந் தாகிச் செலவேண்டா - ஓல்வது<br/>
 இறந்தவர் செய்யும் வருத்தம் 'குருவி<br/>
 குறங்கறுப்பச் சோரும் குடர்.'                             <p>
 338.<br/>
 உடுக்கை மருந்துறையுள் உண்டியோ(டு) இன்ன<br/>
 கொடுத்துக் குறைதீர்த்தல் ஆற்றி - விடுத்தின்சொல்<br/>
 ஈயாமை என்ப 'எருமை எறிந்தொருவர்<br/>
 காயக்கு லோபிக்கும் ஆறு'.                                     <p>
 339.<br/>
 தத்தமக்குக் கொண்ட குறியே தவமல்ல<br/>
 செத்துக சாந்து படுக்கமனன் - ஒத்துச்<br/>
 சகத்தனாய் நின்றொழுகும் சால்பு தவமே<br/>
 'நுகத்துப் பகலாணி போன்று'.                              <p>
 340.<br/>
 உள்ள தொருவர் ஒருவர்கை வைத்தக்கால்<br/>
 கொள்ளும் பொழுதே கொடுக்கதாம் - கொள்ளார்<br/>
 நிலைப்பொருள் என்றதனை நீட்டித்தல் வேண்டா<br/>
 'புலைப்பொருள் தங்கா வெளி'.                                <p>
 341.<br/>
 நன்றே ஒருவர்த் துணையுடைமைப் பாப்பிடுக்கண்<br/>
 நண்டேயும் பார்ப்பான்கண் தீர்த்தலான் - விண்டோ யும்<br/>
 குன்றகல் நன்னாட! கூறுங்கால் 'இல்லையே<br/>
 ஒன்றுக்(கு) உதவாத ஒன்று'.                                      <p>
 342.<br/>
 விடலரிய துப்புடைய வேட்கையை நீக்கிப்<br/>
 படர்வரிய நன்னெறிக்கண் நின்றார் - இடருடைத்தாப்<br/>
 பெற்ற விடக்கு நுகர்தல் 'கடல்நீந்திக்<br/>
 கற்றடியுள் ஆழ்ந்து விடல்'.                                <p>
 343.<br/>
 செறலிற் கொலைபுரிந்து சேண்உவப்பார் ஆகி<br/>
 அறிவின் அருள்புரிந்து செல்லார் - பிறிதின்<br/>
 உயிர்செகுத்(து) ஊன்துய்த்(து) ஒழுகுதல் ஓம்பார்<br/>
 'தயிர்சிதைத்து மற்றொன்(று) அடல்'.                           <p>
 344.<br/>
 நன்கொன்(று) அறிபவர் நாழி கொடுப்பவர்க்(கு)<br/>
 என்றும் உறுதியே சூழ்க எறிதிரை<br/>
 சென்றுலாம் சேர்ப்ப ! அதுபோல 'நீர்போயும்<br/>
 ஒன்றிண்டாம் வாணிகம் இல்'.                                      <p>
 345.<br/>
 தமனென்று இருநாழி ஈந்தவன் அல்லால்<br/>
 நமனென்று காயினும் தான்காயான மன்னே!<br/>
 அவனிவன் என்றுரைத்து எள்ளிமற் 'றியாரே<br/>
 நமநெய்யை நக்கு பவர்'                                     <p>
 346.<br/>
 நாடி நமரென்று நன்கு புரந்தாரைக்<br/>
 கேடு பிறரோடு சூழ்தல் - கிளர்மணி<br/>
 நீடுகல் வெற்ப ! நினைப்பின்றித் 'தாமிருந்த<br/>
 கோடு குறைத்து விடல்'.                                    <p>
 347.<br/>
 பண்டின ரென்று தமரையும் தம்மையும்<br/>
 கொண்ட வகையால் குறைதீர நோக்கியக்கால்<br/>
 விண்டவரோ(டு) ஒன்றிப் புறனுரைப்பின் அஃதாலவ்<br/>
 'உண்டஇல் தீயிடு மாறு'                                  <p>
<br/>
 31. உறவினர்<br/>
 ------------------<br/>
348. <br/>
 தமக்குற்ற தேயாகத் தம்மடைந்தார்க்(கு) உற்ற(து)<br/>
 எமக்குற்ற தென்றுணரா விட்டாக்கால் என்னாம்<br/>
 இமைத்தருவி பொன்வரன்றும் ஈர்ங்குன்ற நாட !<br/>
 'உமிக்குற்று கைவருந்து மாறு'.                              <p>
349. <br/>
 சேர்ந்தார் ஒருவரைச் சேர்ந்தொழுகப் பட்டவர்<br/>
 தீர்ந்தாராக் கொண்டு தெளியினும் - தேர்ந்தவர்க்குச்<br/>
 செல்லாமைக் காணாக்கால் செல்லும்வாய் என்னுண்டாம்<br/>
 'எல்லாம்பொய் அட்டூணே வாய்'.                             <p>
350. <br/>
 அல்லல் ஒருவர் அடைந்தக்கால் மற்றவர்க்கு<br/>
 நல்ல கிளைகள் எனப்படுவார் - நல்ல<br/>
 வினைமரபின் மற்றதனை நீக்கும் அதுவே<br/>
 'மனைமர மாய மருந்து'.                               <p>
 351. <br/>
 மெய்யா உணரின் பிறர்பிறர்க்குச் செய்வதென்?<br/>
 மையார் இருங்கூந்தல் பைந்தொடி ! எக்காலும்<br/>
 செய்யார் எனினும் தமர்செய்வர் 'பெய்யுமாம்<br/>
 பெய்யா தெனினும் மழை'.                                 <p>
 352.<br/>
 முன்னின்னார் ஆயினும் மூடும் இடர்வந்தால்<br/>
 பின்னின்னார் ஆகிப் பிரியார் ஒருகுடியார்<br/>
 பொன்னாச் செயினும் புகாஅர் புனலூர !<br/>
 'துன்னினார் அல்லார் பிறர்'.                                 <p>
 353.<br/>
 உளைய உரைத்து விடினும் உறுதி<br/>
 கிளைகள்வாய்க் கேட்பதே நன்றாம் - விளைவயலுள்<br/>
 பூமிதித்துப் புட்கலாம் பொய்கைப் புனலூர !<br/>
 'தாய்மிதித்து ஆகா முடம்'.                             <p>
 354.<br/>
 தன்னை மதித்துத் தமரென்று கொண்டக்கால்<br/>
 என்ன படினும் அவர்செய்வ செய்வதே<br/>
 இன்னொலி வெற்ப! இடரென்னை 'துன்னூசி<br/>
 போம்வழி போகும் இழை'.                                   <p>
 355.<br/>
 கருவினுட் கொண்டு கலந்தாரும் தம்முள்<br/>
 ஒருவழி நீடும் உறைதலோ துன்பம்<br/>
 பொருகடல் தண்சேர்ப்ப ! பூந்தா மரைமேல்<br/>
 'திருவோடும் இன்னாது துச்சு'.                             <p>
 356.<br/>
 பாரதத் துள்ளும் பணையம்தம் தாயமா<br/>
 ஈரைம் பதின்மரும் போரெதிர்ந்(து) ஐவரோடு<br/>
 ஏதில ராகி இடைவிண்டார் ஆதலால்<br/>
 'காதலோ(டு) ஆடார் கவறு'.                                    <p>
<br/>
 32. அறம் செய்தல்<br/>
 ------------------------<br/>
 357.<br/>
 சிறத்த நுகர்ந்தொழுகும் செல்வம் உடையார்<br/>
 அறஞ்செய்து அருளுடையர் ஆதல் - பிறங்கல்<br/>
 அமையொடு வேய்கலாம் வெற்ப! அதுவே<br/>
 'சுமையொடு மேல்வைப்ப மாறு'.                         <p>
358. <br/>
 வைத்ததனை வைப்பென்று உணரற்க தாமதனைத்<br/>
 துய்த்து வழங்கி இருபாலும் - அத்தகத்<br/>
 தக்குழி நோக்கி அறஞ்செய்யின் அஃதன்றோ<br/>
 'எய்ப்பினில் வைப்பென் பது'.                              <p>
359. <br/>
 மல்லற் பெருஞ்செல்வம் மாண்டவர் பெற்றக்கால்<br/>
 செல்வுழியும் ஏமாப்பச் செய்வதாம் - மெல்லியல்<br/>
 சென்றொசிந் தொல்கு நுசுப்பினாய்! - 'பைங்கரும்பு<br/>
 மென்றிருந்து பாகு செயல்'.                                <p>
 360.<br/>
 ஈனுலகத் தாயின் இசைபெறூஉம் அஃதிறந்<br/>
 தேனுலகத் தாயின் இனிததூஉம் - தானொருவன்<br/>
 நாள்வாயும் நல்லறம் செய்வார்க்கு இரண்டுலகும்<br/>
 'வேள்வாய்க் கவட்டை நெறி'.                                  <p>
 361.<br/>
 மாய்வதன் முன்னே வகைப்பட்ட நல்வினையை<br/>
 ஆய்வின்றிச் செய்யாதார் பின்னே வழிநினைந்து<br/>
 நோய்காண் பொழுதின் அறஞ்செய்வார்க் காணாமை<br/>
 'நாய்காணின் கற்காணா வாறு'.                                 <p>
 362.<br/>
 தக்கமில் செய்கைப் பொருள்பெற்றால் அப்பொருள்<br/>
 தொக்க வகையும் முதலும் அதுவானால்<br/>
 மிக்க வகையால் அறஞ்செய்க எனவெகுடல்<br/>
 'அக்காரம் பால்செருக்கும் ஆறு'.                              <p>
 363.<br/>
 உலப்பில் உலகத்து உறுதியை நோக்கிக்<br/>
 குலைத்தடக்கி நல்லறம் கொள்ளார்க் கொளுத்தல்<br/>
 மலைத்தழு(து) 'உண்ணாக் குழவியைத் தாயார்<br/>
 அலைத்துப்பால் பெய்து விடல்'.                                <p>
 364.<br/>
 அறஞ்செய் பவருக்கும் அறிவுழி நோக்கித்<br/>
 திறந்தெரிந்து செய்தக்கால் செல்வுழி நன்றாம்<br/>
 புறஞ்செய்யச் செல்வம் பெருகும் 'அறஞ்செய்ய<br/>
 அல்லவை நீங்கி விடும்'.                                      <p>
 365.<br/>
 தோற்றம் அரிதாய மக்கட் பிறப்பினால்<br/>
 ஆற்றும் துணையும் அறஞ்செய்க ! - மாற்றின்றி<br/>
 'அஞ்சும் பிணிமூப்(பு) அருங்கூற்(று) உடனியைந்து<br/>
 துஞ்ச வருமே துயக்கு'.                                      <p>
 366.<br/>
 பட்ட வகையால் பலரும் வருந்தாமல்<br/>
 கட்டுடைத் தாகக் கருதிய நல்லறம்<br/>
 முட்டுடைத் தாகி 'இடைதவிர்ந்து வீழ்தலின்<br/>
 நட்டறான் ஆதலே நன்று'.                                   <p>
 367.<br/>
 பலநாளும் ஆற்றார் எனினும் அறத்தைச்<br/>
 சிலநாள் சிறந்தவற்றாற் செய்க - கலைதாங்கி<br/>
 நைவது போலும் நுசுப்பினாய் ! 'நல்லறம்<br/>
 செய்வது செய்யாது கேள்'.                                      <p>
 368.<br/>
 நோக்கி யிருந்தார் இமைக்கும் அளவின்கண்<br/>
 நோக்கப் படினும் உணங்கலைப் புட்கவரும்<br/>
 போற்றிப் புறந்தந்(து) அகப்பட்ட ஒண்பொருட்கும்<br/>
 'காப்பாரில் பார்ப்பார் மிகும்.'                                      <p>
 369.<br/>
 இன்றி யமையா இருமுது மக்களைப்<br/>
 பொன்றினமை கண்டும் பொருள்பொருளாக் கொள்பவோ<br/>
 ஒன்றும் வகையான் அறம்செய்க 'ஊர்ந்துருளின்<br/>
 குன்று வழியடுப்ப தில்'.                                        <p>
 370.<br/>
 அற்றாக நோக்கி அறத்திற்கு அருளுடைமை<br/>
 முற்ற அறிந்தார் முதலறிந்தார் - தெற்ற<br/>
 முதல்விட் டஃதொழிந்தோர் ஓம்பா ஒழுக்கம்<br/>
 'முயல்விட்டுக் காக்கை தினல்'.                               <p>
 371.<br/>
 இம்மைத் தவமும் அறமும் எனஇரண்டும்<br/>
 தம்மை யுடையார் அவற்றைச் சலமொழுகல்<br/>
 இம்மைப் பழியேயும் அன்றி மறுமையும்<br/>
 'தம்மைத்தாம் ஆர்க்குங் கயிறு.'                               <p>
<br/>
 33. ஈகை<br/>
 ------------<br/>
 372.<br/>
 சிறிய பொருள்கொடுத்துச் செய்த வினையால்<br/>
 பெரிய பொருள்கருது வாரே - விரிபூ<br/>
 விராஅம் புனலூர ! வேண்(டு)'அயிரை விட்டு<br/>
 வராஅல் வாங்கு பவர்'.                                      <p>
373. <br/>
 கரப்புடையார் வைத்த கடையும் உதவா<br/>
 துரப்புடைய மன்னர்க்கே துப்புரவ தல்லால்<br/>
 நிரப்பிடும்பை மிக்கார்க்கு உதவஒன் றீதல்<br/>
 'சுரத்திடைப் பெய்த பெயல்'.                                     <p>
 374.<br/>
 பல்லாண்டும் ஈண்டிப் பழுதாய்க் கிடந்தது<br/>
 வல்லான் தெரிந்து வழங்குங்கால் - வல்லே<br/>
 வளநெடிது கொண்ட(து) அறாஅது அறுமோ<br/>
 'குளநெடிது கொண்டது நீர்?'.                                    <p>
 375.<br/>
 நினைத்த(து) இதுவென்றந் நீர்மையே நோக்கி<br/>
 மனத்தது அறிந்தீவார் மாண்டார் - புனத்த<br/>
 குடிஞை இரட்டும் குளிர்வரை நாட!<br/>
 'கடிஞையில் கல்லிடுவார் இல்'.                             <p>
 376.<br/>
 கூஉய் கொடுப்பதொன் றில்லெனினும் சார்ந்தார்க்குத்<br/>
 தூஉய்ப் பயின்றாரோ துன்பம் துடைக்கிற்பார்<br/>
 வாய்ப்புத்தான் 'வாடியக் கண்ணும் பெருங்குதிரை<br/>
 யாப்புள்வே றாகி விடும்'.                                      <p>
 377.<br/>
 அடுத்தொன்(று) இரந்தார்க்கொன்று ஈந்தாரைக் கொண்டார்<br/>
 படுத்தேழை யாமென்று போகினும் போக<br/>
 அடுத்தேறல் ஐம்பாலாய் ! யாவர்க்கே யாயினும்<br/>
 'கொடுத்தேழை யாயினர் இல்'.                                <p>
 378.<br/>
 இரப்பவர்க்(கு) ஈயக் குறைபடும் என்றெண்ணிக்<br/>
 கரப்பவர் கண்டறியார் கொல்லோ - பரப்பிற்<br/>
 துறைக்தோணி நின்றுலாம் தூங்குநீர்ச் சேர்ப்ப!<br/>
 'இறைத்தோறும் ஊறும் கிணறு'.                                      <p>
 379.<br/>
 இரவலர் தம்வரிசை என்பார் மடவார்<br/>
 கரவலராய்க் கைவண்ணம் பூண்ட - புரவலர்<br/>
 சீர்வரைய ஆகுமாம் செய்கை சிறந்தனைத்தும்<br/>
 'நீர்வரைய வாநீர் மலர்'.                                   <p>
 380.<br/>
 தொடுத்த பெரும்புலவன் சொற்குறை தீர<br/>
 அடுத்தர என்றாற்று வாழியரோ என்றான்<br/>
 தொடுத்தின்னார் என்னலோ வேண்டா 'கொடுப்பவர்<br/>
 தாமறிவார் தஞ்சீர் அளவு'.                                   <p>
 381<br/>
 மாரியொன் றின்றி வறந்திருந்த காலத்தும்<br/>
 பாரி மடமகள் பாண்மகற்கு - நீருலையுள்<br/>
 பொன்தந்து கொண்டு புகாவாக நல்கினாள்<br/>
 'ஒன்றுறா முன்றிலோ இல்'.                                    <p>
 382.<br/>
 ஏற்றார்கட் கெல்லாம் இசைநிற்பத் தாமுடைய<br/>
 மாற்றார் கொடுத்திருப்ப வள்ளன்மை - மாற்றாரை<br/>
 மண்ணசுற்றிக் கொள்நிற்கும் ஆற்றலார்க்(கு) என்னரிதாம்<br/>
 'பெண்பெற்றான் அஞ்சான் இழவு'.                              <p>
 383.<br/>
 பயன்நோக்கா(து) ஆற்றவும் பாத்தறிவொன் றின்றி<br/>
 இசைநோக்கி ஈகின்றார் ஈகை - வயமாப்போல்<br/>
 ஆலித்துப் பாயும் அலைகடல் தண்சேர்ப்ப!<br/>
 'கூலிக்குச் செய்துண்ணு மாறு'.                                <p>
 384.<br/>
 மறாஅ தவனும் பலரொன் றிரந்தால்<br/>
 பெறாஅஅன் பேதுறுதல் எண்ணிப் - பொறாஅன்<br/>
 கரந்துள்ள தூஉம் மறைக்கும் அதனால்<br/>
 'இரந்தூட்குப் பன்மையோ தீது'.                             <p>
 385.<br/>
 தோற்றம் பெரிய நசையினார் அந்நசை<br/>
 ஆற்றா தவரை அடைந்தொழுகல் - ஆற்றுள்<br/>
 கயற்புரை உண்கண் கனங்குழாய் ! அஃதால்<br/>
 'உயவுநெய் யுட்குளிக்கும் ஆறு'.                              <p>
 386.<br/>
 காப்பிகந்(து) ஓடிக் கழிபெருஞ் செல்வத்தைக்<br/>
 கோப்பெரியான் கொள்ளக் கொடுத்திராதென் செய்வர்?<br/>
 நீத்தப் பெரியார்க்கே யாயினும் 'மிக்கவை<br/>
 மேவிற் பரிகாரம் இல்'.                                  <p>
<br/>
 34. வீட்டு நெறி<br/>
 ---------------------<br/>
 387.<br/>
 எண்ணக் குறைபடாச் செல்வமும் இற்பிறப்பும்<br/>
 மன்னர் உடைய உடைமையும் - மன்னரால்<br/>
 இன்னர் எனல்வேண்டா இம்மைக்கும் உம்மைக்கும்<br/>
 'தம்மை உடைமை தலை.'                                      <p>
 388.<br/>
 அடங்கி அகப்பட ஐந்தினைக் காத்துத்<br/>
 தொடங்கிய மூன்றினால் மாண்டீண்டு - உடம்பொழியச்<br/>
 செல்லும்வாய்க்(கு) ஏமம் சிறுகாலைச் செய்யாரே<br/>
 'கொல்லிமேல் கொட்டு வைத்தார்'.                          <p>
 389.<br/>
 நட்டாரை யாக்கிப் பகைதணித்து வையெயிற்றுப்<br/>
 பட்டார் துடியிடை யார்ப்படர்ந்(து) - ஒட்டித்<br/>
 தொடங்கினார் இல்லத்த தன்பின் 'துறவா<br/>
 உடம்பினான் என்ன பயன்?'                                  <p>
 390.<br/>
 இல்வாழ்க்கை யானும் இலதானும் மேற்கொள்ளார்<br/>
 நல்வாழ்க்கை போக நடுவுனின்(று) - எல்லாம்<br/>
 ஒருதலையாச் சென்று துணியா தவரே<br/>
 'இருதலையும் காக்கழித் தார்'.                             <p>
 391.<br/>
 வளமையும் தேசும் வலியும் வனப்பும்<br/>
 இளமையும் இற்பிறப்பும் எல்லாம் - உளவாய்<br/>
 மதித்தஞ்சி மாறுமஃ தின்மையால் 'கூற்றம்<br/>
 குதித்துய்ந்து அறிவாரோ இல்'.                                  <p>
 392.<br/>
 கொண்டொழுகும் மூன்றற்(கு) உதவாப் பசித்தோற்றம்<br/>
 பண்டொழுகி வந்த வளமைத்(து)அங்(கு) - உண்டது<br/>
 கும்பியினும் திச்சென்(று) அறிதலால் 'தன்னாசை<br/>
 அம்பாயுள் புக்கு விடும்'.                                  <p>
 393.<br/>
 செல்வத் துணையும்தம் வாழ்நாள் துணையும்தாம்<br/>
 தெள்ளி உணரார் சிறிதினால் செம்மாந்து<br/>
 பள்ளிப்பால் வாழார் பதிமகிழ்ந்து வாழ்வாரே<br/>
 'முள்ளித்தேன் உண்ணு மவர்'.                                   <p>
 394.<br/>
 வன்னெஞ்சி னார்பின் வழிநினைந்து செல்குவை<br/>
 என்னெஞ்சே ! இன்றிழிவை யாயினாய் - சென்னெஞ்சே!<br/>
 இல்சுட்டி நீயும் இனிதுரைத்துச் சாவாதே<br/>
 'பல்கட்டப் பெண்டீர் மகார்'.                                   <p>
 395.<br/>
 சிறந்ததம் மக்களும் செய்பொருளும் நீக்கித்<br/>
 துறந்தார் தொடர்ப்பாடு எவன்கொல்? -கறங்கருவி<br/>
 ஏனல்வாய் வீழும் மலைநாட ? அஃதன்றோ<br/>
 'யானைபோய் வால்போகா வாறு'.                                <p>
 396.<br/>
 எனைப்பல் பிறப்பினும் ஈண்டித்தாம் கொண்ட<br/>
 வினைப்பயன் மெய்யுறுதல் அஞ்சி - எனைத்தும்<br/>
 கழிப்புழி ஆற்றாமை காண்டும் அதுவே<br/>
 'குழிப்புழி ஆற்றா குழிக்கு'.                                <p>
 397.<br/>
 திரியும் இடிஞ்சிலும் நெய்யும் சார்வாக<br/>
 எரியும் சுடரே ரனைத்தாய்த் - தெரியுங்கால்<br/>
 சார்வற ஓடிப் பிறப்பறுக்கும் அஃதேபோல்<br/>
 'நீரற நீர்ச்சார் வறும்'.                                      <p>
 398.<br/>
 ஓதநீர் வேலி உலகத்தார் அந்நெறி<br/>
 காதலர் என்பது அறிந்தலால் - யாதொன்றும்<br/>
 கானக நாட ! பயிலார் 'பயின்றது<br/>
 வானகம் ஆகி விடும்.                                             <p>
 399.<br/>
 பரந்தவர் கொள்கைமேல் பல்லாறும் ஓடார்<br/>
 நிரம்பிய காட்சி நினைந்தறிந்து கொள்க<br/>
 வரம்பில் பெருமை தருமே 'பரம்பூரி<br/>
 என்றும் பதக்கே வரும்'                                       <p>
<br/>
                         --------------------<br/>
<br/>
 ( குறிப்பு :  தற்சிறப்புப் பாயிரமும் கடவுள் வணக்கமும் சேர்த்து மொத்தம் 401 பாடல்கள்).<br/>
<br/>
                   பழமொழி நானூறு முற்றிற்று<br/>
                   ------------------------------------<br/>
<hr/>
 This Etext file was first put up in the Web on 20 Dec. 1999. <br/>
</p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></p></body></html>
