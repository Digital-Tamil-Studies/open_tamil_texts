<!DOCTYPE HTML PUBLIC "-//W3C//DTD HTML 4.01 Transitional//EN"
  "http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2018 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>nAlAyira tiviya pirapantam - pAcurams in Tamil, part 3 (in unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">நாலாயிரத் திவ்வியப் பிரபந்தம்<br/>
ஆழ்வார் பாசுரங்கள்  - மூலம் - பாகம் 3<br/>
 (மூன்றாம் ஆயிரம் பாசுரங்கள்)</font></h2>
<h2>Nālāyira Divya Prabhandam<br/>
Paśurams by Seven Azhvārs, <br/>
Part 3 (pāsurams 2082-2970)</h2></center>
<hr noshade="" width="50%"/> <br/>
<hr noshade=""/>
<ul>
<strong>Acknowledgements: </strong><br/>
Our sincere thanks go to Profs. Kausalya Hart and George Hart for providing a <br/>
soft copy of this work and for the permission to publish this work as part of <br/>
Project Madurai e-text  collections. Our thanks also go to Tamil Virtual Academy<br/>
 for providing a soft copy of the Tamil version, so that this can accompany<br/>
 the English Translation. <br/>
Preparation of HTML and PDF versions: Dr. K. Kalyanasundaram, Lausanne, Switzerland.<br/>
<br/>
© Project Madurai, 1998-2018.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<b><a href="http://www.projectmadurai.org/">http://www.projectmadurai.org/</a></b>
<br/>You are welcome to freely distribute this file, provided this header page is kept intact.
</ul>
<hr noshade="" width="50%"/>
<ul>
<center><h3>நாலாயிரத் திவ்வியப் பிரபந்தம்<br/>
ஆழ்வார் பாசுரங்கள் மூன்றாம் ஆயிரம் (2082 - 2970)</h3></center>
<strong> உள்ளடக்கம் </strong> <br/><ul>
13.  பொய்கையாழ்வார் அருளிச்செய்த முதல் திருவந்தாதி (2082-2181)<br/>
14.  பூதத்தாழ்வார் அருளிச்செய்த இரண்டாம் திருவந்தாதி (2182-2281)<br/>
15.  பேயாழ்வார் அருளிச்செய்த மூன்றாம் திருவந்தாதி (2282-2381)<br/>
16.  திருமழிசையாழ்வார் அருளிச்செய்த நான்முகன் திருவந்தாதி (2382-2477)<br/>
17.  நம்மாழ்வார் அருளிச்செய்த திருவிருத்தம் (2478-2577)<br/>
18.  நம்மாழ்வார் அருளிச்செய்த திருவாசிரியம் (2578-2584)<br/>
19.  நம்மாழ்வார் அருளிச்செய்த பெரிய திருவந்தாதி (2585-2671)<br/>
20.  திருமங்கையாழ்வார் அருளிச்செய்த திருவெழுகூற்றிருக்கை (2672)<br/>
21.  திருமங்கையாழ்வார் அருளிச்செய்த சிறிய திருமடல் (2673-2712)<br/>
22.  திருமங்கையாழ்வார் அருளிச்செய்த பெரிய திருமடல் (2713-2790)<br/>
------------------ <br/>
</ul><pre>
<center><h3>
நாலாயிரத் திவ்வியப் பிரபந்தம் -  மூன்றாம் ஆயிரம்<br/>
13.  பொய்கை ஆழ்வார்  - முதல் திருவந்தாதி  (2082-2181)</h3></center>


2082  வையம் தகளியா வார் கடலே நெய் ஆக <br/>
வெய்ய கதிரோன் விளக்கு ஆக செய்ய <br/>
சுடர்-ஆழியான் அடிக்கே சூட்டினென் சொல்-மாலை- <br/>
இடர்-ஆழி நீங்குகவே என்று       	(1)<br/>
 	 	<br/>
2083  என்று கடல் கடைந்தது? எவ் உலகம் நீர் ஏற்றது?- <br/>
ஒன்றும் அதனை உணரேன் நான் அன்று அது- <br/>
அடைத்து உடைத்து கண்படுத்த ஆழி இது-நீ <br/>
படைத்து இடந்து உண்டு உமிழ்ந்த பார்       	(2)<br/>
 	 	<br/>
2084  பார் அளவும் ஓர் அடி வைத்து ஓர் அடியும் பார் உடுத்த <br/>
நீர் அளவும் செல்ல நிமிர்ந்ததே சூர் உருவின் <br/>
பேய் அளவு கண்ட பெருமான் அறிகிலேன்- <br/>
நீ அளவு கண்ட நெறி       	(3)<br/>
 	 	<br/>
2085  நெறி வாசல் தானேயாய் நின்றானை ஐந்து <br/>
பொறி வாசல் போர்க் கதவம் சாத்தி அறிவானாம்- <br/>
ஆல மர நீழல் அறம் நால்வர்க்கு அன்று உரைத்த <br/>
ஆலம் அமர் கண்டத்து அரன்       	(4)<br/>
 	 	<br/>
2086  அரன் நாரணன் நாமம் ஆன்விடை புள் ஊர்தி <br/>
உரை நூல் மறை உறையும் கோயில் வரை நீர் <br/>
கருமம் அழிப்பு அளிப்பு கையது வேல் நேமி <br/>
உருவம் எரி கார் மேனி ஒன்று       	(5)<br/>
 	 	<br/>
2087  ஒன்றும் மறந்தறியேன் ஓத நீர் வண்ணனை நான் <br/>
இன்று மறப்பனோ ஏழைகாள்? அன்று <br/>
கரு-அரங்கத்துள் கிடந்து கைதொழுதேன் கண்டேன்- <br/>
திருவரங்கம் மேயான் திசை       	(6)<br/>
 	 	<br/>
2088  திசையும் திசை உறு தெய்வமும் தெய்வத்து <br/>
இசையும் கருமங்கள் எல்லாம்-அசைவு இல் சீர்க் <br/>
கண்ணன் நெடு மால் கடல் கடைந்த கார் ஓத <br/>
வண்ணன் படைத்த மயக்கு       	(7)<br/>
 	 	<br/>
2089  மயங்க வலம்புரி வாய் வைத்து வானத்து <br/>
இயங்கும் எறி கதிரோன்-தன்னை முயங்கு அமருள் <br/>
தேர் ஆழியால் மறைத்தது என் நீ திருமாலே!- <br/>
போர் ஆழிக் கையால் பொருது?       	(8)<br/>
 	 	<br/>
2090  பொரு கோட்டு ஓர் ஏனமாய்ப் புக்கு இடந்தாய்க்கு அன்று <br/>
உன்ஒரு கோட்டின் மேல் கிடந்தது அன்றே-விரி தோட்ட <br/>
சேவடியை நீட்டி திசை நடுங்க விண் துளங்க <br/>
மா வடிவின் நீ அளந்த மண்       	(9)<br/>
 	 	<br/>
2091  மண்ணும் மலையும் மறி கடலும் மாருதமும் <br/>
விண்ணும் விழுங்கியது மெய் என்பர் எண்ணில் <br/>
அலகு அளவு கண்ட சீர் ஆழியாய்க்கு அன்று இவ் <br/>
உலகு அளவும் உண்டோ உன் வாய்?       	(10)<br/>
 	 	<br/>
2092  வாய் அவனை அல்லது வாழ்த்தாது கை உலகம் <br/>
தாயவனை அல்லது தாம் தொழா பேய் முலை நஞ்சு <br/>
ஊண் ஆக உண்டான் உருவொடு பேர் அல்லால்- <br/>
காணா கண் கேளா செவி       	(11)<br/>
 	 	<br/>
2093  செவி வாய் கண் மூக்கு உடல் என்று ஐம்புலனும் செந்தீ <br/>
புவி கால் நீர் விண் பூதம் ஐந்தும் அவியாத <br/>
ஞானமும் வேள்வியும் நல்லறமும் என்பரே- <br/>
ஏனமாய் நின்றாற்கு இயல்வு       	(12)<br/>
 	 	<br/>
2094  இயல்வு ஆக ஈன் துழாயான் அடிக்கே செல்ல <br/>
முயல்வார் இயல் அமரர் முன்னம் இயல்வு ஆக <br/>
நீதியால் ஓதி நியமங்களால் பரவ <br/>
ஆதியாய் நின்றார் அவர்       	(13)<br/>
 	 	<br/>
2095  அவர் அவர் தாம் தாம் அறிந்தவாறு ஏத்தி <br/>
இவர் இவர் எம் பெருமான் என்று சுவர்மிசைச் <br/>
சார்த்தியும் வைத்தும் தொழுவர் உலகு அளந்த <br/>
மூர்த்தி உருவே முதல்       	(14)<br/>
 	 	<br/>
2096  முதல் ஆவார் மூவரே அம் மூவருள்ளும் <br/>
முதல் ஆவான் மூரி நீர் வண்ணன் முதல் ஆய <br/>
நல்லான் அருள் அல்லால் நாம நீர் வையகத்துப் <br/>
பல்லார் அருளும் பழுது       	(15)<br/>
 	 	<br/>
2097  பழுதே பல பகலும் போயின என்று அஞ்சி <br/>
அழுதேன் அரவு-அணைமேல் கண்டு தொழுதேன்- <br/>
கடல் ஓதம் கால் அலைப்பக் கண்வளரும் செங்கண் <br/>
அடல் ஓத வண்ணர் அடி       	(16)<br/>
 	 	<br/>
2098  அடியும் படி கடப்ப தோள் திசைமேல் செல்ல <br/>
முடியும் விசும்பு அளந்தது என்பர் வடி உகிரால் <br/>
ஈர்ந்தான் இரணியனது ஆகம் இரும் சிறைப் புள் <br/>
ஊர்ந்தான் உலகு அளந்த நான்று       	(17)<br/>
 	 	<br/>
2099  நான்ற முலைத்தலை நஞ்சு உண்டு உறி வெண்ணெய் <br/>
தோன்ற உண்டான் வென்றி சூழ் களிற்றை ஊன்றிப் <br/>
பொருது உடைவு கண்டானும் புள்வாய் கீண்டானும்- <br/>
மருது இடை போய் மண் அளந்த மால்       	(18)<br/>
 	 	<br/>
2100  மாலும் கருங் கடலே என் நோற்றாய் வையகம் உண்டு <br/>
ஆலின் இலைத் துயின்ற ஆழியான் கோலக் <br/>
கரு மேனிச் செங்கண் மால் கண்படையுள் என்றும் <br/>
திருமேனி நீ தீண்டப்பெற்று?       	(19)<br/>
 	 	<br/>
2101  பெற்றார் தளை கழலப் பேர்ந்து ஓர் குறள் உருவாய் <br/>
செற்றார் படி கடந்த செங்கண் மால் நல் தா- <br/>
மரைமலர்ச் சேவடியை வானவர் கை கூப்பி <br/>
நிரை மலர் கொண்டு ஏத்துவரால் நின்று       	(20)<br/>
 	 	<br/>
2102  நின்று நிலம் அங்கை நீர் ஏற்று மூவடியால் <br/>
சென்று திசை அளந்த செங்கண் மாற்கு என்றும் <br/>
படை ஆழி புள் ஊர்தி பாம்பு-அணையான் பாதம் <br/>
அடை ஆழி நெஞ்சே அறி       	(21)<br/>
 	 	<br/>
2103  அறியும் உலகு எல்லாம் யானேயும் அல்லேன்- <br/>
பொறி கொள் சிறை உவணம் ஊர்ந்தாய் வெறி கமழும் <br/>
காம்பு ஏய் மென்தோளி கடை வெண்ணெய் உண்டாயைத் <br/>
தாம்பே கொண்டு ஆர்த்த தழும்பு       	(22)<br/>
 	 	<br/>
2104  தழும்பு இருந்த சார்ங்க நாண் தோய்ந்தவாம் அங்கை <br/>
தழும்பு இருந்த தாள் சகடம் சாடி தழும்பு இருந்த- <br/>
பூங்கோதையாள் வெருவ பொன் பெயரோன் மார்பு இடந்த <br/>
வீங்கு ஓத வண்ணர் விரல்       	(23)<br/>
 	 	<br/>
2105  விரலோடு வாய் தோய்ந்த வெண்ணெய் கண்டு ஆய்ச்சி <br/>
உரலோடு உறப் பிணித்த நான்று குரல் ஓவாது <br/>
ஏங்கி நினைந்து அயலார் காண இருந்திலையே? <br/>
ஓங்கு ஓத வண்ணா உரை       	(24)<br/>
 	 	<br/>
2106  உரை மேற்கொண்டு என் உள்ளம் ஓவாது எப்போதும் <br/>
வரைமேல் மரகதமே போலத் திரைமேல் <br/>
கிடந்தானை கீண்டானை கேழலாய்ப் பூமி <br/>
இடந்தானை ஏத்தி எழும்       	(25)<br/>
 	 	<br/>
2107  எழுவார் விடைகொள்வார் ஈன் துழாயானை <br/>
வழுவாவகை நினைந்து வைகல் தொழுவார் <br/>
வினைச் சுடரை நந்துவிக்கும் வேங்கடமே - வானோர் <br/>
மனச் சுடரைத் தூண்டும் மலை       	(26)<br/>
 	 	<br/>
2108  மலையால் குடை கவித்து மா வாய் பிளந்து <br/>
சிலையால் மராமரம் ஏழ் செற்று கொலை யானைப் <br/>
போர்க் கோடு ஒசித்தனவும் பூங் குருந்தம் சாய்த்தனவும்- <br/>
கார்க் கோடு பற்றியான் கை       	(27)<br/>
 	 	<br/>
2109  கைய வலம்புரியும் நேமியும் கார் வண்ணத்து <br/>
ஐய மலர்மகள் நின் ஆகத்தாள் செய்ய <br/>
மறையான் நின் உந்தியான் மா மதிள் மூன்று எய்த <br/>
இறையான் நின் ஆகத்து இறை       	(28)<br/>
 	 	<br/>
2110  இறையும் நிலனும் இரு விசும்பும் காற்றும் <br/>
அறை புனலும் செந்தீயும் ஆவான் பிறை மருப்பின் <br/>
பைங்கண் மால் யானை படு துயரம் காத்து அளித்த <br/>
செங்கண் மால் கண்டாய் தெளி       	(29)<br/>
 	 	<br/>
2111  தெளிது ஆக உள்ளத்தைச் செந்நிறீஇ ஞானத்து <br/>
எளிது ஆக நன்கு உணர்வார் சிந்தை எளிது ஆகத் <br/>
தாய் நாடு கன்றே போல் தண் துழாயான் அடிக்கே <br/>
போய் நாடிக்கொள்ளும்-புரிந்து       	(30)<br/>
 	 	<br/>
2112  புரி ஒரு கை பற்றி ஓர் பொன் ஆழி ஏந்தி <br/>
அரி உருவும் ஆள் உருவும் ஆகி எரி உருவ <br/>
வண்ணத்தான் மார்பு இடந்த மால் அடியை அல்லால் மற்று <br/>
எண்ணத்தான் ஆமோ இமை?       	(31)<br/>
 	 	<br/>
2113  இமையாத கண்ணால் இருள் அகல நோக்கி <br/>
அமையாப் பொறி புலன்கள் ஐந்தும் நமையாமல் <br/>
ஆகத்து அணைப்பார் அணைவரே-ஆயிர வாய் <br/>
நாகத்து அணையான் நகர்       	(32)<br/>
 	 	<br/>
2114  நகரம் அருள்புரிந்து நான்முகற்குப் பூமேல் <br/>
பகர மறை பயந்த பண்பன் பெயரினையே <br/>
புந்தியால் சிந்தியாது ஓதி உரு எண்ணும் <br/>
அந்தியால் ஆம் பயன் அங்கு என்?       	(33)<br/>
 	 	<br/>
2115  என் ஒருவர் மெய் என்பர் ஏழ் உலகு உண்டு ஆல் இலையில் <br/>
முன் ஒருவன் ஆய முகில் வண்ணா நின் உருகிப் <br/>
பேய்த் தாய் முலை தந்தாள் பேர்ந்திலளால் பேர் அமர்க் கண் <br/>
ஆய்த் தாய் முலை தந்த ஆறு?       	(34)<br/>
 	 	<br/>
2116  ஆறிய அன்பு இல் அடியார் தம் ஆர்வத்தால் <br/>
கூறிய குற்றமாக் கொள்ளல் நீ தேறி <br/>
நெடியோய் அடி அடைதற்கு அன்றே-ஈர்-ஐந்து <br/>
முடியான் படைத்த முரண்?       	(35)<br/>
 	 	<br/>
2117  முரணை வலி தொலைதற்கு ஆம் என்றே முன்னம் <br/>
தரணி தனது ஆகத்தானே இரணியனைப் <br/>
புண் நிரந்த வள் உகிர் ஆர் பொன் ஆழிக் கையால் நீ <br/>
மண் இரந்து கொண்ட வகை?       	(36)<br/>
 	 	<br/>
2118  வகை அறு நுண் கேள்வி வாய்வார்கள் நாளும் <br/>
புகை விளக்கும் பூம் புனலும் ஏந்தி திசைதிசையின் <br/>
வேதியர்கள் சென்று இறைஞ்சும் வேங்கடமே வெண் சங்கம் <br/>
ஊதிய வாய் மால் உகந்த ஊர்       	(37)<br/>
 	 	<br/>
2119  ஊரும் வரி அரவம் ஒண் குறவர் மால் யானை <br/>
பேர எறிந்த பெரு மணியைக் கார் உடைய <br/>
மின் என்று புற்று அடையும் வேங்கடமே மேல சுரர் <br/>
எம் என்னும் மாலது இடம்       	(38)<br/>
 	 	<br/>
2120  இடந்தது பூமி எடுத்தது குன்றம் <br/>
கடந்தது கஞ்சனை முன் அஞ்ச கிடந்ததுவும் <br/>
நீர் ஓத மா கடலே நின்றதுவும் வேங்கடமே- <br/>
பேர் ஓத வண்ணர் பெரிது       	(39)<br/>
 	 	<br/>
2122  பெரு வில் பகழிக் குறவர் கைச் செந்தீ <br/>
வெருவிப் புனம் துறந்த வேழம் இரு விசும்பில் <br/>
மீன் வீழக் கண்டு அஞ்சும் வேங்கடமே மேல் அசுரர்- <br/>
கோன் வீழக் கண்டு உகந்தான் குன்று       	(40)<br/>
 	 	<br/>
2122  குன்று அனைய குற்றம் செயினும் குணம் கொள்ளும் <br/>
இன்று முதலாக என் நெஞ்சே என்றும் <br/>
புறன் உரையே ஆயினும் பொன் ஆழிக் கையான் <br/>
திறன் உரையே சிந்தித்திரு       	(41)<br/>
 	 	<br/>
2123  திருமகளும் மண்மகளும் ஆய்மகளும் சேர்ந்தால் <br/>
திருமகட்கே தீர்ந்தவாறு என்கொல்-திருமகள்மேல் <br/>
பால் ஓதம் சிந்தப் பட நாகணைக் கிடந்த <br/>
மால் ஓத வண்ணர் மனம்?       	(42)<br/>
 	 	<br/>
2124  மன மாசு தீரும் அரு வினையும் சாரா <br/>
தனம் ஆய தானே கைகூடும் புனம் மேய <br/>
பூந் துழாயான் அடிக்கே போதொடு நீர் ஏந்தி <br/>
தம் தொழாநிற்பார் தமர்       	(43)<br/>
 	 	<br/>
2125  தமர் உகந்தது எவ் உருவம் அவ் உருவம் தானே <br/>
தமர் உகந்தது எப் பேர் மற்று அப் பேர் தமர் உகந்து <br/>
எவ் வண்ணம் சிந்தித்து இமையாது இருப்பரே <br/>
அவ் வண்ணம்-ஆழியான் ஆம்       	(44)<br/>
 	 	<br/>
2126  ஆமே அமரர்க்கு அறிய? அது நிற்க <br/>
நாமே அறிகிற்போம் நல் நெஞ்சே பூ மேய <br/>
மா தவத்தோன் தாள் பணிந்த வாள் அரக்கன் நீள் முடியை <br/>
பாதம்-அத்தால் எண்ணினான் பண்பு       	(45)<br/>
 	 	<br/>
2127  பண் புரிந்த நான்மறையோன் சென்னிப் பலி ஏற்ற <br/>
வெண் புரி நூல் மார்பன் வினை தீர புண் புரிந்த <br/>
ஆகத்தான் தாள் பணிவார் கண்டீர்-அமரர்-தம் <br/>
போகத்தால் பூமி ஆள்வார்       	(46)<br/>
 	 	<br/>
2128  வாரி சுருக்கி மதக் களிறு ஐந்தினையும் <br/>
சேரி திரியாமல் செந்நிறீஇ கூரிய <br/>
மெய்ஞ்ஞானத்தால் உணர்வார் காண்பரே மேல் ஒருநாள <br/>
்கைந் நாகம் காத்தான் கழல்       	(47)<br/>
 	 	<br/>
2129  கழல் ஒன்று எடுத்து ஒரு கை சுற்றி ஓர் கைமேல் <br/>
சுழலும் சுராசுரர்கள் அஞ்ச அழலும் <br/>
செரு ஆழி ஏந்தினான் சேவடிக்கே செல்ல <br/>
மருவு ஆழி நெஞ்சே மகிழ்       	(48)<br/>
 	 	<br/>
2130  மகிழ் அலகு ஒன்றே போல் மாறும் பல் யாக்கை <br/>
நெகிழ முயல்கிற்பார்க்கு அல்லால் முகிழ் விரிந்த <br/>
சோதிபோல் தோன்றும் சுடர் பொன் நெடு முடி எம் <br/>
ஆதி காண்பார்க்கும் அரிது       	(49)<br/>
 	 	<br/>
2131  அரிய புலன் ஐந்து அடக்கி ஆய் மலர் கொண்டு ஆர்வம் <br/>
புரிய பரிசினால் புல்கில் பெரியனாய் <br/>
மாற்றாது வீற்றிருந்த மாவலிபால் வண் கை நீர் <br/>
ஏற்றானைக் காண்பது எளிது       	(50)<br/>
 	 	<br/>
2132  எளிதில் இரண்டு அடியும் காண்பதற்கு என் உள்ளம் <br/>
தெளிய தெளிந்தொழியும் செவ்வே களியில் <br/>
பொருந்தாதவனைப் பொரல் உற்று அரியாய் <br/>
இருந்தான் திருநாமம் எண்       	(51)<br/>
 	 	<br/>
2133  எண்மர் பதினொருவர் ஈர்-அறுவர் ஓர் இருவர் <br/>
வண்ண மலர் ஏந்தி வைகலும் நண்ணி <br/>
ஒரு மாலையால் பரவி ஓவாது எப்போதும் <br/>
திருமாலைக் கைதொழுவர் சென்று       	(52)<br/>
 	 	<br/>
2134  சென்றால் குடை ஆம் இருந்தால் சிங்காசனம் ஆம் <br/>
நின்றால் மரவடி ஆம் நீள் கடலுள் என்றும் <br/>
புணை ஆம் மணி விளக்கு ஆம் பூம் பட்டு ஆம் புல்கும் <br/>
அணை ஆம் திருமாற்கு அரவு       	(53)<br/>
 	 	<br/>
2135  அரவம் அடல் வேழம் ஆன் குருந்தம் புள் வாய் <br/>
குரவை குடம் முலை மல் குன்றம் கரவு இன்றி <br/>
விட்டு இறுத்து மேய்த்து ஒசித்து கீண்டு கோத்து ஆடி உண்டு <br/>
அட்டு எடுத்த செங்கண் அவன்       	(54)<br/>
 	 	<br/>
2136  அவன் தமர் எவ் வினையர் ஆகிலும் எம் கோன் <br/>
அவன் தமரே என்று ஒழிவது அல்லால் நமன் தமரால்<br/>
ஆராயப்பட்டு அறியார் கண்டீர் அரவு அணைமேல்<br/>
பேர் ஆயற்கு ஆட்பட்டார் பேர்       	(55)<br/>
 	 	<br/>
2137  பேரே வரப் பிதற்றல் அல்லால் என் பெம்மானை<br/>
ஆரே அறிவார்? அது நிற்க நேரே<br/>
கடிக் கமலத்துள் இருந்தும் காண்கிலான் கண்ணன்<br/>
அடிக்கமலம் தன்னை அயன்       	(56)<br/>
 	 	<br/>
2138  அயல் நின்ற வல் வினையை அஞ்சினேன் அஞ்சி <br/>
உய நின் திருவடியே சேர்வான் நயம் நின்ற<br/>
நல் மாலை கொண்டு நமோ நாரணா என்னும்<br/>
சொல் மாலை கற்றேன் தொழுது       	(57)<br/>
 	 	<br/>
2139  தொழுது மலர் கொண்டு தூபம் கை ஏந்தி <br/>
எழுதும் எழு வாழி நெஞ்சே பழுது இன்றி<br/>
மந்திரங்கள் கற்பனவும் மால் அடியே கைதொழுவான் <br/>
அந்தரம் ஒன்று இல்லை அடை       	(58)<br/>
 	 	<br/>
2140  அடைந்த அரு வினையோடு அல்லல் நோய் பாவம்<br/>
மிடைந்தவை மீண்டு ஒழிய வேண்டில் நுடங்கு இடையை<br/>
முன் இலங்கை வைத்தான் முரண் அழிய முன் ஒரு நாள் <br/>
தன் வில் அங்கை வைத்தான் சரண்       	(59)<br/>
 	 	<br/>
2141  சரணா மறை பயந்த தாமரையானோடு <br/>
மரண் ஆய மன் உயிர்கட்கு எல்லாம் அரண் ஆய<br/>
பேர் ஆழி கொண்ட பிரான் அன்றி மற்று அறியாது <br/>
ஓர் ஆழி சூழ்ந்த உலகு       	(60)<br/>
 	 	<br/>
2142  உலகும் உலகு இறந்த ஊழியும் ஒண் கேழ்<br/>
விலகு கருங் கடலும் வெற்பும் உலகினில்<br/>
செந்தீயும் மாருதமும் வானும் திருமால் தன்<br/>
புந்தியில் ஆய புணர்ப்பு       	(61)<br/>
 	 	<br/>
2143  புணர் மருதின் ஊடு போய் பூங் குருந்தம் சாய்த்து <br/>
மணம் மருவ மால் விடை ஏழ் செற்று கணம் வெருவ<br/>
ஏழ் உலகும் தாயினவும் எண் திசையும் போயினவும் <br/>
சூழ் அரவப் பொங்கு அணையான் தோள்       	(62)<br/>
 	 	<br/>
2144  தோள் அவனை அல்லால் தொழா என் செவி இரண்டும்<br/>
கேள் அவனது இன் மொழியே கேட்டிருக்கும் நா நாளும்<br/>
கோள் நாகணையான் குரை கழலே கூறுவதே <br/>
நாணாமை நள்ளேன் நயம்       	(63)<br/>
 	 	<br/>
2145  நயவேன் பிறர் பொருளை நள்ளேன் கீழாரோடு <br/>
உயவேன் உயர்ந்தவரோடு அல்லால் வியவேன் <br/>
திருமாலை அல்லது தெய்வம் என்று ஏத்தேன் <br/>
வரும் ஆறு என் என்மேல் வினை?       	(64)<br/>
 	 	<br/>
2146  வினையால் அடர்ப்படார் வெம் நரகில் சேரார் <br/>
தினையேனும் தீக்கதிக்கண் செல்லார் நினைதற்கு<br/>
அரியானை சேயானை ஆயிரம் பேர்ச் செங்கண்<br/>
கரியானைக் கைதொழுதக்கால்       	(65)<br/>
 	 	<br/>
2147  காலை எழுந்து உலகம் கற்பனவும் கற்று உணர்ந்த<br/>
மேலைத் தலை மறையோர் வேட்பனவும் வேலைக்கண்<br/>
ஓர் ஆழியான் அடியே ஓதுவதும் ஓர்ப்பனவும் <br/>
பேர் ஆழி கொண்டான் பெயர்       	(66)<br/>
 	 	<br/>
2148  பெயரும் கருங் கடலே நோக்கும் ஆறு ஒண் பூ<br/>
உயரும் கதிரவனே நோக்கும் உயிரும்<br/>
தருமனையே நோக்கும் ஒண் தாமரையாள் கேள்வன்<br/>
ஒருவனையே நோக்கும் உணர்வு       	(67)<br/>
 	 	<br/>
2149  உணர்வார் ஆர் உன்பெருமை ஊழிதோறு ஊழி?<br/>
உணர்வார் ஆர் உன் உருவம் தன்னை? உணர்வார் ஆர் <br/>
விண்ணகத்தாய் மண்ணகத்தாய் வேங்கடத்தாய் நால்வேதப்<br/>
பண்ணகத்தாய் நீ கிடந்த பால்?       	(68)<br/>
 	 	<br/>
2150  பாலன் தனது உருவாய் ஏழ் உலகு உண்டு ஆல் இலையின் <br/>
மேல் அன்று நீ வளர்ந்த மெய் என்பர் ஆல் அன்று<br/>
வேலை நீர் உள்ளதோ? விண்ணதோ? மண்ணதோ?<br/>
சோலை சூழ் குன்று எடுத்தாய் சொல்லு       	(69)<br/>
 	 	<br/>
2151  சொல்லும் தனையும் தொழுமின் விழும் உடம்பு<br/>
செல்லும் தனையும் திருமாலை நல் இதழ்த்<br/>
தாமத்தால் வேள்வியால் தந்திரத்தால் மந்திரத்தால் <br/>
நாமத்தால் ஏத்துதிரேல் நன்று       		(70)<br/>
 	 	<br/>
2152  நன்று பிணி மூப்புக் கையகற்றி நான்கு ஊழி<br/>
நின்று நிலம் முழுதும் ஆண்டாலும் என்றும்<br/>
விடல் ஆழி நெஞ்சமே வேண்டினேன் கண்டாய் <br/>
அடல் ஆழி கொண்டான்மாட்டு அன்பு       		(71)<br/>
 	 	<br/>
2153  அன்பு ஆழியானை அணுகு என்னும் நா அவன் தன்<br/>
பண்பு ஆழித் தோள் பரவி ஏத்து என்னும் முன்பு ஊழி<br/>
காணானைக் காண் என்னும் கண் செவி கேள் என்னும் <br/>
பூண் ஆரம் பூண்டான் புகழ்       	(72)<br/>
 	 	<br/>
2154  புகழ்வாய் பழிப்பாய் நீ பூந் துழாயானை <br/>
இகழ்வாய் கருதுவாய் நெஞ்சே! திகழ் நீர்க்<br/>
கடலும் மலையும் இரு விசும்பும் காற்றும் <br/>
உடலும் உயிரும் ஏற்றான்       	(73)<br/>
 	 	<br/>
2155  ஏற்றான் புள் ஊர்ந்தான் எயில் எரித்தான் மார்வு இடந்தான் <br/>
நீற்றான் நிழல் மணி வண்ணத்தான் கூற்று ஒருபால்<br/>
மங்கையான் பூமகளான் வார் சடையான் நீள் முடியான் <br/>
கங்கையான் நீள் கழலான் காப்பு       	(74)<br/>
 	 	<br/>
2156  காப்பு உன்னை உன்னக் கழியும் அரு வினைகள் <br/>
ஆப்பு உன்னை உன்ன அவிழ்ந்தொழியும் மூப்பு உன்னைச்<br/>
சிந்திப்பார்க்கு இல்லை திருமாலே நின் அடியை<br/>
வந்திப்பார் காண்பர் வழி       	(75)<br/>
 	 	<br/>
2157  வழி நின்று நின்னைத் தொழுவார் வழுவா<br/>
மொழி நின்ற மூர்த்தியரே ஆவர் பழுது ஒன்றும்<br/>
வாராதவண்ணமே விண் கொடுக்கும் மண் அளந்த<br/>
சீரான் திருவேங்கடம்       	(76)<br/>
 	 	<br/>
2158  வேங்கடமும் விண்ணகரும் வெஃகாவும் அஃகாத<br/>
பூங் கிடங்கின் நீள் கோவல் பொன் நகரும் நான்கு இடத்தும்<br/>
நின்றான் இருந்தான் கிடந்தான் நடந்தானே <br/>
என்றால் கெடுமாம் இடர்       	(77)<br/>
 	 	<br/>
2159  இடர் ஆர் படுவார் எழு நெஞ்சே வேழம்<br/>
தொடர் வான் கொடு முதலை சூழ்ந்த படம் உடைய<br/>
பைந் நாகப் பள்ளியான் பாதமே கைதொழுதும் <br/>
கொய்ந் நாகப் பூம் போது கொண்டு       	(78)<br/>
 	 	<br/>
2160  கொண்டானை அல்லால் கொடுத்தாரை யார் பழிப்பார்?<br/>
மண் தா என இரந்து மாவலியை ஒண் தாரை<br/>
நீர் அங்கை தோய நிமிர்ந்திலையே நீள் விசும்பில்<br/>
ஆரம் கை தோய அடுத்து?       	(79)<br/>
 	 	<br/>
2161  அடுத்த கடும் பகைஞற்கு ஆற்றேன் என்று ஓடி <br/>
படுத்த பெரும் பாழி சூழ்ந்த விடத்து அரவை<br/>
வல்லாளன் கைக்கொடுத்த மா மேனி மாயவனுக்கு<br/>
அல்லாதும் ஆவரோ ஆள்?       	(80)<br/>
 	 	<br/>
2162  ஆள் அமர் வென்றி அடு களத்துள் அந்நான்று <br/>
வாள் அமர் வேண்டி வரை நட்டு நீள் அரவைச்<br/>
சுற்றிக் கடைந்தான் பெயர் அன்றே தொல் நரகைப்<br/>
பற்றிக் கடத்தும் படை       	(81)<br/>
 	 	<br/>
2163  படை ஆரும் வாள் கண்ணார் பாரசி நாள் பைம் பூந்<br/>
தொடையலோடு ஏந்திய தூபம் இடை இடையில்<br/>
மீன் மாய மாசூணும் வேங்கடமே மேல் ஒரு நாள் <br/>
மான் மாய எய்தான் வரை       	(82)<br/>
 	 	<br/>
2164  வரை குடை தோள் காம்பு ஆக ஆ நிரை காத்து ஆயர்<br/>
நிரை விடை ஏழ் செற்ற ஆறு என்னே? உரவு உடைய<br/>
நீர் ஆழியுள் கிடந்து நேர் ஆம் நிசாசரர்மேல்<br/>
பேர் ஆழி கொண்ட பிரான்       	(83)<br/>
 	 	<br/>
2165  பிரான் உன் பெருமை பிறர் ஆர் அறிவார்?<br/>
உராஅய் உலகு அளந்த நான்று வராகத்து<br/>
எயிற்று அளவு போதா ஆறு என்கொலோ எந்தை<br/>
அடிக்கு அளவு போந்த படி?       	(84)<br/>
 	 	<br/>
2166  படி கண்டு அறிதியே? பாம்பு அணையினான் புள் <br/>
கொடி கண்டு அறிதியே? கூறாய் வடிவில்<br/>
பொறி ஐந்தும் உள் அடக்கி போதொடு நீர் ஏந்தி <br/>
நெறி நின்ற நெஞ்சமே நீ       	(85)<br/>
 	 	<br/>
2167  நீயும் திருமகளும் நின்றாயால் குன்று எடுத்துப்<br/>
பாயும் பனி மறுத்த பண்பாளா! வாசல்<br/>
கடை கழியா உள் புகா காமர் பூங் கோவல்<br/>
இடைகழியே பற்றி இனி       	(86)<br/>
 	 	<br/>
2168  இனி யார் புகுவார் எழு நரக வாசல்?<br/>
முனியாது மூரித் தாள் கோமின் கனி சாயக்<br/>
கன்று எறிந்த தோளான் கனை கழலே காண்பதற்கு<br/>
நன்கு அறிந்த நாவலம் சூழ் நாடு       	(87)<br/>
 	 	<br/>
2169  நாடிலும் நின் அடியே நாடுவன் நாள்தோறும்<br/>
பாடிலும் நின் புகழே பாடுவன் சூடிலும்<br/>
பொன் ஆழி ஏந்தினான் பொன் அடியே சூடுவேற்கு <br/>
என் ஆகில் என்னே எனக்கு?       	(88)<br/>
 	 	<br/>
2170  எனக்கு ஆவார் ஆர் ஒருவரே எம் பெருமான்<br/>
தனக்கு ஆவான் தானே மற்று அல்லால்? புனக் காயாம் <br/>
பூ மேனி காணப் பொதி அவிழும் பூவைப் பூ <br/>
மா மேனி காட்டும் வரம்       	(89)<br/>
 	 	<br/>
2171  வரத்தால் வலி நினைந்து மாதவ நின் பாதம்<br/>
சிரத்தால் வணங்கானாம் என்றே உரத்தினால்<br/>
ஈர் அரியாய் நேர் வலியோன் ஆய இரணியனை <br/>
ஓர் அரியாய் நீ இடந்தது ஊன்?       	(90)<br/>
 	 	<br/>
2172  ஊனக் குரம்பையின் உள் புக்கு இருள் நீக்கி <br/>
ஞானச் சுடர் கொளீஇ நாள்தோறும் ஏனத்து<br/>
உருவாய் உலகு இடந்த ஊழியான் பாதம்<br/>
மருவாதார்க்கு உண்டாமோ வான்?       	(91)<br/>
 	 	<br/>
2173  வான் ஆகி தீ ஆய் மறி கடல் ஆய் மாருதம் ஆய் <br/>
தேன் ஆகி பால் ஆம் திருமாலே ஆன் ஆய்ச்சி<br/>
வெண்ணெய் விழுங்க நிறையுமே முன் ஒரு நாள்<br/>
மண்ணை உமிழ்ந்த வயிறு?       	(92)<br/>
 	 	<br/>
2174  வயிறு அழல வாள் உருவி வந்தானை அஞ்ச <br/>
எயிறு இலக வாய் மடுத்தது என் நீ பொறி உகிரால் <br/>
பூ வடிவை ஈடு அழித்த பொன் ஆழிக் கையா நின்<br/>
சேவடிமேல் ஈடு அழிய செற்று?       	(93)<br/>
 	 	<br/>
2175  செற்று எழுந்து தீவிழித்து சென்ற இந்த ஏழுலகும் <br/>
மற்று இவை ஆ என்று வாய் அங்காந்து முற்றும்<br/>
மறையவற்குக் காட்டிய மாயவனை அல்லால் <br/>
இறையேனும் ஏத்தாது என் நா       	(94)<br/>
 	 	<br/>
2176  நா வாயில் உண்டே நமோ நாரணா என்று<br/>
ஓவாது உரைக்கும் உரை உண்டே மூவாத<br/>
மாக் கதிக்கண் செல்லும் வகை உண்டே என் ஒருவர்<br/>
தீக் கதிக்கண் செல்லும் திறம்?       	(95)<br/>
 	 	<br/>
2177  திறம்பாது என் நெஞ்சமே செங்கண் மால் கண்டாய்<br/>
அறம் பாவம் என்று இரண்டும் ஆவான் புறம் தான் இம்<br/>
மண் தான் மறிகடல் தான் மாருதம் தான் வான் தானே<br/>
கண்டாய் கடைக்கண் பிடி       	(96)<br/>
 	 	<br/>
2178  பிடி சேர் களிறு அளித்த பேராளா உன் தன்<br/>
அடி சேர்ந்து அருள் பெற்றாள் அன்றே பொடி சேர்<br/>
அனற்கு அங்கை ஏற்றான் அவிர் சடைமேல் பாய்ந்த<br/>
புனல் கங்கை என்னும் பேர்ப் பொன்?       	(97)<br/>
 	 	<br/>
2179  பொன் திகழும் மேனிப் புரி சடை அம் புண்ணியனும் <br/>
நின்று உலகம் தாய நெடுமாலும் என்றும்<br/>
இருவர் அங்கத்தால் திரிவரேலும் ஒருவன்<br/>
ஒருவன் அங்கத்து என்றும் உளன்       	(98)<br/>
 	 	<br/>
2180  உளன் கண்டாய் நல் நெஞ்சே உத்தமன் என்றும்<br/>
உளன் கண்டாய் உள்ளுவார் உள்ளத்து உளன் கண்டாய்<br/>
வெள்ளத்தின் உள்ளானும் வேங்கடத்து மேயானும் <br/>
உள்ளத்தின் உள்ளான் என்று ஓர்       	(99)<br/>
 	 	<br/>
2181  ஓர் அடியும் சாடு உதைத்த ஒண் மலர்ச் சேவடியும் <br/>
ஈர் அடியும் காணலாம் என் நெஞ்சே! ஓர் அடியில்<br/>
தாயவனை கேசவனை தண் துழாய் மாலை சேர்<br/>
மாயவனையே மனத்து வை       	(100)<br/>
-------------<br/>
<hr noshade="" width="50%"/>
<center><h3>
14.  பூதத்தாழ்வார்  - இரண்டாம் திருவந்தாதி  (2182 – 2281)</h3></center>

2182  அன்பே தகளியா ஆர்வமே நெய் ஆக <br/>
இன்பு உருகு சிந்தை இடு திரியா நன்பு உருகி <br/>
ஞானச் சுடர் விளக்கு ஏற்றினேன் நாரணற்கு <br/>
ஞானத் தமிழ் புரிந்த நான்       	(1)<br/>
 	 	<br/>
2183  ஞானத்தால் நன்கு உணர்ந்து நாரணன் தன் நாமங்கள் <br/>
தானத்தால் மற்று அவன் பேர் சாற்றினால் வானத்து<br/>
அணி அமரர் ஆக்குவிக்கும் அஃது அன்றே நங்கள்<br/>
பணி அமரர் கோமான் பரிசு       	(2)<br/>
 	 	<br/>
2184  பரிசு நறு மலரால் பாற்கடலான் பாதம்<br/>
புரிவார் புகப்பெறுவர் போலாம் புரிவார்கள்<br/>
தொல் அமரர் கேள்வித் துலங்கு ஒளி சேர் தோற்றத்து<br/>
நல் அமரர் கோமான் நகர்       	(3)<br/>
 	 	<br/>
2185  நகர் இழைத்து நித்திலத்து நாள் மலர் கொண்டு ஆங்கே<br/>
திகழும் மணி வயிரம் சேர்த்து நிகர் இல்லாப்<br/>
பைங் கமலம் ஏந்திப் பணிந்தேன் பனி மலராள்<br/>
அங்கம் வலம் கொண்டான் அடி       	(4)<br/>
 	 	<br/>
2186  அடி மூன்றில் இவ் உலகம் அன்று அளந்தாய் போலும் <br/>
அடி மூன்று இரந்து அவனி கொண்டாய் படிநின்ற<br/>
நீர் ஓத மேனி நெடுமாலே நின் அடியை<br/>
யார் ஓத வல்லார் அறிந்து?       	(5)<br/>
 	 	<br/>
2187  அறிந்து ஐந்தும் உள் அடக்கி ஆய் மலர் கொண்டு ஆர்வம்<br/>
செறிந்த மனத்தராய் செவ்வே அறிந்து அவன் தன்<br/>
பேர் ஓதி ஏத்தும் பெருந்தவத்தோர் காண்பரே <br/>
கார் ஓத வண்ணன் கழல்       	(6)<br/>
 	 	<br/>
2188  கழல் எடுத்து வாய் மடித்து கண் சுழன்று மாற்றார்<br/>
அழல் எடுத்த சிந்தையராய் அஞ்ச தழல் எடுத்த<br/>
போர் ஆழி ஏந்தினான் பொன் மலர்ச் சேவடியை<br/>
ஓர் ஆழி நெஞ்சே! உகந்து       	(7)<br/>
 	 	<br/>
2189  உகந்து உன்னை வாங்கி ஒளி நிறம் கொள் கொங்கை <br/>
அகம் குளிர உண் என்றாள் ஆவி உகந்து <br/>
முலை உண்பாய் போலே முனிந்து உண்டாய் நீயும்<br/>
அலை பண்பால் ஆனமையால் அன்று       	(8)<br/>
 	 	<br/>
2190  அன்று அதுகண்டு அஞ்சாத ஆய்ச்சி உனக்கு இரங்கி <br/>
நின்று முலை தந்த இந் நீர்மைக்கு அன்று<br/>
வரன்முறையால் நீ அளந்த மா கடல் சூழ் ஞாலம்<br/>
பெரு முறையால் எய்துமோ பேர்த்து?       	(9)<br/>
 	 	<br/>
2191  பேர்த்தனை மா சகடம் பிள்ளையாய் மண் இரந்து <br/>
காத்தனை பல் உயிரும் காவலனே ஏத்திய<br/>
நா உடையேன் பூ உடையேன் நின் உள்ளி நின்றமையால் <br/>
கா அடியேன் பட்ட கடை       	(10)<br/>
 	 	<br/>
2192  அவர் இவர் என்று இல்லை அரவு அணையான் பாதம்<br/>
எவர் வணங்கி ஏத்தாதார்? எண்ணில் பவரும்<br/>
செழும் கதிரோன் ஒண் மலரோன் கண்ணுதலோன் அன்றே <br/>
தொழும் தகையார் நாளும் தொடர்ந்து?       	(12)<br/>
 	 	<br/>
2193  அவர் இவர் என்று இல்லை அரவு அணையான் பாதம்<br/>
எவர் வணங்கி ஏத்தாதார்? எண்ணில் பவரும்<br/>
செழும் கதிரோன் ஒண் மலரோன் கண்ணுதலோன் அன்றே <br/>
தொழும் தகையார் நாளும் தொடர்ந்து?       	(12)<br/>
 	 	<br/>
2194  தொடர் எடுத்த மால் யானை சூழ் கயம் புக்கு அஞ்சி <br/>
படர் எடுத்த பைங் கமலம் கொண்டு அன்று இடர் அடுக்க <br/>
ஆழியான் பாதம் பணிந்து அன்றே வானவர் கோன்<br/>
பாழி தான் எய்திற்று பண்டு?       	(13)<br/>
 	 	<br/>
2195  பண்டிப் பெரும் பதியை ஆக்கி பழி பாவம்<br/>
கொண்டு இங்கு வாழ்வாரைக் கூறாதே எண் திசையும்<br/>
பேர்த்த கரம் நான்கு உடையான் பேர் ஓதி பேதைகாள் <br/>
தீர்த்தகரர் ஆமின் திரிந்து       	(14)<br/>
 	 	<br/>
2196  திரிந்தது வெம் சமத்துத் தேர் கடவி அன்று<br/>
பிரிந்தது சீதையை மான் பின் போய் புரிந்ததுவும்<br/>
கண் பள்ளிகொள்ள அழகியதே நாகத்தின்<br/>
தண் பள்ளி கொள்வான் தனக்கு?       	(15)<br/>
 	 	<br/>
2197  தனக்கு அடிமை பட்டது தான் அறியானேலும் <br/>
மனத்து அடைய வைப்பது ஆம் மாலை வனத் திடரை<br/>
ஏரி ஆம் வண்ணம் இயற்றும் இது அல்லால் <br/>
மாரி யார் பெய்கிற்பார் மற்று?       	(16)<br/>
 	 	<br/>
2198  மற்று ஆர் இயல் ஆவார் வானவர் கோன் மா மலரோன்<br/>
சுற்றும் வணங்கும் தொழிலானை ஒற்றைப்<br/>
பிறை இருந்த செஞ்சடையான் பின் சென்று மாலைக்<br/>
குறை இரந்து தான் முடித்தான் கொண்டு?       	(17)<br/>
 	 	<br/>
2199  கொண்டது உலகம் குறள் உருவாய் கோளரியாய்<br/>
ஒண் திறலோன் மார்வத்து உகிர் வைத்தது உண்டதுவும்<br/>
தான் கடந்த ஏழ் உலகே தாமரைக்கண் மால் ஒரு நாள் <br/>
வான் கடந்தான் செய்த வழக்கு       	(18)<br/>
 	 	<br/>
2200  வழக்கு அன்று கண்டாய் வலி சகடம் செற்றாய் <br/>
வழக்கு என்று நீ மதிக்க வேண்டா குழக் கன்று<br/>
தீ விளவின் காய்க்கு எறிந்த தீமை திருமாலே! <br/>
பார் விளங்கச் செய்தாய் பழி       	(19)<br/>
 	 	<br/>
2201  பழி பாவம் கையகற்றி பல் காலும் நின்னை<br/>
வழிவாழ்வார் வாழ்வராம் மாதோ வழு இன்றி<br/>
நாரணன் தன் நாமங்கள் நன்கு உணர்ந்து நன்கு ஏத்தும்<br/>
காரணங்கள் தாம் உடையார் தாம்       	(20)<br/>
 	 	<br/>
2202  தாம் உளரே தம் உள்ளம் உள் உளதே தாமரையின்<br/>
பூ உளதே ஏத்தும் பொழுது உண்டே வாமன்<br/>
திரு மருவு தாள் மருவு சென்னியரே செவ்வே<br/>
அரு நரகம் சேர்வது அரிது       	(21)<br/>
 	 	<br/>
2203  அரியது எளிது ஆகும் ஆற்றலால் மாற்றிப்<br/>
பெருக முயல்வாரைப் பெற்றால் கரியது ஓர்<br/>
வெண் கோட்டு மால் யானை வென்றி முடித்தன்றே<br/>
தண் கோட்டு மா மலரால் தாழ்ந்து?       	(22)<br/>
 	 	<br/>
2204  தாழ்ந்து வரம் கொண்டு தக்க வகைகளால்<br/>
வாழ்ந்து கழிவாரை வாழ்விக்கும் தாழ்ந்த<br/>
விளங் கனிக்குக் கன்று எறிந்து வேற்று உருவாய் ஞாலம்<br/>
அளந்து அடிக்கீழ்க் கொண்ட அவன்       	(23)<br/>
 	 	<br/>
2205  அவன் கண்டாய் நல் நெஞ்சே ஆர் அருளும் கேடும் <br/>
அவன் கண்டாய் ஐம்புலனாய் நின்றான் அவன் கண்டாய்<br/>
காற்று தீ நீர் வான் கரு வரை மண் கார் ஓதச்<br/>
சீற்றத் தீ ஆவானும் சென்று       	(24)<br/>
 	 	<br/>
2206  சென்றது இலங்கைமேல் செவ்வே தன் சீற்றத்தால்<br/>
கொன்றது இராவணனை கூறுங்கால் நின்றதுவும்<br/>
வேய் ஓங்கு தண் சாரல் வேங்கடமே விண்ணவர் தம்<br/>
வாய் ஓங்கு தொல் புகழான் வந்து       	(25)<br/>
 	 	<br/>
2207  வந்தித்து அவனை வழி நின்ற ஐம்பூதம் <br/>
ஐந்தும் அகத்து அடக்கி ஆர்வமாய் உந்திப் <br/>
படி அமரர் வேலையான் பண்டு அமரர்க்கு ஈந்த <br/>
படி அமரர் வாழும் பதி       	(26)<br/>
 	 	<br/>
2208  பதி அமைந்து நாடி பருத்து எழுந்த சிந்தை <br/>
மதி உரிஞ்சி வான் முகடு நோக்கி கதி மிகுத்து அம்<br/>
கோல் தேடி ஓடும் கொழுந்ததே போன்றதே <br/>
மால் தேடி ஓடும் மனம்       	(27)<br/>
 	 	<br/>
2209  மனத்து உள்ளான் வேங்கடத்தான் மா கடலான் மற்றும்<br/>
நினைப்பு அரிய நீள் அரங்கத்து உள்ளான் எனைப் பலரும்<br/>
தேவாதி தேவன் எனப்படுவான் முன் ஒரு நாள்<br/>
மா வாய் பிளந்த மகன்       	(28)<br/>
 	 	<br/>
2210  மகனாகக் கொண்டு எடுத்தாள் மாண்பு ஆய கொங்கை<br/>
அகன் ஆர உண்பன் என்று உண்டு மகனைத் தாய்<br/>
தேறாத வண்ணம் திருத்தினாய் தென் இலங்கை<br/>
நீறு ஆக எய்து அழித்தாய் நீ       	(29)<br/>
 	 	<br/>
2211  நீ அன்று உலகு அளந்தாய் நீண்ட திருமாலே <br/>
நீ அன்று உலகு இடந்தாய் என்பரால் நீ அன்று<br/>
கார் ஓதம் முன் கடைந்து பின் அடைத்தாய் மா கடலை <br/>
பேர் ஓத மேனிப் பிரான்       	(30)<br/>
 	 	<br/>
2212  பிரான் என்றும் நாளும் பெரும் புலரி என்றும் <br/>
குரா நல் செழும் போது கொண்டு வராகத்து<br/>
அணி உருவன் பாதம் பணியும் அவர் கண்டீர்<br/>
மணி உருவம் காண்பார் மகிழ்ந்து       	(31)<br/>
 	 	<br/>
2213  மகிழ்ந்தது சிந்தை திருமாலே மற்றும்<br/>
மகிழ்ந்தது உன் பாதமே போற்றி மகிழ்ந்தது<br/>
அழல் ஆழி சங்கம் அவை பாடி ஆடும்<br/>
தொழில் ஆகம் சூழ்ந்து துணிந்து       	(32)<br/>
 	 	<br/>
2214  துணிந்தது சிந்தை துழாய் அலங்கல் அங்கம்<br/>
அணிந்தவன் பேர் உள்ளத்துப் பல்கால் பணிந்ததுவும் <br/>
வேய் பிறங்கு சாரல் விறல் வேங்கடவனையே <br/>
வாய் திறங்கள் சொல்லும் வகை       	(33)<br/>
 	 	<br/>
2215  வகையால் அவனி இரந்து அளந்தாய் பாதம்<br/>
புகையால் நறு மலரால் முன்னே மிக வாய்ந்த<br/>
அன்பு ஆக்கி ஏத்தி அடிமைப்பட்டேன் உனக்கு <br/>
என் பாக்கியத்தால் இனி       	(34)<br/>
 	 	<br/>
2216  இனிது என்பர் காமம் அதனிலும் ஆற்ற<br/>
இனிது என்பர் தண்ணீரும் எந்தாய் இனிது என்று<br/>
காமம் நீர் வேளாது நின் பெருமை வேட்பரேல் <br/>
சேம நீர் ஆகும் சிறிது       	(35)<br/>
 	 	<br/>
2217  சிறியார் பெருமை சிறிதின்கண் எய்தும் <br/>
அறியாரும் தாம் அறியார் ஆவர் அறியாமை <br/>
மண் கொண்டு மண் உண்டு மண் உமிழ்ந்த மாயன் என்று<br/>
எண் கொண்டு என் நெஞ்சே இரு       	(36)<br/>
 	 	<br/>
2218  இரும் தண் கமலத்து இரு மலரின் உள்ளே <br/>
திருந்து திசைமுகனைத் தந்தாய் பொருந்திய நின்<br/>
பாதங்கள் ஏத்திப் பணியாவேல் பல் பிறப்பும்<br/>
ஏதங்கள் எல்லாம் எமக்கு       	(37)<br/>
 	 	<br/>
2219  எமக்கு என்று இரு நிதியம் ஏமாந்து இராதே <br/>
தமக்கு என்றும் சார்வம் அறிந்து நமக்கு என்றும்<br/>
மாதவனே என்னும் மனம் படைத்து மற்று அவன் பேர்<br/>
ஓதுவதே நாவினால் ஓத்து       	(38)<br/>
 	 	<br/>
2220  ஓத்தின் பொருள் முடிவும் இத்தனையே உத்தமன் பேர்<br/>
ஏத்தும் திறம் அறிமின் ஏழைகாள் ஓத்து அதனை<br/>
வல்லீரேல் நன்று அதனை மாட்டீரேல் மாதவன் பேர்<br/>
சொல்லுவதே ஓத்தின் சுருக்கு       	(39)<br/>
 	 	<br/>
2221  சுருக்காக வாங்கி சுலாவி நின்று ஐயார்<br/>
நெருக்கா முன் நீர் நினைமின் கண்டீர் திருப் பொலிந்த<br/>
ஆகத்தான் பாதம் அறிந்தும் அறியாத<br/>
போகத்தால் இல்லை பொருள்       	(40)<br/>
 	 	<br/>
2222  பொருளால் அமர் உலகம் புக்கு இயலல் ஆகாது <br/>
அருளால் அறம் அருளும் அன்றே அருளாலே<br/>
மா மறையோர்க்கு ஈந்த மணிவண்ணன் பாதமே<br/>
நீ மறவேல் நெஞ்சே! நினை       	(41)<br/>
 	 	<br/>
2223  நினைப்பன் திருமாலை நீண்ட தோள் காண <br/>
நினைப்பார் பிறப்பு ஒன்றும் நேரார் மனைப்பால்<br/>
பிறந்தார் பிறந்து எய்தும் பேரின்பம் எல்லாம்<br/>
துறந்தார் தொழுதார் அத் தோள்       	(42)<br/>
 	 	<br/>
2224  தோள் இரண்டு எட்டு ஏழும் மூன்றும் முடி அனைத்தும் <br/>
தாள் இரண்டும் வீழச் சரம் துரந்தான் தாள் இரண்டும்<br/>
ஆர் தொழுவார் பாதம் அவை தொழுவது அன்றே என்<br/>
சீர் கெழு தோள் செய்யும் சிறப்பு       	(43)<br/>
 	 	<br/>
2225  சிறந்தார்க்கு எழு துணையாம் செங்கண் மால் நாமம்<br/>
மறந்தாரை மானிடமா வையேன் அறம் தாங்கும்<br/>
மாதவனே என்னும் மனம் படைத்து மற்று அவன்பேர்<br/>
ஓதுவதே நாவினால் உள்ளு       	(44)<br/>
 	 	<br/>
2226  உளது என்று இறுமாவார் உண்டு இல்லை என்று<br/>
தளர்தல் அதன் அருகும் சாரார் அளவு அரிய<br/>
வேதத்தான் வேங்கடத்தான் விண்ணோர் முடி தோயும்<br/>
பாதத்தான் பாதம் பயின்று       	(45)<br/>
 	 	<br/>
2227  பயின்றது அரங்கம் திருக்கோட்டி பல் நாள்<br/>
பயின்றதுவும் வேங்கடமே பல்நாள் பயின்றது<br/>
அணி திகழும் சோலை அணி நீர் மலையே <br/>
மணி திகழும் வண் தடக்கை மால்       	(46)<br/>
 	 	<br/>
2228  மாலை அரி உருவன் பாதமலர் அணிந்து <br/>
காலை தொழுது எழுமின் கைகோலி ஞாலம்<br/>
அளந்து இடந்து உண்டு உமிழ்ந்த அண்ணலை மற்று அல்லால்<br/>
உளம் கிடந்த ஆற்றால் உணர்ந்து       	(47)<br/>
 	 	<br/>
2229  உணர்ந்தாய் மறை நான்கும் ஓதினாய் நீதி <br/>
மணந்தாய் மலர் மகள் தோள் மாலே மணந்தாய் போய் <br/>
வேய் இரும் சாரல் வியல் இரு ஞாலம் சூழ் <br/>
மா இரும் சோலை மலை       	(48)<br/>
 	 	<br/>
2230  மலை ஏழும் மா நிலங்கள் ஏழும் அதிர <br/>
குலை சூழ் குரை கடல்கள் ஏழும் முலை சூழ்ந்த<br/>
நஞ்சு உரத்துப் பெண்ணை நவின்று உண்ட நாவன் என்று<br/>
அஞ்சாது என்நெஞ்சே அழை       	(49)<br/>
 	 	<br/>
2231  அழைப்பன் திருமாலை ஆங்கு அவர்கள் சொன்ன<br/>
பிழைப்பு இல் பெரும் பெயரே பேசி இழைப்பு அரிய<br/>
ஆயவனே யாதவனே என்றவனை யார் முகப்பும்<br/>
மாயவனே என்று மதித்து       	(50)<br/>
 	 	<br/>
2232  மதிக் கண்டாய் நெஞ்சே மணிவண்ணன் பாதம் <br/>
மதிக் கண்டாய் மற்று அவன் பேர் தன்னை மதிக் கண்டாய் <br/>
பேர் ஆழிநின்று பெயர்ந்து கடல் கடைந்த<br/>
நீர் ஆழி வண்ணன் நிறம்       	(51)<br/>
 	 	<br/>
2233  நிறம் கரியன் செய்ய நெடு மலராள் மார்வன் <br/>
அறம் பெரியன் ஆர் அது அறிவார் மறம் புரிந்த<br/>
வாள் அரக்கன் போல்வானை வானவர் கோன் தானத்து<br/>
நீள் இருக்கைக்கு உய்த்தான் நெறி?       	(52)<br/>
 	 	<br/>
2234  நெறியார் குழல் கற்றை முன்நின்று பின் தாழ்ந்து<br/>
அறியாது இளங் கிரி என்று எண்ணி பிரியாது <br/>
பூங்கொடிக்கள் வைகும் பொரு புனல் குன்று என்னும்<br/>
வேங்கடமே யாம் விரும்பும் வெற்பு       	(53)<br/>
 	 	<br/>
2235  வெற்பு என்று இரும் சோலை வேங்கடம் என்று இவ் இரண்டும்<br/>
நிற்பு என்று நீ மதிக்கும் நீர்மை போல் நிற்பு என்று<br/>
உளம் கோயில் உள்ளம் வைத்து உள்ளினேன் வெள்ளத்து<br/>
இளங் கோயில் கைவிடேல் என்று       	(54)<br/>
 	 	<br/>
2236  என்றும் மறந்தறியேன் ஏழ் பிறப்பும் எப்பொழுதும் <br/>
நின்று நினைப்பு ஒழியா நீர்மையால் வென்றி<br/>
அடல் ஆழி கொண்ட அறிவனே! இன்பக்<br/>
கடல் ஆழி நீ அருளிக் காண்       	(55)<br/>
 	 	<br/>
2237  காணக் கழி காதல் கைமிக்குக் காட்டினால் <br/>
நாணப்படும் என்றால் நாணுமே? பேணி <br/>
கரு மாலைப் பொன் மேனி காட்டாமுன் காட்டும் <br/>
திருமாலை நங்கள் திரு       	(56)<br/>
 	 	<br/>
2238  திருமங்கை நின்றருளும் தெய்வம் நா வாழ்த்தும்<br/>
கருமம் கடைப்பிடிமின் கண்டீர் உரிமையால்<br/>
ஏத்தினோம் பாதம் இருந் தடக்கை எந்தை பேர்<br/>
நால் திசையும் கேட்டீரே? நாம்       	(57)<br/>
 	 	<br/>
2239  நாம் பெற்ற நன்மையும் நா மங்கை நல் நெஞ்சத்து<br/>
ஓம்பி இருந்து எம்மை ஓதுவித்து வேம்பின்<br/>
பொருள் நீர்மை ஆயினும் பொன் ஆழி பாடு என்று<br/>
அருள் நீர்மை தந்த அருள்       	(58)<br/>
 	 	<br/>
2240  அருள் புரிந்த சிந்தை அடியார்மேல் வைத்து <br/>
பொருள் தெரிந்து காண்குற்ற அப்போது இருள் திரிந்து<br/>
நோக்கினேன் நோக்கி நினைந்தேன் அது ஒண் கமலம் <br/>
ஓக்கினேன் என்னையும் அங்கு ஓர்ந்து       	(59)<br/>
 	 	<br/>
2241  ஓர் உருவன் அல்லை ஒளி உருவம் நின் உருவம் <br/>
ஈர் உருவன் என்பர் இரு நிலத்தோர் ஓர் உருவம்<br/>
ஆதியாம் வண்ணம் அறிந்தார் அவர் கண்டீர்<br/>
நீதியால் மண் காப்பார் நின்று       	(60)<br/>
 	 	<br/>
2242  நின்றது ஓர் பாதம் நிலம் புதைப்ப நீண்ட தோள்<br/>
சென்று அளந்தது என்பர் திசை எல்லாம் அன்று<br/>
கரு மாணியாய் இரந்த கள்வனே! உன்னைப்<br/>
பிரமாணித்தார் பெற்ற பேறு       	(61)<br/>
 	 	<br/>
2243  பேறு ஒன்றும் முன் அறியேன் பெற்று அறியேன் பேதைமையால் <br/>
மாறு என்று சொல்லி வணங்கினேன் ஏறின்<br/>
பெருத்தெருத்தம் கோடு ஒசிய பெண் நசையின் பின் போய் <br/>
எருத்து இறுத்த நல் ஆயர் ஏறு       	(62)<br/>
 	 	<br/>
2244  ஏறு ஏழும் வென்று அடர்த்த எந்தை எரி உருவத்து<br/>
ஏறு ஏறி பட்ட இடுசாபம் பாறு ஏறி<br/>
உண்ட தலை வாய் நிறைய கோட்டு அம் கை ஒண் குருதி<br/>
கண்ட பொருள் சொல்லின் கதை       	(63)<br/>
 	 	<br/>
2245  கதையின் பெரும் பொருளும் கண்ணா நின் பேரே <br/>
இதயம் இருந்தவையே ஏத்தில் கதையின்<br/>
திருமொழியாய் நின்ற திருமாலே உன்னைப்<br/>
பரு மொழியால் காணப் பணி       	(64)<br/>
 	 	<br/>
2246  பணிந்தேன் திருமேனி பைங் கமலம் கையால்<br/>
அணிந்தேன் உன் சேவடிமேல் அன்பாய் துணிந்தேன் <br/>
புரிந்து ஏத்தி உன்னை புகலிடம் பார்த்து ஆங்கே<br/>
இருந்து ஏத்தி வாழும் இது       	(65)<br/>
 	 	<br/>
2247  இது கண்டாய் நல் நெஞ்சே இப் பிறவி ஆவது <br/>
இது கண்டாய் எல்லாம் நாம் உற்றது இது கண்டாய்<br/>
நாரணன் பேர் ஓதி நரகத்து அருகு அணையாக்<br/>
காரணமும் வல்லையேல் காண்       	(66)<br/>
 	 	<br/>
2248  கண்டேன் திருமேனி யான் கனவில் ஆங்கு அவன் கைக்<br/>
கண்டேன் கனலும் சுடர் ஆழி கண்டேன் <br/>
உறு நோய் வினை இரண்டும் ஓட்டுவித்து பின்னும் <br/>
மறு நோய் செறுவான் வலி       	(67)<br/>
 	 	<br/>
2249  வலி மிக்க வாள் எயிற்று வாள் அவுணர் மாள <br/>
வலி மிக்க வாள் வரை மத்து ஆக வலி மிக்க<br/>
வாள் நாகம் சுற்றி மறுகக் கடல் கடைந்தான் <br/>
கோள் நாகம் கொம்பு ஒசித்த கோ       	(68)<br/>
 	 	<br/>
2250  கோ ஆகி மா நிலம் காத்து நம் கண் முகப்பே<br/>
மா ஏகிச் செல்கின்ற மன்னவரும் பூ மேவும்<br/>
செங் கமல நாபியான் சேவடிக்கே ஏழ் பிறப்பும் <br/>
தண் கமலம் ஏய்ந்தார் தமர்       	(69)<br/>
 	 	<br/>
2251  தமர் உள்ளம் தஞ்சை தலை அரங்கம் தண்கால் <br/>
தமர் உள்ளும் தண் பொருப்பு வேலை தமர் உள்ளும்<br/>
மாமல்லை கோவல் மதிள் குடந்தை என்பரே <br/>
ஏ வல்ல எந்தைக்கு இடம்       	(70)<br/>
 	 	<br/>
2252  இடங்கை வலம்புரி நின்று ஆர்ப்ப எரி கான்று <br/>
அடங்கார் ஒடுங்குவித்தது ஆழி விடம் காலும்<br/>
தீ வாய் அரவு அணைமேல் தோன்றல் திசை அளப்பான் <br/>
பூ ஆர் அடி நிமிர்த்த போது       	(71)<br/>
 	 	<br/>
2253  போது அறிந்து வானரங்கள் பூஞ்சுனை புக்கு ஆங்கு அலர்ந்த<br/>
போது அரிந்துகொண்டு ஏத்தும் போது உள்ளம் போதும் <br/>
மணி வேங்கடவன் மலர் அடிக்கே செல்ல <br/>
அணி வேங்கடவன் பேர் ஆய்ந்து       	(72)<br/>
 	 	<br/>
2254  ஆய்ந்து உரைப்பன் ஆயிரம் பேர் ஆதி நடு அந்திவாய்<br/>
வாய்ந்த மலர் தூவி வைகலும் ஏய்ந்த<br/>
பிறைக் கோட்டுச் செங்கண் கரி விடுத்த பெம்மான் <br/>
இறைக்கு ஆட்படத் துணிந்த யான்       	(73)<br/>
 	 	<br/>
2255  யானே தவம் செய்தேன் ஏழ் பிறப்பும் எப்பொழுதும் <br/>
யானே தவம் உடையேன் எம் பெருமான் யானே<br/>
இருந் தமிழ் நல் மாலை இணை அடிக்கே சொன்னேன் <br/>
பெருந் தமிழன் நல்லேன் பெருகு       	(74)<br/>
 	 	<br/>
2256  பெருகு மத வேழம் மாப் பிடிக்கு முன் நின்று <br/>
இரு கண் இள மூங்கில் வாங்கி அருகு இருந்த<br/>
தேன் கலந்து நீட்டும் திருவேங்கடம் கண்டீர் <br/>
வான் கலந்த வண்ணன் வரை       	(75)<br/>
 	 	<br/>
2257  வரைச் சந்தனக் குழம்பும் வான் கலனும் பட்டும் <br/>
விரைப் பொலிந்த வெண் மல்லிகையும் நிரைத்துக்கொண்டு <br/>
ஆதிக்கண் நின்ற அறிவன் அடி இணையே<br/>
ஓதிப் பணிவது உறும்       	(76)<br/>
 	 	<br/>
2258  உறும் கண்டாய் நல் நெஞ்சே உத்தமன் நல் பாதம் <br/>
உறும் கண்டாய் ஒண் கமலம் தன்னால் உறும் கண்டாய் <br/>
ஏத்திப் பணிந்து அவன் பேர் ஈர் ஐஞ்ஞூறு எப்பொழுதும் <br/>
சாத்தி உரைத்தல் தவம்       	(77)<br/>
 	 	<br/>
2259  தவம் செய்து நான் முகனே பெற்றான் தரணி<br/>
நிவந்து அளப்ப நீட்டிய பொற் பாதம் சிவந்த தன்<br/>
கை அனைத்தும் ஆரக் கழுவினான் கங்கை நீர்<br/>
பெய்து அனைத்துப் பேர் மொழிந்து பின்       	(78)<br/>
 	 	<br/>
2260  பின் நின்று தாய் இரப்ப கேளான் பெரும் பணைத் தோள்<br/>
முன் நின்று தான் இரப்பாள் மொய்ம் மலராள் சொல் நின்ற<br/>
தோள் நலத்தான் நேர் இல்லாத் தோன்றல் அவன் அளந்த<br/>
நீள் நிலம் தான் அத்தனைக்கும் நேர்       	(79)<br/>
 	 	<br/>
2261  நேர்ந்தேன் அடிமை நினைந்தேன் அது ஒண் கமலம் <br/>
ஆர்ந்தேன் உன் சேவடிமேல் அன்பாய் ஆர்ந்த<br/>
அடிக் கோலம் கண்டவர்க்கு என்கொலோ முன்னைப்<br/>
படிக் கோலம் கண்ட பகல்?       	(80)<br/>
 	 	<br/>
2262  பகல் கண்டேன் நாரணனைக் கண்டேன் கனவில்<br/>
மிகக் கண்டேன் மீண்டு அவனை மெய்யே மிகக் கண்டேன் <br/>
ஊன் திகழும் நேமி ஒளி திகழும் சேவடியான்<br/>
வான் திகழும் சோதி வடிவு       	(81)<br/>
 	 	<br/>
2263  வடிக் கோல வாள் நெடுங் கண் மா மலராள் செவ்விப்<br/>
படிக் கோலம் கண்டு அகலாள் பல்நாள் அடிக்கோலி<br/>
ஞாலத்தாள் பின்னும் நலம் புரிந்தது என்கொலோ?<br/>
கோலத்தால் இல்லை குறை       	(82)<br/>
 	 	<br/>
2264  குறையாக வெம் சொற்கள் கூறினேன் கூறி <br/>
மறை ஆங்கு என உரைத்த மாலை இறையேனும் <br/>
ஈயும்கொல் என்றே இருந்தேன் எனைப் பகலும் <br/>
மாயன்கண் சென்ற வரம்       	(83)<br/>
 	 	<br/>
2265  வரம் கருதி தன்னை வணங்காத வன்மை<br/>
உரம் கருதி மூர்க்கத்தவனை நரம் கலந்த<br/>
சிங்கமாய்க் கீண்ட திருவன் அடி இணையே<br/>
அம் கண் மா ஞாலத்து அமுது       	(84)<br/>
 	 	<br/>
2266  அமுது என்றும் தேன் என்றும் ஆழியான் என்றும் <br/>
அமுது அன்று கொண்டு உகந்தான் என்றும் அமுது அன்ன<br/>
சொல் மாலை ஏத்தித் தொழுதேன் சொலப்பட்ட<br/>
நல் மாலை ஏத்தி நவின்று       	(85)<br/>
 	 	<br/>
2267  நவின்று உரைத்த நாவலர்கள் நாள் மலர் கொண்டு ஆங்கே<br/>
பயின்றதனால் பெற்ற பயன் என்கொல்? பயின்றார் தம்<br/>
மெய்த் தவத்தால் காண்பு அரிய மேக மணி வண்ணனை யான்<br/>
எத் தவத்தால் காண்பன்கொல் இன்று?       	(86)<br/>
 	 	<br/>
2268  இன்றா அறிகின்றேன் அல்லேன் இரு நிலத்தைச்<br/>
சென்று ஆங்கு அளந்த திருவடியை அன்று <br/>
கருக்கோட்டியுள் கிடந்து கைதொழுதேன் கண்டேன் <br/>
திருக்கோட்டி எந்தை திறம்       	(87)<br/>
 	 	<br/>
2269  திறம்பிற்று இனி அறிந்தேன் தென் அரங்கத்து எந்தை<br/>
திறம்பா வழிச் சென்றார்க்கு அல்லால் திறம்பாச்<br/>
செடி நரகை நீக்கி தாம் செல்வதன் முன் வானோர்<br/>
கடி நகர வாசல் கதவு       	(88)<br/>
 	 	<br/>
2270  கதவி கதம் சிறந்த கஞ்சனை முன் காய்ந்து <br/>
அதவி போர் யானை ஒசித்து பதவியாய்ப்<br/>
பாணியால் நீர் ஏற்று பண்டு ஒருகால் மாவலியை<br/>
மாணியாய்க் கொண்டிலையே மண்?       	(89)<br/>
 	 	<br/>
2271  மண்ணுலகம் ஆளேனே வானவர்க்கும் வானவனாய்<br/>
விண்ணுலகம் தன் அகத்தும் மேவேனே நண்ணித்<br/>
திருமாலை செங்கண் நெடியானை எங்கள்<br/>
பெருமானை கைதொழுத பின்       	(90)<br/>
 	 	<br/>
2272  பின்னால் அரு நரகம் சேராமல் பேதுறுவீர் <br/>
முன்னால் வணங்க முயல்மினோ பல் நூல்<br/>
அளந்தானை கார்க் கடல் சூழ் ஞாலத்தை எல்லாம்<br/>
அளந்தான் அவன் சேவடி       	(91)<br/>
 	 	<br/>
2273  அடியால் முன் கஞ்சனைச் செற்று அமரர் ஏத்தும்<br/>
படியான் கொடிமேல் புள் கொண்டான் நெடியான் தன்<br/>
நாமமே ஏத்துமின்கள் ஏத்தினால் தாம் வேண்டும்<br/>
காமமே காட்டும் கடிது       	(92)<br/>
 	 	<br/>
2274  கடிது கொடு நரகம் பிற்காலும் செய்கை<br/>
கொடிது என்று அது கூடாமுன்னம் வடி சங்கம்<br/>
கொண்டானை கூந்தல் வாய் கீண்டானை கொங்கை நஞ்சு<br/>
உண்டானை ஏத்துமினோ உற்று       	(93)<br/>
 	 	<br/>
2275  உற்று வணங்கித் தொழுமின் உலகு ஏழும்<br/>
முற்றும் விழுங்கும் முகில் வண்ணன் பற்றிப்<br/>
பொருந்தாதான் மார்பு இடந்து பூம் பாடகத்துள்<br/>
இருந்தானை ஏத்தும் என் நெஞ்சு       	(94)<br/>
 	 	<br/>
2276  என் நெஞ்சம் மேயான் என் சென்னியான் தானவனை<br/>
வல் நெஞ்சம் கீண்ட மணி வண்ணன் முன்னம் சேய்<br/>
ஊழியான் ஊழி பெயர்த்தான் உலகு ஏத்தும்<br/>
ஆழியான் அத்தியூரான்       	(95)<br/>
 	 	<br/>
2277  அத்தியூரான் புள்ளை ஊர்வான் அணி மணியின்<br/>
துத்தி சேர் நாகத்தின்மேல் துயில்வான் முத்தீ<br/>
மறை ஆவான் மா கடல் நஞ்சு உண்டான் தனக்கும்<br/>
இறை ஆவான் எங்கள் பிரான்       	(96)<br/>
 	 	<br/>
2278  எங்கள் பெருமான் இமையோர் தலைமகன் நீ <br/>
செங்கண் நெடு மால் திருமார்பா பொங்கு<br/>
பட மூக்கின் ஆயிர வாய்ப் பாம்பு அணைமேல் சேர்ந்தாய் <br/>
குடமூக்குக் கோயிலாக் கொண்டு       	(97)<br/>
 	 	<br/>
2279  கொண்டு வளர்க்க குழவியாய்த் தான் வளர்ந்தது <br/>
உண்டது உலகு ஏழும் உள் ஒடுங்க கொண்டு<br/>
குடம் ஆடி கோவலனாய் மேவி என் நெஞ்சம்<br/>
இடமாகக் கொண்ட இறை       	(98)<br/>
 	 	<br/>
2280  இறை எம் பெருமான் அருள் என்று இமையோர்<br/>
முறை நின்று மொய்ம் மலர்கள் தூவ அறை கழல<br/>
சேவடியான் செங்கண் நெடியான் குறள் உருவாய்<br/>
மாவடிவின் மண் கொண்டான் மால்       	(99)<br/>
 	 	<br/>
2281  மாலே நெடியோனே கண்ணனே விண்ணவர்க்கு<br/>
மேலா வியன் துழாய்க் கண்ணியனே மேலால்<br/>
விளவின் காய் கன்றினால் வீழ்த்தவனே! என் தன்<br/>
அளவு அன்றால் யானுடைய அன்பு       	(100)<br/>
 -------------<br/>
<hr noshade="" width="50%"/>
<center><h3>
15.  பேயாழ்வார்   -  மூன்றாம் திருவந்தாதி (2282 – 2381)</h3></center>

2282  திருக் கண்டேன் பொன் மேனி கண்டேன் திகழும்<br/>
அருக்கன் அணி நிறமும் கண்டேன் செருக் கிளரும்<br/>
பொன் ஆழி கண்டேன் புரி சங்கம் கைக் கண்டேன் <br/>
என் ஆழி வண்ணன்பால் இன்று       	(1)<br/>
 	 	<br/>
2283  இன்றே கழல் கண்டேன் ஏழ் பிறப்பும் யான் அறுத்தேன் <br/>
பொன் தோய் வரை மார்பில் பூந் துழாய் அன்று<br/>
திருக் கண்டு கொண்ட திருமாலே உன்னை<br/>
மருக்கண்டுகொண்டு என் மனம்       	(2)<br/>
 	 	<br/>
2284  மனத்து உள்ளான் மா கடல் நீர் உள்ளான் மலராள்<br/>
தனத்து உள்ளான் தண் துழாய் மார்பன் சினத்துச்<br/>
செருநர் உகச் செற்று உகந்த தேங்கு ஓத வண்ணன் <br/>
வரு நரகம் தீர்க்கும் மருந்து       	(3)<br/>
 	 	<br/>
2285  மருந்தும் பொருளும் அமுதமும் தானே <br/>
திருந்திய செங் கண் மால் ஆங்கே பொருந்தியும்<br/>
நின்று உலகம் உண்டு உமிழ்ந்து நீர் ஏற்று மூவடியால்<br/>
அன்று உலகம் தாயோன் அடி       	(4)<br/>
 	 	<br/>
2286  அடி வண்ணம் தாமரை அன்று உலகம் தாயோன்<br/>
படி வண்ணம் பார்க் கடல் நீர் வண்ணம் முடி வண்ணம்<br/>
ஓர் ஆழி வெய்யோன் ஒளியும் அஃது அன்றே <br/>
ஆர் ஆழி கொண்டாற்கு அழகு       	(5)<br/>
 	 	<br/>
2287  அழகு அன்றே ஆழியாற்கு ஆழி நீர் வண்ணம்?<br/>
அழகு அன்றே அண்டம் கடத்தல்? அழகு அன்றே <br/>
அங்கை நீர் ஏற்றாற்கு அலர் மேலோன் கால் கழுவ <br/>
கங்கை நீர் கான்ற கழல்?       	(6)<br/>
 	 	<br/>
2288  கழல் தொழுதும் வா நெஞ்சே! கார்க் கடல் நீர் வேலைப்<br/>
பொழில் அளந்த புள் ஊர்திச் செல்வன் எழில் அளந்து அங்கு<br/>
எண்ணற்கு அரியானை எப் பொருட்கும் சேயானை <br/>
நண்ணற்கு அரியானை நாம்       	(7)<br/>
 	 	<br/>
2289  நாமம் பல சொல்லி நாராயணா என்று <br/>
நாம் அங்கையால் தொழுதும் நல் நெஞ்சே வா மருவி <br/>
மண்ணுலகம் உண்டு உமிழ்ந்த வண்டு அறையும் தண் துழாய் <br/>
கண்ணனையே காண்க நம் கண்       	(8)<br/>
 	 	<br/>
2290  கண்ணும் கமலம் கமலமே கைத்தலமும் <br/>
மண் அளந்த பாதமும் மற்று அவையே எண்ணில் <br/>
கரு மா முகில் வண்ணன் கார்க் கடல் நீர் வண்ணன் <br/>
திரு மா மணி வண்ணன் தேசு       	(9)<br/>
 	 	<br/>
2291  தேசும் திறலும் திருவும் உருவமும் <br/>
மாசு இல் குடிப்பிறப்பும் மற்றவையும் பேசில்<br/>
வலம் புரிந்த வான் சங்கம் கொண்டான் பேர் ஓத <br/>
நலம் புரிந்து சென்று அடையும் நன்கு       	(10)<br/>
 	 	<br/>
2292  நன்கு ஓதும் நால் வேதத்து உள்ளான் நறவு இரியும்<br/>
பொங்கு ஓதருவிப் புனல் வண்ணன் சங்கு ஓதப்<br/>
பாற்கடலான் பாம்பு அணையின் மேலான் பயின்று உரைப்பார்<br/>
நூல் கடலான் நுண் அறிவினான்       	(11)<br/>
 	 	<br/>
2293  அறிவு என்னும் தாள் கொளுவி ஐம்புலனும் தம்மில்<br/>
செறிவு என்னும் திண் கதவம் செம்மி மறை என்றும்<br/>
நன்கு ஓதி நன்கு உணர்வார் காண்பரே நாள்தோறும்<br/>
பைங்கோத வண்ணன் படி       	(12)<br/>
 	 	<br/>
2294  படி வட்டத் தாமரை பண்டு உலகம் நீர் ஏற்று <br/>
அடி வட்டத்தால் அளப்ப நீண்ட முடி வட்டம் <br/>
ஆகாயம் ஊடறுத்து அண்டம் போய் நீண்டதே <br/>
மா காயமாய் நின்ற மாற்கு       	(13)<br/>
 	 	<br/>
2295  மால்பால் மனம் சுழிப்ப மங்கையர் தோள் கைவிட்டு <br/>
நூல்பால் மனம் வைக்க நொய்விது ஆம் நால் பால<br/>
வேதத்தான் வேங்கடத்தான் விண்ணோர் முடி தோயும்<br/>
பாதத்தான் பாதம் பணிந்து       	(14)<br/>
 	 	<br/>
2296  பணிந்து உயர்ந்த பௌவப் படு திரைகள் மோத <br/>
பணிந்த பண மணிகளாலே அணிந்து அங்கு<br/>
அனந்தன் அணைக் கிடக்கும் அம்மான் அடியேன்<br/>
மனம் தன் அணைக் கிடக்கும் வந்து       	(15)<br/>
 	 	<br/>
2297  வந்து உதைத்த வெண் திரைகள் செம் பவள வெண் முத்தம்<br/>
அந்தி விளக்கும் அணி விளக்காம் எந்தை <br/>
ஒரு அல்லித் தாமரையாள் ஒன்றிய சீர் மார்வன் <br/>
திருவல்லிக்கேணியான் சென்று       	(16)<br/>
 	 	<br/>
2298  சென்ற நாள் செல்லாத செங்கண் மால் எங்கள் மால்<br/>
என்ற நாள் எந் நாளும் நாள் ஆகும் என்றும்<br/>
இறவாத எந்தை இணை அடிக்கே ஆளாய் <br/>
மறவாது வாழ்த்துக என் வாய்       	(17)<br/>
 	 	<br/>
2299  வாய் மொழிந்து வாமனனாய் மாவலிபால் மூவடி மண்<br/>
நீ அளந்து கொண்ட நெடுமாலே தாவிய நின்<br/>
எஞ்சா இணை அடிக்கே ஏழ் பிறப்பும் ஆளாகி <br/>
அஞ்சாது இருக்க அருள்       	(18)<br/>
 	 	<br/>
2300  அருளாது ஒழியுமே ஆல் இலைமேல் அன்று<br/>
தெருளாத பிள்ளையாய்ச் சேர்ந்தான் இருளாத<br/>
சிந்தையராய் சேவடிக்கே செம் மலர் தூய் கைதொழுது <br/>
முந்தையராய் நிற்பார்க்கு முன்?       	(19)<br/>
 	 	<br/>
2301  அருளாது ஒழியுமே ஆல் இலைமேல் அன்று<br/>
தெருளாத பிள்ளையாய்ச் சேர்ந்தான் இருளாத<br/>
சிந்தையராய் சேவடிக்கே செம் மலர் தூய் கைதொழுது <br/>
ந்தையராய் நிற்பார்க்கு முன்?       	(20)<br/>
 	 	<br/>
2302  பேசுவார் எவ்வளவு பேசுவர் அவ்வளவே <br/>
வாச மலர்த் துழாய் மாலையான் தேசு உடைய<br/>
சக்கரத்தான் சங்கினான் சார்ங்கத்தான் பொங்கு அரவ<br/>
வக்கரனைக் கொன்றான் வடிவு       	(21)<br/>
 	 	<br/>
2303  வடிவு ஆர் முடி கோட்டி வானவர்கள் நாளும்<br/>
கடி ஆர் மலர் தூவி காணும் படியானை <br/>
செம்மையால் உள் உருகி செவ்வனே நெஞ்சமே <br/>
மெய்ம்மையே காண விரும்பு       	(22)<br/>
 	 	<br/>
2304  விரும்பி விண் மண் அளந்த அஞ் சிறைய வண்டு ஆர்<br/>
சுரும்பு தொளையில் சென்று ஊத அரும்பும்<br/>
புனந் துழாய் மாலையான் பொன் அம் கழற்கே<br/>
மனம் துழாய் மாலாய் வரும்       	(23)<br/>
 	 	<br/>
2305  வருங்கால் இரு நிலனும் மால் விசும்பும் காற்றும் <br/>
நெருங்கு தீ நீர் உருவும் ஆனான் பொருந்தும்<br/>
சுடர் ஆழி ஒன்று உடையான் சூழ் கழலே நாளும் <br/>
தொடர் ஆழி நெஞ்சே தொழுது       	(24)<br/>
 	 	<br/>
2306  தொழுதால் பழுது உண்டே தூ நீர் உலகம்<br/>
முழுது உண்டு மொய் குழலாள் ஆய்ச்சி விழுது உண்ட<br/>
வாயானை மால் விடை ஏழ் செற்றானை வானவர்க்கும்<br/>
சேயானை நெஞ்சே சிறந்து?       	(25)<br/>
 	 	<br/>
2307  சிறந்த என் சிந்தையும் செங்கண் அரவும் <br/>
நிறைந்த சீர் நீள் கச்சியுள்ளும் உறைந்ததுவும் <br/>
வேங்கடமும் வெஃகாவும் வேளுக்கைப்பாடியுமே <br/>
தாம் கடவார் தண் துழாயார்       	(26)<br/>
 	 	<br/>
2308  ஆரே துயர் உழந்தார் துன்பு உற்றார் ஆண்டையார் <br/>
காரே மலிந்த கருங் கடலை நேரே<br/>
கடைந்தானை காரணனை நீர் அணைமேல் பள்ளி<br/>
அடைந்தானை நாளும் அடைந்து?       	(27)<br/>
 	 	<br/>
2309  அடைந்தது அரவு அணைமேல் ஐவர்க்கு ஆய் அன்று<br/>
மிடைந்தது பாரத வெம் போர் உடைந்ததுவும்<br/>
ஆய்ச்சிபால் மத்துக்கே அம்மனே! வாள் எயிற்றுப்<br/>
பேய்ச்சி பால் உண்ட பிரான்       	(28)<br/>
 	 	<br/>
2310  பேய்ச்சி பால் உண்ட பெருமானைப் பேர்ந்து எடுத்து <br/>
ஆய்ச்சி முலைகொடுத்தாள் அஞ்சாதே வாய்த்த<br/>
இருள் ஆர் திருமேனி இன் பவளச் செவ்வாய்த்<br/>
தெருளா மொழியானைச் சேர்ந்து       	(29)<br/>
 	 	<br/>
2311  சேர்ந்த திருமால் கடல் குடந்தை வேங்கடம் <br/>
நேர்ந்த என் சிந்தை நிறை விசும்பு வாய்ந்த<br/>
மறை பாடகம் அனந்தன் வண் துழாய்க் கண்ணி<br/>
இறைபாடி ஆய இவை       	(30)<br/>
 	 	<br/>
2312  இவை அவன் கோயில் இரணியனது ஆகம்<br/>
அவைசெய்து அரி உருவம் ஆனான் செவி தெரியா<br/>
நாகத்தான் நால் வேதத்து உள்ளான் நறவு ஏற்றான்<br/>
பாகத்தான் பாற்கடல் உளான்       	(31)<br/>
 	 	<br/>
2313  பாற்கடலும் வேங்கடமும் பாம்பும் பனி விசும்பும் <br/>
நூல் கடலும் நுண் நூல தாமரைமேல் பாற்பட்டு <br/>
இருந்தார் மனமும் இடமாகக் கொண்டான் <br/>
குருந்து ஒசித்த கோபாலகன்       	(32)<br/>
 	 	<br/>
2314  பாலகனாய் ஆல் இலைமேல் பைய உலகு எல்லாம்<br/>
மேல் ஒருநாள் உண்டவனே! மெய்ம்மையே மாலவனே <br/>
மந்தரத்தால் மா நீர்க் கடல் கடைந்து வான் அமுதம்<br/>
அந்தரத்தார்க்கு ஈந்தாய் நீ அன்று       	(33)<br/>
 	 	<br/>
2315  அன்று இவ் உலகம் அளந்த அசைவேகொல்?<br/>
நின்று இருந்து வேளுக்கை நீள் நகர்வாய் அன்று<br/>
கிடந்தானை கேடு இல் சீரானை முன் கஞ்சைக்<br/>
கடந்தானை நெஞ்சமே! காண்       	(34)<br/>
 	 	<br/>
2316  காண் காண் என விரும்பும் கண்கள் கதிர் இலகு<br/>
பூண் தார் அகலத்தான் பொன் மேனி பாண்கண்<br/>
தொழில் பாடி வண்டு அறையும் தொங்கலான் செம்பொன்<br/>
கழல் பாடி யாம் தொழுதும் கை       	(35)<br/>
 	 	<br/>
2317  கைய கனல் ஆழி கார்க் கடல் வாய் வெண் சங்கம் <br/>
வெய்ய கதை சார்ங்கம் வெம் சுடர் வாள் செய்ய<br/>
படை பரவை பாழி பனி நீர் உலகம்<br/>
அடி அளந்த மாயன் அவற்கு       	(36)<br/>
 	 	<br/>
2318  அவற்கு அடிமைப் பட்டேன் அகத்தான் புறத்தான் <br/>
உவர்க்கும் கருங் கடல் நீர் உள்ளான் துவர்க்கும்<br/>
பவள வாய்ப் பூமகளும் பல் மணிப் பூண் ஆரம் <br/>
திகழும் திருமார்பன் தான்       	(37)<br/>
 	 	<br/>
2319  தானே தனக்கு உவமன் தன் உருவே எவ் உருவும் <br/>
தானே தவ உருவும் தாரகையும் தானே<br/>
எரி சுடரும் மால் வரையும் எண் திசையும் அண்டத்து<br/>
இரு சுடரும் ஆய இறை       	(38)<br/>
 	 	<br/>
2320  இறை ஆய் நிலன் ஆகி எண் திசையும் தான் ஆய் <br/>
மறை ஆய் மறைப் பொருள் ஆய் வான் ஆய் பிறை வாய்ந்த<br/>
வெள்ளத்து அருவி விளங்கு ஒலி நீர் வேங்கடத்தான்<br/>
உள்ளத்தின் உள்ளே உளன்       	(39)<br/>
 	 	<br/>
2321  உளன் கண்டாய் நல் நெஞ்சே உத்தமன் என்றும்<br/>
உளன் கண்டாய் உள்ளுவார் உள்ளத்து உளன் கண்டாய் <br/>
விண் ஒடுங்கக் கோடு உயரும் வீங்கு அருவி வேங்கடத்தான்<br/>
மண் ஒடுங்க தான் அளந்த மன்       	(40)<br/>
 	 	<br/>
2322  மன்னு மணி முடி நீண்டு அண்டம் போய் எண் திசையும் <br/>
துன்னு பொழில் அனைத்தும் சூழ் கழலே மின்னை<br/>
உடையாகக் கொண்டு அன்று உலகு அளந்தான் குன்றம்<br/>
குடையாக ஆ காத்த கோ       	(41)<br/>
 	 	<br/>
2323  கோவலனாய் ஆ நிரைகள் மேய்த்து குழல் ஊதி <br/>
மா வலனாய்க் கீண்ட மணி வண்ணன் மேவி <br/>
அரி உருவம் ஆகி இரணியனது ஆகம் <br/>
தெரி உகிரால் கீண்டான் சினம்       	(42)<br/>
 	 	<br/>
2324  சின மா மத களிற்றின் திண் மருப்பைச் சாய்த்து <br/>
புனம் மேய பூமி அதனைத் தனமாக <br/>
பேர் அகலத்துள் ஒடுக்கும் பேர் ஆர மார்வனார்<br/>
ஓர் அகலத்து உள்ளது உலகு       	(43)<br/>
 	 	<br/>
2325  உலகமும் ஊழியும் ஆழியும் ஒண் கேழ்<br/>
அலர் கதிரும் செந்தீயும் ஆவான் பல கதிர்கள்<br/>
பாரித்த பைம் பொன் முடியான் அடி இணைக்கே<br/>
பூரித்து என் நெஞ்சே புரி       	(44)<br/>
 	 	<br/>
2326  புரிந்து மத வேழம் மாப் பிடியோடு ஊடி <br/>
திரிந்து சினத்தால் பொருது விரிந்த சீர்<br/>
வெண் கோட்டு முத்து உதிர்க்கும் வேங்கடமே மேல் ஒரு நாள் <br/>
மண் கோட்டுக் கொண்டான் மலை       	(45)<br/>
 	 	<br/>
2327  மலை முகடு மேல் வைத்து வாசுகியைச் சுற்றி <br/>
தலை முகடு தான் ஒரு கை பற்றி அலை முகட்டு<br/>
அண்டம் போய் நீர் தெறிப்ப அன்று கடல் கடைந்தான் <br/>
பிண்டமாய் நின்ற பிரான்       	(46)<br/>
 	 	<br/>
2328  நின்ற பெருமானே நீர் ஏற்று உலகு எல்லாம்<br/>
சென்ற பெருமானே செங்கண்ணா அன்று<br/>
துரக வாய் கீண்ட துழாய் முடியாய்! நங்கள்<br/>
நரக வாய் கீண்டாயும் நீ       	(47)<br/>
 	 	<br/>
2329  நீ அன்றே நீர் ஏற்று உலகம் அடி அளந்தாய்?<br/>
நீ அன்றே நின்று நிரை மேய்த்தாய்? நீ அன்றே <br/>
மா வாய் உரம் பிளந்து மா மருதின் ஊடு போய் <br/>
தேவாசுரம் பொருதாய் செற்று?       	(48)<br/>
 	 	<br/>
2330  செற்றதுவும் சேரா இரணியனை சென்று ஏற்றுப்<br/>
பெற்றதுவும் மா நிலம் பின்னைக்கு ஆய் முற்றல்<br/>
முரி ஏற்றின் முன் நின்று மொய்ம்பு ஒழித்தாய் மூரிச்<br/>
சுரி ஏறு சங்கினாய்! சூழ்ந்து       	(49)<br/>
 	 	<br/>
2331  சூழ்ந்த துழாய் அலங்கல் சோதி மணி முடி மால்<br/>
தாழ்ந்த அருவித் தட வரைவாய் ஆழ்ந்த<br/>
மணி நீர்ச் சுனை வளர்ந்த மா முதலை கொன்றான் <br/>
அணி நீல வண்ணத்தவன்       	(50)<br/>
 	 	<br/>
2332  அவனே அரு வரையால் ஆ நிரைகள் காத்தான் <br/>
அவனே அணி மருதம் சாய்த்தான் அவனே<br/>
கலங்காப் பெரு நகரம் காட்டுவான் கண்டீர் <br/>
இலங்காபுரம் எரித்தான் எய்து       	(51)<br/>
 	 	<br/>
2333  எய்தான் மராமரம் ஏழும் இராமனாய் <br/>
எய்தான் அம் மான் மறியை ஏந்திழைக்கு ஆய் எய்ததுவும்<br/>
தென் இலங்கைக் கோன் வீழ சென்று குறள் உரு ஆய்<br/>
முன் நிலம் கைக்கொண்டான் முயன்று       	(52)<br/>
 	 	<br/>
2334  முயன்று தொழு நெஞ்சே! மூரி நீர் வேலை<br/>
இயன்ற மரத்து ஆல் இலையின் மேலால் பயின்று அங்கு ஓர்<br/>
மண் நலம் கொள் வெள்ளத்து மாயக் குழவியாய் <br/>
தண் அலங்கல் மாலையான் தாள்       	(53)<br/>
 	 	<br/>
2335  தாளால் சகடம் உதைத்து பகடு உந்தி <br/>
கீளா மருது இடை போய் கேழல் ஆய் மீளாது<br/>
மண் அகலம் கீண்டு அங்கு ஓர் மாது உகந்த மார்வற்குப்<br/>
பெண் அகலம் காதல் பெரிது       	(54)<br/>
 	 	<br/>
2336  பெரிய வரை மார்பில் பேர் ஆரம் பூண்டு <br/>
கரிய முகிலிடை மின் போல தெரியுங்கால் <br/>
பாண் ஒடுங்க வண்டு அறையும் பங்கயமே மற்று அவன் தன்<br/>
நீள் நெடுங் கண் காட்டும் நிறம்       	(55)<br/>
 	 	<br/>
2337  நிறம் வெளிது செய்து பசிது கரிது என்று<br/>
இறை உருவம் யாம் அறியோம் எண்ணில் நிறைவு உடைய<br/>
நா மங்கை தானும் நலம் புகழ் வல்லளே <br/>
பூ மங்கை கேள்வன்பொலிவு?       	(56)<br/>
 	 	<br/>
2338  பொலிந்து இருண்ட கார் வானில் மின்னேபோல் தோன்றி <br/>
மலிந்து திரு இருந்த மார்வன் பொலிந்த <br/>
கருடன்மேல் கொண்ட கரியான் கழலே <br/>
தெருள் தன்மேல் கண்டாய் தெளி 57<br/>
 	 	<br/>
2339  தெளிந்த சிலாதலத்தின்மேல் இருந்த மந்தி <br/>
அளிந்த கடுவனையே நோக்கி விளங்கிய <br/>
வெண் மதியம் தா என்னும் வேங்கடமே மேல் ஒரு நாள் <br/>
மண் மதியில் கொண்டு உகந்தான் வாழ்வு 58<br/>
 	 	<br/>
2340  வாழும் வகை அறிந்தேன் மை போல் நெடு வரைவாய்த் <br/>
தாழும் அருவி போல் தார் கிடப்ப சூழும் <br/>
திரு மா மணி வண்ணன் செங்கண் மால் எங்கள் <br/>
பெருமான் அடி சேரப்பெற்று 59<br/>
 	 	<br/>
2341  பெற்றம் பிணை மருதம் பேய் முலை மாச் சகடம் <br/>
முற்றக் காத்து ஊடு போய் உண்டு உதைத்து கற்றுக் <br/>
குணிலை விளங் கனிக்குக் கொண்டு எறிந்தான் வெற்றிப் <br/>
பணிலம் வாய் வைத்து உகந்தான் பண்டு 60<br/>
 	 	<br/>
2342  பண்டு எல்லாம் வேங்கடம் பாற்கடல் வைகுந்தம் <br/>
கொண்டு அங்கு உறைவார்க்கு கோயில் போல் வண்டு <br/>
வளம் கிளரும் நீள் சோலை வண் பூங் கடிகை <br/>
இளங் குமரன் தன் விண்ணகர் 61<br/>
 	 	<br/>
2343  விண்ணகரம் வெஃகா விரி திரை நீர் வேங்கடம் <br/>
மண் நகரம் மா மாட வேளுக்கை மண்ணகத்த <br/>
தென் குடந்தை தேன் ஆர் திருவரங்கம் தென்கோட்டி <br/>
தன் குடங்கை நீர் ஏற்றான் தாழ்வு 62<br/>
 	 	<br/>
2344  தாழ் சடையும் நீள் முடியும் ஒண் மழுவும் சக்கரமும் <br/>
சூழ் அரவும் பொன் நாணும் தோன்றுமால் சூழும் <br/>
திரண்டு அருவி பாயும் திருமலைமேல் எந்தைக்கு <br/>
இரண்டு உருவும் ஒன்றாய் இசைந்து 63<br/>
 	 	<br/>
2345  இசைந்த அரவமும் வெற்பும் கடலும் <br/>
பசைந்து அங்கு அமுது படுப்ப அசைந்து <br/>
கடைந்த வருத்தமோ கச்சி வெஃகாவில் <br/>
கிடந்து இருந்து நின்றதுவும் அங்கு? 64<br/>
 	 	<br/>
2346  அங்கற்கு இடர் இன்றி அந்திப் பொழுதத்து <br/>
மங்க இரணியனது ஆகத்தை பொங்கி <br/>
அரி உருவமாய்ப் பிளந்த அம்மான் அவனே <br/>
கரி உருவம் கொம்பு ஒசித்தான் காய்ந்து 65<br/>
 	 	<br/>
2347  காய்ந்து இருளை மாற்றி கதிர் இலகு மா மணிகள் <br/>
ஏய்ந்த பணக் கதிர்மேல் வெவ்வுயிர்ப்ப வாய்ந்த <br/>
மது கைடபரும் வயிறு உருகி மாண்டார் <br/>
அது கேடு அவர்க்கு இறுதி ஆங்கு 66<br/>
 	 	<br/>
2348  ஆங்கு மலரும் குவியுமால் உந்திவாய் <br/>
ஓங்கு கமலத்தின் ஒண் போது ஆம் கைத் <br/>
திகிரி சுடர் என்றும் வெண் சங்கம் வானில் <br/>
பகரும் மதி என்றும் பார்த்து 67<br/>
 	 	<br/>
2349  பார்த்த கடுவன் சுனை நீர் நிழல் கண்டு <br/>
பேர்த்து ஓர் கடுவன் எனப் பேர்ந்து கார்த்த <br/>
களங் கனிக்குக் கை நீட்டும் வேங்கடமே மேல் நாள் <br/>
விளங் கனிக்குக் கன்று எறிந்தான் வெற்பு 68<br/>
 	 	<br/>
2350  வெற்பு என்று வேங்கடம் பாடும் வியன் துழாய் <br/>
கற்பு என்று சூடும் கருங் குழல்மேல் மல் பொன்ற <br/>
நீண்ட தோள் மால் கிடந்த நீள் கடல் நீர் ஆடுவான் <br/>
பூண்ட நாள் எல்லாம் புகும் 69<br/>
 	 	<br/>
2351  புகு மதத்தால் வாய் பூசி கீழ் தாழ்ந்து அருவி <br/>
உகு மதத்தால் கால் கழுவி கையால் மிகு மதத் தேன் <br/>
விண்ட மலர் கொண்டு விறல் வேங்கடவனையே <br/>
கண்டு வணங்கும் களிறு 70<br/>
 	 	<br/>
2352  களிறு முகில் குத்த கை எடுத்து ஓடி <br/>
ஒளிறு மருப்பு ஒசி கை யாளி பிளிறி <br/>
விழ கொன்று நின்று அதிரும் வேங்கடமே மேல் நாள் <br/>
குழக் கன்று கொண்டு எறிந்தான் குன்று 71<br/>
 	 	<br/>
2353  குன்று ஒன்றின் ஆய குற மகளிர் கோல் வளைக் கை <br/>
சென்று விளையாடும் தீம் கழை போய் வென்று <br/>
விளங்கு மதி கோள் விடுக்கும் வேங்கடமே மேலை <br/>
இளங் குமரர் கோமான் இடம் 72<br/>
 	 	<br/>
2354  இடம் வலம் ஏழ் பூண்ட இரவித் தேர் ஓட்டி <br/>
வட முக வேங்கடத்து மன்னும் குடம் நயந்த <br/>
கூத்தனாய் நின்றான் குரை கழலே கூறுவதே <br/>
நாத்தன்னால் உள்ள நலம் 73<br/>
 	 	<br/>
2355  நலமே வலிதுகொல் நஞ்சு ஊட்டு வன் பேய் <br/>
நிலமே புரண்டு போய் வீழ சலமே தான் <br/>
வெம் கொங்கை உண்டானை மீட்டு ஆய்ச்சி ஊட்டுவான் <br/>
தன் கொங்கை வாய் வைத்தாள் சார்ந்து? 74<br/>
 	 	<br/>
2356  சார்ந்து அகடு தேய்ப்பத் தடாவிய கோட்டு உச்சிவாய் <br/>
ஊர்ந்து இயங்கும் வெண் மதியின் ஒண் முயலைச் சேர்ந்து <br/>
சின வேங்கை பார்க்கும் திருமலையே ஆயன்<br/>
புன வேங்கை நாறும் பொருப்பு 75<br/>
 	 	<br/>
2357  பொருப்பிடையே நின்றும் புனல் குளித்தும் ஐந்து<br/>
நெருப்பிடையே நிற்கவும் நீர் வேண்டா விருப்பு உடைய<br/>
வெஃகாவே சேர்ந்தானை மெய்ம் மலர் தூய்க் கைதொழுதால் <br/>
அஃகாவே தீவினைகள் ஆய்ந்து? 76<br/>
 	 	<br/>
2358  ஆய்ந்த அரு மறையோன் நான்முகத்தோன் நன் குறங்கில்<br/>
வாய்ந்த குழவியாய் வாள் அரக்கன் ஏய்ந்த<br/>
முடிப் போது மூன்று ஏழ் என்று எண்ணினான் ஆர்ந்த<br/>
அடிப் போது நங்கட்கு அரண் 77<br/>
 	 	<br/>
2359  அரண் ஆம் நமக்கு என்றும் ஆழி வலவன் <br/>
முரன் நாள் வலம் சுழிந்த மொய்ம்பன் சரண் ஆமேல் <br/>
ஏது கதி? ஏது நிலை? ஏது பிறப்பு? என்னாதே <br/>
ஓது கதி மாயனையே ஓர்த்து 78<br/>
 	 	<br/>
2360  ஓர்த்த மனத்தராய் ஐந்து அடக்கி ஆராய்ந்து <br/>
பேர்த்தால் பிறப்பு ஏழும் பேர்க்கலாம் கார்த்த<br/>
விரை ஆர் நறும் துழாய் வீங்கு ஓத மேனி<br/>
நிரை ஆர மார்வனையே நின்று 79<br/>
 	 	<br/>
2361  நின்று எதிராய நிரை மணித் தேர் வாணன் தோள் <br/>
ஒன்றிய ஈர் ஐஞ்ஞூறு உடன் துணிய வென்று இலங்கும்<br/>
ஆர் படு வான் நேமி அரவு அணையான் சேவடிக்கே<br/>
நேர்படுவான் தான் முயலும் நெஞ்சு 80<br/>
 	 	<br/>
2362  நெஞ்சால் நினைப்பு அரியனேலும் நிலைப்பெற்று என்<br/>
நெஞ்சமே பேசாய் நினைக்குங்கால் நெஞ்சத்துப்<br/>
பேராது நிற்கும் பெருமானை என்கொலோ <br/>
ஓராது நிற்பது உணர்வு? 81<br/>
 	 	<br/>
2363  உணரில் உணர்வு அரியன் உள்ளம் புகுந்து<br/>
புணரிலும் காண்பு அரியன் உண்மை இணர் அணைய <br/>
கொங்கு அணைந்து வண்டு அறையும் தண் துழாய்க் கோமானை<br/>
எங்கு அணைந்து காண்டும் இனி? 82<br/>
 	 	<br/>
2364  இனி அவன் மாயன் என உரைப்பரேலும் <br/>
இனி அவன் காண்பு அரியனேலும் இனியவன் <br/>
கள்ளத்தால் மண் கொண்டு விண் கடந்த பைங் கழலான் <br/>
உள்ளத்தின் உள்ளே உளன் 83<br/>
 	 	<br/>
2365  உளனாய நான்மறையின் உட்பொருளை உள்ளத்து<br/>
உளனாகத் தேர்ந்து உணர்வரேலும் உளனாய<br/>
வண் தாமரை நெடுங் கண் மாயவனை யாவரே<br/>
கண்டார்? உகப்பர் கவி 84<br/>
 	 	<br/>
2366  கவியினார் கை புனைந்து கண் ஆர் கழல் போய் <br/>
செவியின் ஆர் கேள்வியராய்ச் சேர்ந்தார் புவியினார்<br/>
போற்றி உரைக்க பொலியுமே பின்னைக்கு ஆய்<br/>
ஏற்று உயிரை அட்டான் எழில்? 85<br/>
 	 	<br/>
2367  எழில் கொண்ட மின்னுக் கொடி எடுத்து வேகத்<br/>
தொழில்கொண்டு தான் முழங்கித் தோன்றும் எழில்கொண்ட<br/>
நீர் மேகம் அன்ன நெடு மால் நிறம் போல <br/>
கார் வானம் காட்டும் கலந்து 86<br/>
 	 	<br/>
2368  கலந்து மணி இமைக்கும் கண்ணா நின் மேனி<br/>
மலர்ந்து மரகதமே காட்டும் நலம் திகழும்<br/>
கொந்தின்வாய் வண்டு அறையும் தண் துழாய்க் கோமானை<br/>
அந்தி வான் காட்டும் அது 87<br/>
 	 	<br/>
2369  அது நன்று இது தீது என்று ஐயப்படாதே <br/>
மது நின்ற தண் துழாய் மார்வன் பொது நின்ற<br/>
பொன் அம் கழலே தொழுமின் முழுவினைகள்<br/>
முன்னம் கழலும் முடிந்து 88<br/>
 	 	<br/>
2370  முடிந்த பொழுதில் குற வாணர் ஏனம்<br/>
படிந்து உழு சால் பைந் தினைகள் வித்த தடிந்து எழுந்த<br/>
வேய்ங் கழை போய் விண் திறக்கும் வேங்கடமே மேல் ஒரு நாள்<br/>
தீம் குழல் வாய் வைத்தான் சிலம்பு 89<br/>
 	 	<br/>
2371  சிலம்பும் செறி கழலும் சென்று இசைப்ப விண் ஆறு <br/>
அலம்பிய சேவடி போய் அண்டம் புலம்பிய தோள்<br/>
எண் திசையும் சூழ இடம் போதாது என்கொலோ<br/>
வண் துழாய் மால் அளந்த மண்? 90<br/>
 	 	<br/>
2372  மண் உண்டும் பேய்ச்சி முலை உண்டும் ஆற்றாதாய் <br/>
வெண்ணெய் விழுங்க வெகுண்டு ஆய்ச்சி கண்ணிக்<br/>
கயிற்றினால் கட்ட தான் கட்டுண்டிருந்தான் <br/>
வயிற்றினோடு ஆற்றா மகன் 91<br/>
 	 	<br/>
2373  மகன் ஒருவர்க்கு அல்லாத மா மேனி மாயன்<br/>
மகன் ஆம் அவன் மகன் தன் காதல் மகனைச்<br/>
சிறைசெய்த வாணன் தோள் செற்றான் கழலே <br/>
நிறைசெய்து என் நெஞ்சே நினை 92<br/>
 	 	<br/>
2374  நினைத்து உலகில் ஆர் தெளிவார் நீண்ட திருமால்?<br/>
அனைத்து உலகும் உள் ஒடுக்கி ஆல்மேல் கனைத்து உலவு <br/>
வெள்ளத்து ஓர் பிள்ளையாய் மெள்ளத் துயின்றானை<br/>
உள்ளத்தே வை நெஞ்சமே உய்த்து 93<br/>
 	 	<br/>
2375  உய்த்து உணர்வு என்னும் ஒளி கொள் விளக்கு ஏற்றி <br/>
வைத்து அவனை நாடி வலைப்படுத்தேன் மெத்தெனவே <br/>
நின்றான் இருந்தான் கிடந்தான் என் நெஞ்சத்து <br/>
பொன்றாமை மாயன் புகுந்து       	(94)<br/>
 	 	<br/>
2376  புகுந்து இலங்கும் அந்திப் பொழுதத்து அரியாய் <br/>
இகழ்ந்த இரணியனது ஆகம் சுகிர்ந்து எங்கும் <br/>
சிந்தப் பிளந்த திருமால் திருவடியே <br/>
வந்தித்து என் நெஞ்சமே வாழ்த்து     (95)<br/>
 	 	<br/>
2377  வாழ்த்திய வாயராய் வானோர் மணி மகுடம் <br/>
தாழ்த்தி வணங்கத் தழும்பாமே கேழ்த்த <br/>
அடித் தாமரை மலர்மேல் மங்கை மணாளன் <br/>
அடித் தாமரை ஆம் அலர்         	(96)<br/>
 	 	<br/>
2378  அலர் எடுத்த உந்தியான் ஆங்கு எழில் ஆய <br/>
மலர் எடுத்த மா மேனி மாயன் அலர் எடுத்த <br/>
வண்ணத்தான் மா மலரான் வார் சடையான் என்று இவர்கட்கு <br/>
எண்ணத்தான் ஆமோ இமை?       	(97)<br/>
 	 	<br/>
2379  இமம் சூழ் மலையும் இரு விசும்பும் காற்றும் <br/>
அமம் சூழ்ந்து அற விளங்கித் தோன்றும் நமன் சூழ் <br/>
நரகத்து நம்மை நணுகாமல் காப்பான் <br/>
துரகத்தை வாய் பிளந்தான் தொட்டு       	(98)<br/>
 	 	<br/>
2380  தொட்ட படை எட்டும் தோலாத வென்றியான் <br/>
அட்டபுயகரத்தான் அஞ்ஞான்று குட்டத்துக் <br/>
கோள் முதலை துஞ்ச குறித்து எறிந்த சக்கரத்தான் <br/>
தாள் முதலே நங்கட்குச் சார்வு       	(99)<br/>
 	 	<br/>
2381  சார்வு நமக்கு என்றும் சக்கரத்தான் தண் துழாய்த் <br/>
தார் வாழ் வரை மார்பன் தான் முயங்கும் கார் ஆர்ந்த <br/>
வான் அமரும் மின் இமைக்கும் வண் தாமரை நெடுங் கண் <br/>
தேன் அமரும் பூமேல் திரு       	(100)<br/>
 -------------<br/>
<hr noshade="" width="50%"/>
<center><h3>
16.  திருமழிசை ஆழ்வார்  - நான்முகன் திருவந்தாதி (2382 -2477)</h3></center>

2382  நான்முகனை நாராயணன் படைத்தான் நான்முகனும் <br/>
தான் முகமாய்ச் சங்கரனைத் தான் படைத்தான் யான் முகமாய் <br/>
அந்தாதி மேலிட்டு அறிவித்தேன் ஆழ் பொருளை <br/>
சிந்தாமல் கொள்மின் நீர் தேர்ந்து       	(1)<br/>
 	 	<br/>
2383  தேருங்கால் தேவன் ஒருவனே என்று உரைப்பர் <br/>
ஆரும் அறியார் அவன் பெருமை ஓரும் <br/>
பொருள் முடிவும் இத்தனையே எத் தவம் செய்தார்க்கும் <br/>
அருள் முடிவது ஆழியான்பால்       	(2)<br/>
 	 	<br/>
2384  பாலில் கிடந்ததுவும் பண்டு அரங்கம் மேயதுவும் <br/>
ஆலில் துயின்றதுவும் ஆர் அறிவார் ஞாலத்து <br/>
ஒரு பொருளை வானவர் தம் மெய்ப் பொருளை அப்பில் <br/>
அரு பொருளை யான் அறிந்த ஆறு?    (3)<br/>
 	 	<br/>
2385  ஆறு சடைக் கரந்தான் அண்டர்கோன் தன்னோடும் <br/>
கூறு உடையன் என்பதுவும் கொள்கைத்தே? வேறு ஒருவர் <br/>
இல்லாமை நின்றானை எம்மானை எப் பொருட்கும் <br/>
சொல்லானைச் சொன்னேன் தொகுத்து    (4)<br/>
 	 	<br/>
2386  தொகுத்த வரத்தனாய்த் தோலாதான் மார்வம் <br/>
வகிர்த்த வளை உகிர் தோள் மாலே உகத்தில் <br/>
ஒருநான்று நீ உயர்த்தி உள்வாங்கி நீயே <br/>
அரு நான்கும் ஆனாய் அறி         	(5)<br/>
 	 	<br/>
2387  அறியார் சமணர் அயர்த்தார் பவுத்தர் <br/>
சிறியார் சிவப்பட்டார் செப்பில் வெறியாய <br/>
மாயவனை மாலவனை மாதவனை ஏத்தாதார் <br/>
ஈனவரே ஆதலால் இன்று         	(6)<br/>
 	 	<br/>
2388  இன்று ஆக நாளையே ஆக இனிச் சிறிது <br/>
நின்று ஆக நின் அருள் என்பாலதே நன்றாக <br/>
நான் உன்னை அன்றி இலேன் கண்டாய் நாரணனே <br/>
நீ என்னை அன்றி இலை           	(7)<br/>
 	 	<br/>
2389  இலை துணை மற்று என் நெஞ்சே! ஈசனை வென்ற <br/>
சிலை கொண்ட செங்கண் மால் சேரா குலை கொண்ட <br/>
ஈர் ஐந்தலையான் இலங்கையை ஈடு அழித்த <br/>
கூர் அம்பன் அல்லால் குறை           	(8)<br/>
 	 	<br/>
2390  குறைகொண்டு நான்முகன் குண்டிகை நீர் பெய்து <br/>
மறைகொண்ட மந்திரத்தால் வாழ்த்தி கறைகொண்ட <br/>
கண்டத்தான் சென்னிமேல் ஏறக் கழுவினான் <br/>
அண்டத்தான் சேவடியை ஆங்கு          	(9)<br/>
 	 	<br/>
2391  ஆங்கு ஆரவாரம் அது கேட்டு அழல் உமிழும் <br/>
பூங் கார் அரவு அணையான் பொன் மேனி யாம் காண <br/>
வல்லமே அல்லமே? மா மலரான் வார் சடையான் <br/>
வல்லரே அல்லரே வாழ்த்து           	(10)<br/>
 	 	<br/>
2392  வாழ்த்துக வாய் காண்க கண் கேட்க செவி மகுடம் <br/>
தாழ்த்தி வணங்குமின்கள் தண் மலரால் சூழ்த்த <br/>
துழாய் மன்னு நீள் முடி என் தொல்லை மால் தன்னை <br/>
வழா வண் கை கூப்பி மதித்து           	(11)<br/>
 	 	<br/>
2393  மதித்தாய் போய் நான்கில் மதியார் போய் வீழ <br/>
மதித்தாய் மதி கோள் விடுத்தாய் மதித்தாய் <br/>
மடுக் கிடந்த மா முதலை கோள் விடுப்பான் ஆழி <br/>
விடற்கு இரண்டும் போய் இரண்டின் வீடு         	(12)<br/>
 	 	<br/>
2394  வீடு ஆக்கும் பெற்றி அறியாது மெய் வருத்திக் <br/>
கூடு ஆக்கி நின்று உண்டு கொன்று உழல்வீர் வீடு ஆக்கும் <br/>
மெய்ப்பொருள் தான் வேத முதற்பொருள் தான் விண்ணவர்க்கு <br/>
நற்பொருள் தான் நாராயணன            	(13)<br/>
 	 	<br/>
2395  நாராயணன் என்னை ஆளி நரகத்துச் <br/>
சேராமல் காக்கும் திருமால் தன் பேரான <br/>
பேசப் பெறாத பிணச் சமயர் பேசக் கேட்டு <br/>
ஆசைப்பட்டு ஆழ்வார் பலர         	(14)<br/>
 	 	<br/>
2396  பல தேவர் ஏத்த படி கடந்தான் பாதம் <br/>
மலர் ஏற இட்டு இறைஞ்சி வாழ்த்த வலர் ஆகில் <br/>
மார்க்கண்டன் கண்ட வகையே வரும் கண்டீர் <br/>
நீர்க்கண்டன் கண்ட நிலை          	(15)<br/>
 	 	<br/>
2397  நிலைமன்னும் என் நெஞ்சம் அந்நான்று தேவர் <br/>
தலைமன்னர் தாமே மாற்றாக பல மன்னர் <br/>
போர் மாள வெம் கதிரோன்மாய பொழில் மறைய <br/>
தேர் ஆழியால் மறைத்தாரால்          	(16)<br/>
 	 	<br/>
2398  ஆல நிழற்கீழ் அறநெறியை நால்வர்க்கு <br/>
மேலை யுகத்து உரைத்தான் மெய்த் தவத்தோன் ஞாலம் <br/>
அளந்தானை ஆழிக் கிடந்தானை ஆல்மேல் <br/>
வளர்ந்தானைத் தான் வணங்குமாறு           	(17)<br/>
 	 	<br/>
2399  மாறு ஆய தானவனை வள் உகிரால் மார்வு இரண்டு <br/>
கூறாகக் கீறிய கோளரியை வேறாக <br/>
ஏத்தியிருப்பாரை வெல்லுமே மற்று அவரைச் <br/>
சாத்தியிருப்பார் தவம்             	(18)<br/>
 	 	<br/>
2400  தவம் செய்து நான்முகனால் பெற்ற வரத்தை <br/>
அவம் செய்த ஆழியாய் அன்றே? உவந்து எம்மைக் <br/>
காப்பாய் நீ காப்பதனை ஆவாய் நீ வைகுந்தம் <br/>
ஈப்பாயும் எவ் உயிர்க்கும் ந           	(19)<br/>
 	 	<br/>
2401  நீயே உலகும் எல்லாம் நின் அருளே நிற்பனவும் <br/>
நீயே தவத் தேவ தேவனும் நீயே <br/>
எரி சுடரும் மால் வரையும் எண் திசையும் அண்டத்து <br/>
இரு சுடரும் ஆய இவை           	(20)<br/>
 	 	<br/>
2402  இவையா பில வாய் திறந்து எரி கான்ற <br/>
இவையா எரிவட்டக் கண்கள் இவையா <br/>
எரி பொங்கிக் காட்டும் இமையோர் பெருமான் <br/>
அரி பொங்கிக் காட்டும் அழகு    (21)<br/>
 	 	<br/>
2403  அழகியான் தானே அரி உருவன் தானே <br/>
பழகியான் தாளே பணிமின் குழவியாய்த் <br/>
தான் ஏழ் உலகுக்கும் தன்மைக்கும் தன்மையனே <br/>
மீன் ஆய் உயிர் அளிக்கும் வித்து          	(22)<br/>
 	 	<br/>
2404  வித்தும் இடவேண்டும் கொல்லோ விடை அடர்த்த <br/>
பத்தி உழவன் பழம் புனத்து? மொய்த்து எழுந்த <br/>
கார் மேகம் அன்ன கரு மால் திருமேனி <br/>
நீர் வானம் காட்டும் நிகழ்ந்து          	(23)<br/>
 	 	<br/>
2405  நிகழ்ந்தாய் பால் பொன் பசுப்புக் கார் வண்ணம் நான்கும் <br/>
இகழ்ந்தாய் இருவரையும் வீய புகழ்ந்தாய் <br/>
சினப் போர்ச் சுவேதனைச் சேனாபதியாய் <br/>
மனப் போர் முடிக்கும் வகை           	(24)<br/>
 	 	<br/>
2406  வகையால் மதியாது மண் கொண்டாய் மற்றும் <br/>
வகையால் வருவது ஒன்று உண்டே? வகையால் <br/>
வயிரம் குழைத்து உண்ணும் மாவலி தான் என்னும் <br/>
வயிர வழக்கு ஒழித்தாய் மற்று           	(25)<br/>
 	 	<br/>
2407  மற்றுத் தொழுவார் ஒருவரையும் யான் இன்மை <br/>
கற்றைச் சடையான் கரி கண்டாய் எற்றைக்கும் <br/>
கண்டுகொள் கண்டாய் கடல்வண்ணா! யான் உன்னைக் <br/>
கண்டுகொளகிற்குமாறு             	(26)<br/>
 	 	<br/>
2408  மால் தான் புகுந்த மட நெஞ்சம் மற்றதுவும் <br/>
பேறாகக் கொள்வனோ பேதைகாள்! நீறாடி <br/>
தான் காண மாட்டாத தார் அகலச் சேவடியை <br/>
யான் காண வல்லேற்கு இது?         	(27)<br/>
 	 	<br/>
2409  இது இலங்கை ஈடு அழியக் கட்டிய சேது <br/>
இது விலங்கு வாலியை வீழ்த்தது இது இலங்கை <br/>
தான் ஒடுங்க வில் நுடங்க தண் தார் இராவணனை <br/>
ஊன் ஒடுங்க எய்தான் உகப்பு           	(28)<br/>
 	 	<br/>
2410  உகப்பு உருவன் தானே ஒளி உருவன் தானே <br/>
மகப்பு உருவன் தானே மதிக்கில் மிகப் புருவம் <br/>
ஒன்றுக்கு ஒன்று ஓசனையான் வீழ ஒரு கணையால் <br/>
அன்றிக்கொண்டு எய்தான் அவன்          	(29)<br/>
 	 	<br/>
2411  அவன் என்னை ஆளி அரங்கத்து அரங்கில் <br/>
அவன் என்னை எய்தாமல் காப்பான் அவன் என்னது <br/>
உள்ளத்து நின்றான் இருந்தான் கிடக்குமே <br/>
வெள்ளத்து அரவு அணையின்மேல்?         	(30)<br/>
 	 	<br/>
2412  மேல் நான்முகன் அரனை இட்ட விடு சாபம் <br/>
தான் நாரணன் ஒழித்தான் தாரகையுள் வானோர் <br/>
பெருமானை ஏத்தாத பேய்காள் பிறக்கும் <br/>
கரு மாயம் பேசில் கதை    (31)<br/>
 	 	<br/>
2413  கதைப் பொருள் தான் கண்ணன் திருவயிற்றின் உள்ள <br/>
உதைப்பளவு போதுபோக்கு இன்றி வதைப்பொருள் தான் <br/>
வாய்ந்த குணத்துப் படாதது அடைமினோ <br/>
ஆய்ந்த குணத்தான் அடி           	(32)<br/>
 	 	<br/>
2414  அடிச் சகடம் சாடி அரவு ஆட்டி யானை <br/>
பிடித்து ஒசித்து பேய் முலை நஞ்சு உண்டு வடிப் பவள <br/>
வாய்ப் பின்னை தோளிக்கா வல் ஏற்று எருத்து இறுத்து <br/>
கோ பின்னும் ஆனான் குறிப்பு           	(33)<br/>
 	 	<br/>
2415  குறிப்பு எனக்குக் கோட்டியூர் மேயானை ஏத்த <br/>
குறிப்பு எனக்கு நன்மை பயக்க வெறுப்பனோ <br/>
வேங்கடத்து மேயானை மெய் வினை நோய் எய்தாமல் <br/>
தான் கடத்தும் தன்மையான் தாள்?           	(34)<br/>
 	 	<br/>
2416  தாளால் உலகம் அளந்த அசைவேகொல்? <br/>
வாளா கிடந்தருளும் வாய்திறவான் நீள் ஓதம் <br/>
வந்து அலைக்கும் மா மயிலை மா அல்லிக் கேணியான் <br/>
ஐந்தலை வாய் நாகத்து அணை         	(35)<br/>
 	 	<br/>
2417  நாகத்து அணைக் குடந்தை வெஃகா திரு எவ்வுள் <br/>
நாகத்து அணை அரங்கம் பேர் அன்பில் நாகத்து <br/>
அணைப் பாற்கடல் கிடக்கும் ஆதி நெடுமால் <br/>
அணைப்பார் கருத்தன் ஆவான்     (36)<br/>
 	 	<br/>
2418  வான் உலவு தீவளி மா கடல் மா பொருப்பு <br/>
தான் உலவு வெம் கதிரும் தண் மதியும் மேல் நிலவு <br/>
கொண்டல் பெயரும் திசை எட்டும் சூழ்ச்சியும் <br/>
அண்டம் திருமால் அகைப்பு           	(37)<br/>
 	 	<br/>
2419  அகைப்பு இல் மனிசரை ஆறு சமயம் <br/>
புகைத்தான் பொரு கடல் நீர் வண்ணன் உகைக்குமேல் <br/>
எத் தேவர் வாலாட்டும் எவ்வாறு செய்கையும் <br/>
அப்போது ஒழியும் அழைப்பு         	(38)<br/>
 	 	<br/>
2420  அழைப்பன் திருவேங்கடத்தானைக் காண <br/>
இழைப்பன் திருக்கூடல் கூட மழைப் பேர் <br/>
அருவி மணி வரன்றி வந்து இழிய யானை <br/>
வெருவி அரவு ஒடுங்கும் வெற்பு         	(39)<br/>
 	 	<br/>
2421  வெற்பு என்று வேங்கடம் பாடினேன் வீடு ஆக்கி <br/>
நிற்கின்றேன் நின்று நினைக்கின்றேன் கற்கின்ற <br/>
நூல் வலையில் பட்டிருந்த நூலாட்டி கேள்வனார் <br/>
கால் வலையில் பட்டிருந்தேன் காண்       	(40)<br/>
 	 	<br/>
2422  காணல் உறுகின்றேன் கல் அருவி முத்து உதிர <br/>
ஓண விழவில் ஒலி அதிர பேணி <br/>
வரு வேங்கடவா என் உள்ளம் புகுந்தாய் <br/>
திருவேங்கடம் அதனைச் சென்று     (41)<br/>
 	 	<br/>
2423  சென்று வணங்குமினோ சேண் உயர் வேங்கடத்தை <br/>
நின்று வினை கெடுக்கும் நீர்மையால் என்றும் <br/>
கடிக் கமல நான்முகனும் கண்மூன்றத்தானும் <br/>
அடிக் கமலம் இட்டு ஏத்தும் அங்கு           	(42)<br/>
 	 	<br/>
2424  மங்குல் தோய் சென்னி வட வேங்கடத்தானை <br/>
கங்குல் புகுந்தார்கள் காப்பு அணிவான் திங்கள் <br/>
சடை ஏற வைத்தானும் தாமரைமேலானும் <br/>
குடை ஏற தாம் குவித்துக் கொண்டு    (43)<br/>
 	 	<br/>
2425  கொண்டு குடங்கால் மேல் வைத்த குழவியாய் <br/>
தண்ட அரக்கன் தலை தாளால் பண்டு எண்ணிப் <br/>
போம் குமரன் நிற்கும் பொழில் வேங்கடமலைக்கே <br/>
போம் குமரருள்ளீர்! புரிந்து           	(44)<br/>
 	 	<br/>
2426  புரிந்து மலர் இட்டுப் புண்டரிகப் பாதம் <br/>
பரிந்து படுகாடு நிற்ப தெரிந்து எங்கும் <br/>
தான் ஓங்கி நிற்கின்றான் தண் அருவி வேங்கடமே <br/>
வானோர்க்கும் மண்ணோர்க்கும் வைப்பு       	(45)<br/>
 	 	<br/>
2427  வைப்பன் மணி விளக்கா மா மதியை மாலுக்கு என்று <br/>
எப்பொழுதும் கை நீட்டும் யானையை எப்பாடும் <br/>
வேடு வளைக்கக் குறவர் வில் எடுக்கும் வேங்கடமே <br/>
நாடு வளைத்து ஆடுதுமேல் நன்று           	(46)<br/>
 	 	<br/>
2428  நன்மணி வண்ணன் ஊர் ஆளியும் கோளரியும் <br/>
பொன் மணியும் முத்தமும் பூ மரமும் பன்மணி நீ <br/>
ரோடு பொருது உருளும் கானமும் வானரமும் <br/>
வேடும் உடை வேங்கடம்     (47)<br/>
 	 	<br/>
2429  வேங்கடமே விண்ணோர் தொழுவதுவும் மெய்ம்மையால் <br/>
வேங்கடமே மெய் வினை நோய் தீர்ப்பதுவும் வேங்கடமே <br/>
தானவரை வீழத் தன் ஆழிப் படை தொட்டு <br/>
வானவரைக் காப்பான் மலை           	(48)<br/>
 	 	<br/>
2430  மலை ஆமைமேல் வைத்து வாசுகியைச் சுற்றி <br/>
தலை ஆமை தான் ஒரு கை பற்றி அலையாமல் <br/>
பீறக் கடைந்த பெருமான் திரு நாமம் <br/>
கூறுவதே யாவர்க்கும் கூற்று     (49)<br/>
 	 	<br/>
2431  கூற்றமும் சாரா கொடு வினையும் சாரா தீ <br/>
மாற்றமும் சாராவகை அறிந்தேன் ஆற்றங் <br/>
கரைக் கிடக்கும் கண்ணன் கடல் கிடக்கும் மாயன் <br/>
உரைக் கிடக்கும் உள்ளத்து எனக்கு          	(50)<br/>
 	 	<br/>
2432  எனக்கு ஆவார் ஆர் ஒருவரே? எம் பெருமான் <br/>
தனக்கு ஆவான் தானே மற்று அல்லால் புனக் காயா <br/>
வண்ணனே உன்னைப் பிறர் அறியார் என் மதிக்கு <br/>
விண் எல்லாம் உண்டோ விலை?           	(51)<br/>
 	 	<br/>
2433  விலைக்கு ஆட்படுவர் விசாதி ஏற்று உண்பர் <br/>
தலைக்கு ஆட்பலி திரிவர் தக்கோர் முலைக்கால் <br/>
விடம் உண்ட வேந்தனையே வேறா ஏத்தாதார் <br/>
கடம் உண்டார் கல்லாதவர்    (52)<br/>
 	 	<br/>
2434  கல்லாதவர் இலங்கை கட்டழித்த காகுத்தன் <br/>
அல்லால் ஒரு தெய்வம் யான் இலேன் பொல்லாத <br/>
தேவரை தேவர் அல்லாரை திரு இல்லாத் <br/>
தேவரைத் தேறேல்மின் தேவு          	(53)<br/>
 	 	<br/>
2435  தேவராய் நிற்கும் அத் தேவும் அத் தேவரில் <br/>
மூவராய் நிற்கும் முது புணர்ப்பும் யாவராய் <br/>
நிற்கின்றது எல்லாம் நெடுமால் என்று ஓராதார் <br/>
கற்கின்றது எல்லாம் கடை         	(54)<br/>
 	 	<br/>
2436  கடை நின்று அமரர் கழல் தொழுது நாளும் <br/>
இடைநின்ற இன்பத்தர் ஆவர் புடைநின்ற <br/>
நீர் ஓத மேனி நெடுமாலே நின் அடியை <br/>
யார் ஓத வல்லார் அவர்?         	(55)<br/>
 	 	<br/>
2437  அவர் இவர் என்று இல்லை அனங்கவேள் தாதைக்கு <br/>
எவரும் எதிர் இல்லை கண்டீர் உவரிக் <br/>
கடல் நஞ்சம் உண்டான் கடன் என்று வாணற்கு <br/>
உடன் நின்று தோற்றான் ஒருங்கு       	(56)<br/>
 	 	<br/>
2438  ஒருங்கு இருந்த நல் வினையும் தீவினையும் ஆவான் <br/>
பெரும் குருந்தம் சாய்த்தவனே பேசில் மருங்கு இருந்த <br/>
வானவர் தாம் தானவர் தாம் தாரகை தான் என் நெஞ்சம் <br/>
ஆனவர் தாம் அல்லாதது என்?           	(57)<br/>
 	 	<br/>
2439  என் நெஞ்சம் மேயான் இருள் நீக்கி எம்பிரான் <br/>
மன் அஞ்ச முன் ஒருநாள் மண் அளந்தான் என் நெஞ்சம் <br/>
மேயானை இல்லா விடை ஏற்றான் வெவ்வினை தீர்த்து <br/>
ஆயானுக்கு ஆக்கினேன் அன்பு	(58)<br/>
 	 	<br/>
2440  அன்பு ஆவாய் ஆர் அமுதம் ஆவாய் அடியேனுக்கு <br/>
இன்பு ஆவாய் எல்லாமும் நீ ஆவாய் பொன் பாவை <br/>
கேள்வா கிளர் ஒளி என் கேசவனே கேடு இன்றி <br/>
ஆள்வாய்க்கு அடியேன் நான் ஆள்         	(59)<br/>
 	 	<br/>
2441  ஆள் பார்த்து உழிதருவாய் கண்டுகொள் என்றும் நின் <br/>
தாள்பார்த்து உழிதருவேன் தன்மையை கேட்பார்க்கு <br/>
அரும் பொருளாய் நின்ற அரங்கனே உன்னை <br/>
விரும்புவதே விள்ளேன் மனம்       	(60)<br/>
 	 	<br/>
2442  மனக் கேதம் சாரா மதுசூதன் தன்னைத் <br/>
தனக்கே தான் தஞ்சமாக் கொள்ளில் எனக்கே தான் <br/>
இன்று ஒன்றி நின்று உலகை ஏழ் ஆணை ஓட்டினான் <br/>
சென்று ஒன்றி நின்ற திரு           	(61)<br/>
 	 	<br/>
2443  திரு நின்ற பக்கம் திறவிது என்று ஓரார் <br/>
கரு நின்ற கல்லார்க்கு உரைப்பர் திரு இருந்த <br/>
மார்பில் சிரீதரன் தன் வண்டு உலவு தண் துழாய்த் <br/>
தார் தன்னைச் சூடித் தரித்து          	(62)<br/>
 	 	<br/>
2444  தரித்திருந்தேன் ஆகவே தாராகணப் போர் <br/>
விரித்து உரைத்த வெம் நாகத்து உன்னைத் தெரித்து எழுதி <br/>
வாசித்தும் கேட்டும் வணங்கி வழிபட்டும் <br/>
பூசித்தும் போக்கினேன் போது           	(63)<br/>
 	 	<br/>
2445  போதான இட்டு இறைஞ்சி ஏத்துமினோ பொன் மகரக் <br/>
காதானை ஆதிப் பெருமானை நாதானை <br/>
நல்லானை நாரணனை நம் ஏழ் பிறப்பு அறுக்கும் <br/>
சொல்லானை சொல்லுவதே சூது           	(64)<br/>
 	 	<br/>
2446  சூது ஆவது என் நெஞ்சத்து எண்ணினேன் சொல் மாலை <br/>
மாது ஆய மாலவனை மாதவனை யாதானும் <br/>
வல்லவா சிந்தித்திருப்பேற்கு வைகுந்தத்து <br/>
இல்லையோ சொல்லீர் இடம்?           	(65)<br/>
 	 	<br/>
2447  இடம் ஆவது என் நெஞ்சம் இன்றெல்லாம் பண்டு <br/>
பட நாகணை நெடிய மாற்கு திடமாக <br/>
வையேன் மதிசூடி தன்னோடு அயனை நான் <br/>
வையேன் ஆட் செய்யேன் வலம்     (66)<br/>
 	 	<br/>
2448  வலம் ஆக மாட்டாமை தான் ஆக வைகல் <br/>
குலம் ஆக குற்றம் தான் ஆக நலம் ஆக <br/>
நாரணனை நா பதியை ஞானப் பெருமானை <br/>
சீரணனை ஏத்தும் திறம்           	(67)<br/>
 	 	<br/>
2449  திறம்பேல்மின் கண்டீர் திருவடி தன் நாமம் <br/>
மறந்தும் புரம் தொழா மாந்தர் இறைஞ்சியும் <br/>
சாதுவராய்ப் போதுமின்கள் என்றான் நமனும் தன் <br/>
தூதுவரைக் கூவிச் செவிக்கு    (68)<br/>
 	 	<br/>
2450  செவிக்கு இன்பம் ஆவதுவும் செங்கண் மால் நாமம் <br/>
புவிக்கும் புவி அதுவே கண்டீர் கவிக்கு <br/>
நிறை பொருளாய் நின்றானை நேர்பட்டேன் பார்க்கில் <br/>
மறைப் பொருளும் அத்தனையேதான்         	(69)<br/>
 	 	<br/>
2451  தான் ஒருவன் ஆகி தரணி இடந்து எடுத்து <br/>
ஏன் ஒருவனாய் எயிற்றில் தாங்கியதும் யான் ஒருவன் <br/>
இன்றா அறிகின்றேன் அல்லேன் இரு நிலத்தைச் <br/>
சென்று ஆங்கு அடிப்படுத்த சேய்           	(70)<br/>
 	 	<br/>
2452  சேயன் அணியன் சிறியன் மிகப் பெரியன் <br/>
ஆயன் துவரைக் கோனாய் நின்ற மாயன் அன்று <br/>
ஓதிய வாக்கு அதனைக் கல்லார் உலகத்தில் <br/>
ஏதிலர் ஆம் மெய்ஞ் ஞானம் இல்     (71)<br/>
 	 	<br/>
2453  இல்லறம் அல்லேல் துறவறம் இல் என்னும் <br/>
சொல் அறம் அல்லனவும் சொல் அல்ல நல்லறம் <br/>
ஆவனவும் நால் வேத மாத் தவமும் நாரணனே <br/>
ஆவது ஈது அன்று என்பார் ஆர்?     (72)<br/>
 	 	<br/>
2454  ஆரே அறிவார் அனைத்து உலகும் உண்டு உமிழ்ந்த <br/>
பேர் ஆழியான் தன் பெருமையை? கார் செறிந்த <br/>
கண்டத்தான் எண் கண்ணான் காணான் அவன் வைத்த <br/>
பண்டைத் தானத்தின் பதி           	(73)<br/>
 	 	<br/>
2455  பதிப் பகைஞற்கு ஆற்றாது பாய் திரை நீர்ப் பாழி <br/>
மதித்து அடைந்த வாள் அரவம் தன்னை மதித்து அவன் தன் <br/>
வல் ஆகத்து ஏற்றிய மா மேனி மாயவனை <br/>
அல்லாது ஒன்று ஏத்தாது என் நா	(74)<br/>
 	 	<br/>
2456  நாக் கொண்டு மானிடம் பாடேன் நலம் ஆக <br/>
தீக் கொண்ட செஞ்சடையான் சென்று என்றும் பூக் கொண்டு <br/>
வல்லவாறு ஏத்த மகிழாத வைகுந்தச் <br/>
செல்வனார் சேவடிமேல் பாட்டு	(75)<br/>
 	 	<br/>
2457  பாட்டும் முறையும் படு கதையும் பல் பொருளும் <br/>
ஈட்டிய தீயும் இரு விசும்பும் கேட்ட <br/>
மனுவும் சுருதி மறை நான்கும் மாயன் <br/>
தன மாயையில் பட்ட தற்பு     (76)<br/>
 	 	<br/>
2458  தற்பு என்னைத் தான் அறியானேலும் தடங் கடலைக் <br/>
கல் கொண்டு தூர்த்த கடல் வண்ணன் என் கொண்ட <br/>
வெவ்வினையும் நீங்க விலங்கா மனம் வைத்தான் <br/>
எவ் வினையும் மாயுமால் கண்டு           	(77)<br/>
 	 	<br/>
2459  கண்டு வணங்கினார்க்கு என்னாம்கொல் காமன் உடல் <br/>
கொண்ட தவத்தாற்கு உமை உணர்த்த வண்டு அலம்பும் <br/>
தார் அலங்கல் நீள் முடியான் தன் பெயரே கேட்டிருந்து அங்கு <br/>
ஆர் அலங்கல் ஆனமையால் ஆய்ந்து?           	(78)<br/>
 	 	<br/>
2460  ஆய்ந்துகொண்டு ஆதிப் பெருமானை அன்பினால் <br/>
வாய்ந்த மனத்து இருத்த வல்லார்கள் ஏய்ந்த தம் <br/>
மெய் குந்தம் ஆக விரும்புவரே தாமும் தம் <br/>
வைகுந்தம் காண்பார் விரைந்து          	(79)<br/>
 	 	<br/>
2461  விரைந்து அடைமின் மேல் ஒரு நாள் வெள்ளம் பரக்க <br/>
கரந்து உலகம் காத்து அளித்த கண்ணன் பரந்து உலகம் <br/>
பாடின ஆடின கேட்டு படு நரகம் <br/>
வீடின வாசற் கதவு              	(80)<br/>
 	 	<br/>
2462  கதவு மனம் என்றும் காணலாம் என்றும் <br/>
குதையும் வினை ஆவி தீர்ந்தேன் விதை ஆக <br/>
நல் தமிழை வித்தி என் உள்ளத்தை நீ விளைத்தாய் <br/>
கற்ற மொழி ஆகிக் கலந்து          	(81)<br/>
 	 	<br/>
2463  கலந்தான் என் உள்ளத்து காம வேள் தாதை <br/>
நலம் தானும் ஈது ஒப்பது உண்டே? அலர்ந்தலர்கள் <br/>
இட்டு ஏத்தும் ஈசனும் நான்முகனும் என்றிவர்கள் <br/>
விட்டு ஏத்த மாட்டாத வேந்து          	(82)<br/>
 	 	<br/>
2464  வேந்தர் ஆய் விண்ணவர் ஆய் விண் ஆகி தண்ணளி ஆய் <br/>
மாந்தர் ஆய் மாது ஆய் மற்று எல்லாம் ஆய் சார்ந்தவர்க்குத் <br/>
தன் ஆற்றான் நேமியான் மால் வண்ணன் தான் கொடுக்கும் <br/>
பின்னால் தான் செய்யும் பிதிர்	(83)<br/>
 	 	<br/>
2465  பிதிரும் மனம் இலேன் பிஞ்ஞகன் தன்னோடு <br/>
எதிர்வன்;அவன் எனக்கு நேரான் அதிரும் <br/>
கழற் கால மன்னனையே கண்ணனையே நாளும் <br/>
தொழக் காதல் பூண்டேன் தொழில்    (84)<br/>
 	 	<br/>
2466  தொழில் எனக்குத் தொல்லை மால் தன் நாமம் ஏத்த <br/>
பொழுது எனக்கு மற்று அதுவே போதும் கழி சினத்த <br/>
வல்லாளன் வானரக் கோன் வாலி மதன் அழித்த <br/>
வில்லாளன் நெஞ்சத்து உளன்           	(85)<br/>
 	 	<br/>
2467  உளன் கண்டாய் நல் நெஞ்சே உத்தமன் என்றும் <br/>
உளன் கண்டாய் உள்ளுவார் உள்ளத்து உளன் கண்டாய் <br/>
தன் ஒப்பான் தான் ஆய் உளன் காண் தமியேற்கும் <br/>
என் ஒப்பார்க்கு ஈசன் இமை           	(86)<br/>
 	 	<br/>
2468  இமயப் பெரு மலை போல் இந்திரனார்க்கு இட்ட <br/>
சமய விருந்து உண்டு ஆர் காப்பார் சமயங்கள் <br/>
கண்டான் அவை காப்பான் கார்க்கண்டன் நான்முகனோடு <br/>
உண்டான் உலகோடு உயிர்?           	(87)<br/>
 	 	<br/>
2469  உயிர் கொண்டு உடல் ஒழிய ஓதும்போது ஓடி <br/>
அயர்வு என்ற தீர்ப்பான் பேர் பாடி செயல் தீரச் <br/>
சிந்தித்து வாழ்வாரே வாழ்வார் சிறு சமயப் <br/>
பந்தனையார் வாழ்வேல் பழுது    (88)<br/>
 	 	<br/>
2470  பழுது ஆகாது ஒன்று அறிந்தேன் பாற்கடலான் பாதம் <br/>
வழுவாவகை நினைந்து வைகல் தொழுவாரைக் <br/>
கண்டு இறைஞ்சி வாழ்வார் கலந்த வினை கெடுத்து <br/>
விண் திறந்து வீற்றிருப்பார் மிக்கு           	(89)<br/>
 	 	<br/>
2471  வீற்றிருந்து விண் ஆள வேண்டுவார் வேங்கடத்தான் <br/>
பால் திருந்த வைத்தாரே பல் மலர்கள் மேல் திருந்தி <br/>
வாழ்வார் வரும் மதி பார்த்து அன்பினராய் மற்று அவற்கே <br/>
தாழ்வாய் இருப்பார் தமர்           	(90)<br/>
 	 	<br/>
2472  தமர் ஆவார் யாவர்க்கும் தாமரைமேலாற்கும் <br/>
அமரர்க்கும் ஆடு அரவு ஆர்த்தாற்கும் அமரர்கள் <br/>
தாள் தாமரை மலர்கள் இட்டு இறைஞ்சி மால் வண்ணன் <br/>
தாள் தாமரை அடைவோம் என்று           	(91)<br/>
 	 	<br/>
2473  என்றும் மறந்தறியேன் என் நெஞ்சத்தே வைத்து <br/>
நின்றும் இருந்தும் நெடுமாலை என்றும் <br/>
திரு இருந்த மார்பன் சிரீதரனுக்கு ஆளாய் <br/>
கரு இருந்த நாள் முதலாக் காப்பு    (92)<br/>
 	 	<br/>
2474  காப்பு மறந்தறியேன் கண்ணனே என்று இருப்பன் <br/>
ஆப்பு அங்கு ஒழியவும் பல் உயிர்க்கும் ஆக்கை <br/>
கொடுத்து அளித்த கோனே குணப்பரனே உன்னை <br/>
விடத் துணியார் மெய் தெளிந்தார் தாம்        	(93)<br/>
 	 	<br/>
2475  மெய் தெளிந்தார் என் செய்யார்? வேறு ஆனார் நீறு ஆக <br/>
கை தெளிந்து காட்டிக் களப்படுத்து பை தெளிந்த <br/>
பாம்பின் அணையாய் அருளாய் அடியேற்கு <br/>
வேம்பும் கறி ஆகும் என்று           	(94)<br/>
 	 	<br/>
2476  ஏன்றேன் அடிமை இழிந்தேன் பிறப்பு இடும்பை <br/>
ஆன்றேன் அமரர்க்கு அமராமை ஆன்றேன் <br/>
கடன் நாடும் மண் நாடும் கைவிட்டு மேலை <br/>
இடம் நாடு காண இனி	(95)<br/>
 	 	<br/>
2477  இனி அறிந்தேன் ஈசற்கும் நான்முகற்கும் தெய்வம் <br/>
இனி அறிந்தேன் எம் பெருமான் உன்னை இனி அறிந்தேன் <br/>
காரணன் நீ கற்றவை நீ கற்பவை நீ நல் கிரிசை<br/>
நாரணன் நீ நன்கு அறிந்தேன் நான்             	96<br/>
-------------- <br/>
<hr noshade="" width="50%"/>
<center><h3>
17.  நம்மாழ்வார்  - திருவிருத்தம் (2478 – 2577)</h3></center>

2478  பொய்ந் நின்ற ஞானமும் பொல்லா ஒழுக்கும் அழுக்கு உடம்பும் <br/>
இந் நின்ற நீர்மை இனி யாம் உறாமை உயிர் அளிப்பான் <br/>
எந் நின்ற யோனியுமாய்ப் பிறந்தாய் இமையோர் தலைவா! <br/>
மெய்ந் நின்று கேட்டருளாய் அடியேன் செய்யும் விண்ணப்பமே 	1<br/>
 	 	<br/>
2479  செழு நீர்த் தடத்துக் கயல் மிளிர்ந்தால் ஒப்ப சேயரிக் கண்<br/>
அழு நீர் துளும்ப அலமருகின்றன வாழியரோ! <br/>
முழு நீர் முகில் வண்ணன் கண்ணன் விண் நாட்டவர் மூதுவர் ஆம்<br/>
தொழுநீர் இணை அடிக்கே அன்பு சூட்டிய சூழ் குழற்கே 	2<br/>
 	 	<br/>
2480  குழல் கோவலர் மடப் பாவையும் மண்மகளும் திருவும்<br/>
நிழல்போல்வனர் கண்டு நிற்கும்கொல் மீளும்கொல் தண் அம் துழாய்<br/>
அழல் போல் அடும் சக்கரத்து அண்ணல் விண்ணோர் தொழ கடவும்<br/>
தழல் போல் சினத்த அப் புள்ளின் பின் போன தனி நெஞ்சமே? 	3<br/>
 	 	<br/>
2481  தனி நெஞ்சம் முன் அவர் புள்ளே கவர்ந்தது தண் அம் துழாய்க்கு<br/>
இனி நெஞ்சம் இங்குக் கவர்வது யாம் இலம் நீ நடுவே <br/>
முனி வஞ்சப் பேய்ச்சி முலை சுவைத்தான் முடி சூடு துழாய்ப்<br/>
பனி நஞ்ச மாருதமே எம்மது ஆவி பனிப்பு இயல்வே? 	4<br/>
 	 	<br/>
2482  பனிப்பு இயல்வாக உடைய தண் வாடை இக் காலம் இவ் ஊர்ப்<br/>
பனிப்பு இயல்பு எல்லாம் தவிர்ந்து எரி விசும் அம் தண்ணம் துழாய்ப்<br/>
பனிப் புயல் சோரும் தடங் கண்ணி மாமைத் திறத்துக்கொலாம் <br/>
பனிப் புயல் வண்ணன் செங்கோல் ஒருநான்று தடாவியதே 	5<br/>
 	 	<br/>
2483  தடாவிய அம்பும் முரிந்த சிலைகளும் போகவிட்டு <br/>
கடாயின கொண்டு ஒல்கும் வல்லி ஈது ஏனும் அசுரர் மங்கக்<br/>
கடாவிய வேகப் பறவையின் பாகன் மதன செங்கோல்<br/>
நடாவிய கூற்றம் கண்டீர் உயிர் காமின்கள் ஞாலத்துள்ளே 	6<br/>
 	 	<br/>
2484  ஞாலம் பனிப்பச் செறுத்து நல் நீர் இட்டு கால் சிதைந்து <br/>
நீல வல் ஏறு பொராநின்ற வானம் இது திருமால்<br/>
கோலம் சுமந்து பிரிந்தார் கொடுமை குழறு தண் பூங்<br/>
காலம் கொலோ? அறியேன் வினையாட்டியேன் காண்கின்றவே 	7<br/>
 	 	<br/>
2485  காண்கின்றனகளும் கேட்கின்றனகளும் காணில் இந் நாள்<br/>
பாண் குன்ற நாடர் பயில்கின்றன இது எல்லாம் அறிந்தோம் <br/>
மாண் குன்றம் ஏந்தி தண் மா மலை வேங்கடத்து உம்பர் நம்பும்<br/>
சேண் குன்றம் சென்று பொருள்படைப்பான் கற்ற திண்ணனவே 	8<br/>
 	 	<br/>
2486  திண் பூஞ் சுடர் நுதி நேமி அம் செல்வர் விண் நாடு அனைய<br/>
வண் பூ மணி வல்லி யாரே பிரிபவர் தாம்? இவையோ<br/>
கண் பூங் கமலம் கருஞ் சுடர் ஆடி வெண் முத்து அரும்பி <br/>
வண் பூங் குவளை மட மான் விழிக்கின்ற மா இதழே 	9<br/>
 	 	<br/>
2487  மாயோன் வட திருவேங்கட நாட வல்லிக்கொடிகாள் <br/>
நோயோ உரைக்கிலும் கேட்கின்றிலீர் உறையீர் நுமது<br/>
வாயோ? அது அன்றி வல்வினையேனும் கிளியும் எள்கும்<br/>
ஆயோ? அடும் தொண்டையோ? அறையோ இது அறிவு அரிதே 	10<br/>
 	 	<br/>
2488  அரியன யாம் இன்று காண்கின்றன கண்ணன் விண் அனையாய் <br/>
பெரியன காதம் பொருட்கோ பிரிவு என ஞாலம் எய்தற்கு<br/>
உரியன ஒண் முத்தும் பைம் பொன்னும் ஏந்தி ஓரோ குடங்கைப்<br/>
பெரியன கெண்டைக் குலம் இவையோ வந்து பேர்கின்றவே 	11<br/>
 	 	<br/>
2489  பேர்கின்றது மணி மாமை பிறங்கி அள்ளல் பயலை<br/>
ஊர்கின்றது கங்குல் ஊழிகளே இது எல்லாம் இனவே <br/>
ஈர்கின்ற சக்கரத்து எம் பெருமான் கண்ணன் தண் அம் துழாய்<br/>
சார்கின்ற நல் நெஞ்சினார் தந்து போன தனி வளமே 	12<br/>
 	 	<br/>
2490  தனி வளர் செங்கோல் நடாவு தழல் வாய் அரசு அவிய <br/>
பனி வளர் செங்கோல் இருள் வீற்றிருந்து பார் முழுதும் <br/>
துனி வளர் காதல் துழாயைத் துழாவு தண் வாடை தடிந்து <br/>
இனி வளை காப்பவர் ஆர்? எனை ஊழிகள் ஈர்வனவே 	13<br/>
 	 	<br/>
2491  ஈர்வன வேலும் அம் சேலும் உயிர்மேல் மிளிர்ந்து இவையோ<br/>
பேர்வனவோ அல்ல தெய்வ நல் வேள் கணைப் பேர் ஒளியே<br/>
சோர்வன நீலச் சுடர் விடு மேனி அம்மான் விசும்பு ஊர்<br/>
தேர்வன தெய்வம் அன்னீர கண்ணோ இச் செழுங் கயலே? 	14<br/>
 	 	<br/>
2492  கயலோ நும கண்கள்? என்று களிறு வினவி நிற்றீர் <br/>
அயலோர் அறியிலும் ஈது என்ன வார்த்தை? கடல் கவர்ந்த<br/>
புயலோடு உலாம் கொண்டல் வண்ணன் புன வேங்கடத்து எம்மொடும்<br/>
பயலோ இலீர் கொல்லை காக்கின்ற நாளும் பல பலவே 	15<br/>
 	 	<br/>
2493  பலபல ஊழிகள் ஆயிடும் அன்றி ஓர் நாழிகையைப்<br/>
பலபல கூறிட்ட கூறு ஆயிடும் கண்ணன் விண் அனையாய்! <br/>
பலபல நாள் அன்பர் கூடிலும் நீங்கிலும் யாம் மெலிதும் <br/>
பலபல சூழல் உடைத்து அம்ம வாழி இப் பாய் இருளே 	16<br/>
 	 	<br/>
2494  இருள் விரிந்தால் அன்ன மா நீர்த் திரைகொண்டு வாழியரோ! <br/>
இருள் பிரிந்தார் அன்பர் தேர் வழி தூரல் அரவு அணைமேல்<br/>
இருள் விரி நீலக் கரு நாயிறு சுடர் கால்வது போல்<br/>
இருள் விரி சோதிப் பெருமான் உறையும் எறி கடலே 	17<br/>
 	 	<br/>
2495  கடல் கொண்டு எழுந்தது வானம் அவ் வானத்தை அன்றிச் சென்று<br/>
கடல் கொண்டு ஒழிந்த அதனால் இது கண்ணன் மண்ணும் விண்ணும்<br/>
கடல் கொண்டு எழுந்த அக் காலம் கொலோ? புயல் காலம்கொலோ?<br/>
கடல் கொண்ட கண்ணீர் அருவிசெய்யாநிற்கும் காரிகையே 	18<br/>
 	 	<br/>
2496  காரிகையார் நிறை காப்பவர் யார் என்று கார் கொண்டு இன்னே<br/>
மாரி கை ஏறி அறையிடும் காலத்தும் வாழியரோ <br/>
சாரிகைப் புள்ளர் அம் தண்ணம் துழாய் இறை கூய் அருளார் <br/>
சேரி கை ஏறும் பழியாய் விளைந்தது என் சில்மொழிக்கே 	19<br/>
 	 	<br/>
2497  சில்மொழி நோயோ கழி பெருந் தெய்வம் இந் நோய் இனது என்று<br/>
இல் மொழி கேட்கும் இளந் தெய்வம் அன்று இது வேல நில் நீ <br/>
என் மொழி கேள்மின் என் அம்மனைமீர் உலகு ஏழும் உண்டான்<br/>
சொல் மொழி மாலை அம் தண்ணம் துழாய்கொண்டு சூட்டுமினே 	20<br/>
 	 	<br/>
2498  சூட்டு நல் மாலைகள் தூயன ஏந்தி விண்ணோர்கள் நல் நீர்<br/>
ஆட்டி அம் தூபம் தராநிற்கவே அங்கு ஓர் மாயையினால் <br/>
ஈட்டிய வெண்ணெய் தொடு உண்ணப் போந்து இமில் ஏற்று வன் கூன்<br/>
கோட்டிடை ஆடினை கூத்து அடல் ஆயர் தம் கொம்பினுக்கே 	21<br/>
 	 	<br/>
2499  கொம்பு ஆர் தழை கை சிறு நாண் எறிவு இலம் வேட்டை கொண்டாட்டு <br/>
அம்பு ஆர் களிறு வினவுவது ஐயர் புள் ஊரும் கள்வர்<br/>
தம் பாரகத்து என்றும் ஆடாதன தம்மில் கூடாதன <br/>
வம்பு ஆர் வினாச் சொல்லவோ எம்மை வைத்தது இவ் வான் புனத்தே? 	22<br/>
 	 	<br/>
2500  புனமோ? புனத்து அயலே வழிபோகும் அரு வினையேன்<br/>
மனமோ? மகளிர் நும் காவல் சொல்லீர் புண்டரீகத்து அம் கேழ்<br/>
வனம் ஓர் அனைய கண்ணான் கண்ணன் வான் நாடு அமரும் தெய்வத்து<br/>
இனம் ஓர் அனையீர்களாய் இவையோ நும் இயல்வுகளே? 	23<br/>
 	 	<br/>
2501  இயல்வாயின வஞ்ச நோய் கொண்டு உலாவும் ஒரோ குடங்கைக்<br/>
கயல் பாய்வன பெரு நீர்க் கண்கள் தம்மொடும் குன்றம் ஒன்றால்<br/>
புயல்வாய் இன நிரை காத்த புள் ஊர்தி கள் ஊரும் துழாய்க்<br/>
கொயல்வாய் மலர்மேல் மனத்தொடு என்னாம்கொல் எம் கோல் வளைக்கே? 	24<br/>
 	 	<br/>
2502  எம் கோல் வளை முதலா கண்ணன் மண்ணும் விண்ணும் அளிக்கும்<br/>
செங்கோல் வளைவு விளைவிக்குமால் திறல் சேர் அமரர் <br/>
தம் கோனுடைய தம் கோன் உம்பர் எல்லா எவர்க்கும் தம் கோன்<br/>
நம் கோன் உகக்கும் துழாய் என் செய்யாது இனி நானிலத்தே? 	25<br/>
 	 	<br/>
2503  நானிலம் வாய்க் கொண்டு நல் நீர் அற மென்று கோது கொண்ட<br/>
வேனில் அலம் செல்வன் சுவைத்து உமிழ் பாலை கடந்த பொன்னே <br/>
கால் நிலம் தோய்ந்து விண்ணோர் தொழும் கண்ணன் வெஃகாஉது அம் பூந்<br/>
தேன் இளஞ் சோலை அப்பாலது எப்பாலைக்கும் சேமத்ததே 	26<br/>
 	 	<br/>
2504  சேமம் செங்கோன் அருளே செறுவாரும் நட்பு ஆகுவர் என்று <br/>
ஏமம் பெற வையம் சொல்லும் மெய்யே பண்டு எல்லாம் அறை கூய் <br/>
யாமங்கள் தோறு எரி வீசும் நம் கண்ணன் அம் தண்ணம் துழாய்த்<br/>
தாமம் புனைய அவ் வாடை ஈதோ வந்து தண்ணென்றதே 	27<br/>
 	 	<br/>
2505  தண் அம் துழாய் வளை கொள்வது யாம் இழப்போம் நடுவே<br/>
வண்ணம் துழாவி ஓர் வாடை உலாவும் வள் வாய் அலகால்<br/>
புள் நந்து உழாமே பொரு நீர்த் திருவரங்கா அருளாய் <br/>
எண்ணம் துழாவுமிடத்து உளவோ பண்டும் இன்னன்னவே? 	28<br/>
 	 	<br/>
2506  இன்னன்ன தூது எம்மை ஆள் அற்றப்பட்டு இரந்தாள் இவள் என்று <br/>
அன்னன்ன சொல்லா பெடையொடும் போய்வரும் நீலம் உண்ட<br/>
மின் அன்ன மேனிப் பெருமான் உலகில் பெண் தூது செல்லா<br/>
அன்னன்ன நீர்மைகொலோ? குடிச் சீர்மை இல் அன்னங்களே 	29<br/>
 	 	<br/>
2507  அன்னம் செல்வீரும் வண்டானம் செல்வீரும் தொழுது இரந்தேன் <br/>
முன்னம் செல்வீர்கள் மறவேல்மினோ கண்ணன் வைகுந்தனோடு<br/>
என் நெஞ்சினாரைக் கண்டால் என்னைச் சொல்லி அவரிடை நீர்<br/>
இன்னம் செல்லீரோ? இதுவோ தகவு? என்று இசைமின்களே 	30<br/>
 	 	<br/>
2508  இசைமின்கள் தூது என்று இசைத்தால் இசையிலம் என் தலைமேல்<br/>
அசைமின்கள் என்றால் அசையும் கொலாம் அம் பொன் மா மணிகள்<br/>
திசை மின் மிளிரும் திருவேங்கடத்து வன் தாள் சிமயம் <br/>
மிசை மின் மிளிரிய போவான் வழிக்கொண்ட மேகங்களே? 	31<br/>
 	 	<br/>
2509  மேகங்களோ உரையீர் திருமால் திருமேனி ஒக்கும்<br/>
யோகங்கள் உங்களுக்கு எவ்வாறு பெற்றீர்? உயிர் அளிப்பான் <br/>
மாகங்கள் எல்லாம் திரிந்து நல் நீர்கள் சுமந்து நும் தம்<br/>
ஆகங்கள் நோவ வருத்தும் தவம் ஆம் அருள்பெற்றதே? 	32<br/>
 	 	<br/>
2510  அருள் ஆர் திருச் சக்கரத்தால் அகல் விசும்பும் நிலனும்<br/>
இருள் ஆர் வினை கெட செங்கோல் நடாவுதிர் ஈங்கு ஓர் பெண்பால்<br/>
பொருளோ எனும் இகழ்வோ? இவற்றின் புறத்தாள் என்று எண்ணோ?<br/>
தெருளோம் அரவணையீர் இவள் மாமை சிதைக்கின்றதே 	33<br/>
 	 	<br/>
2511  சிதைக்கின்றது ஆழி என்று ஆழியைச் சீறி <br/>
தன் சீறடியால்உதைக்கின்ற நாயகம் தன்னொடு மாலே உனது <br/>
  தண் தார்ததைக்கின்ற தண் அம் துழாய்<br/>
அணிவான் அதுவே மனமாய்ப்பதைக்கின்ற <br/>
மாதின்திறத்து அறியேன் செயற்பாலதுவே 	34<br/>
 	 	<br/>
2512  பால் வாய்ப் பிறைப் பிள்ளை ஒக்கலைக் கொண்டு பகல் இழந்த<br/>
மேல்பால் திசைப்பெண் புலம்புறு மாலை உலகு அளந்த<br/>
மால்பால் துழாய்க்கு மனம் உடையார்க்கு நல்கிற்றை எல்லாம்<br/>
சோல்வான் புகுந்து இது ஓர் பனி வாடை துழாகின்றதே 	35<br/>
 	 	<br/>
2513  துழா நெடும் சூழ் இருள் என்று தம் தண் தார் அது பெயரா <br/>
எழா நெடு ஊழி எழுந்த இக் காலத்தும் ஈங்கு இவளோ<br/>
வழா நெடுந் துன்பத்தள் என்று இரங்கார் அம்மனோ இலங்கைக்<br/>
குழா நெடு மாடம் இடித்த பிரானார் கொடுமைகளே 	36<br/>
 	 	<br/>
2514  கொடுங் கால் சிலையர் நிரைகோள் உழவர் கொலையில் வெய்ய<br/>
கடுங் கால் இளைஞர் துடி படும் கவ்வைத்து அரு வினையேன்<br/>
நெடுங் காலமும் கண்ணன் நீள் மலர்ப் பாதம் பரவிப் பெற்ற <br/>
தொடுங்கால் ஒசியும் இடை இளமான் சென்ற சூழ் கடமே 	37<br/>
 	 	<br/>
2515  கடம் ஆயினகள் கழித்து தன் கால் வன்மையால் பல நாள்<br/>
தடம் ஆயின புக்கு நீர் நிலைநின்ற தவம் இதுகொல் <br/>
குடம் ஆடி இம் மண்ணும் விண்ணும் குலுங்க உலகு அளந்து <br/>
நடமாடிய பெருமான் உரு ஒத்தன நீலங்களே? 	38<br/>
 	 	<br/>
2516  நீலத் தட வரைமேல் புண்டரீக நெடுந் தடங்கள்<br/>
போலப் பொலிந்து எமக்கு எல்லா இடத்தவும் பொங்கு முந்நீர்<br/>
ஞாலப் பிரான் விசும்புக்கும் பிரான் மற்றும் நல்லோர் பிரான் <br/>
கோலம் கரிய பிரான் எம் பிரான் கண்ணின் கோலங்களே 	39<br/>
 	 	<br/>
2517  கோலப் பகல் களிறு ஒன்று கல் புய்ய குழாம் விரிந்த<br/>
நீலக் கங்குல் களிறு எல்லாம் நிரைந்தன நேரிழையீர் <br/>
ஞாலப் பொன் மாதின் மணாளன் துழாய் நங்கள் சூழ் குழற்கே<br/>
ஏலப் புனைந்து என்னைமார் எம்மை நோக்குவது என்றுகொலோ? 	40<br/>
 	 	<br/>
2518  என்றும் புன் வாடை இது கண்டு அறிதும் இவ்வாறு வெம்மை<br/>
ஒன்றும் உருவும் சுவடும் தெரியிலம் ஓங்கு அசுரர்<br/>
பொன்றும் வகை புள்ளை ஊர்வான் அருள் அருளாத இந் நாள் <br/>
மன்றில் நிறை பழி தூற்றி நின்று என்னை வன் காற்று அடுமே 	41<br/>
 	 	<br/>
2519  வன் காற்று அறைய ஒருங்கே மறிந்து கிடந்து அலர்ந்த<br/>
மென் கால் கமலத் தடம்போல் பொலிந்தன மண்ணும் விண்ணும்<br/>
என் காற்கு அளவின்மை காண்மின் என்பான் ஒத்து வான் நிமிர்ந்த<br/>
தன் கால் பணிந்த என்பால் எம் பிரான தடங் கண்களே 	42<br/>
 	 	<br/>
2520  கண்ணும் செந்தாமரை கையும் அவை அடியோ அவையே <br/>
வண்ணம் கரியது ஓர் மால் வரை போன்று மதி விகற்பால்<br/>
விண்ணும் கடந்து உம்பர் அப்பால் மிக்கு மற்று எப்பால் எவர்க்கும்<br/>
எண்ணும் இடத்ததுவோ எம்பிரானது எழில் நிறமே? 	43<br/>
 	 	<br/>
2521  நிறம் உயர் கோலமும் பேரும் உருவும் இவைஇவை என்று<br/>
அறம் முயல் ஞானச் சமயிகள் பேசிலும் அங்கு அங்கு எல்லாம்<br/>
உற உயர் ஞானச் சுடர் விளக்காய் நின்றது அன்றி ஒன்றும்<br/>
பெற முயன்றார் இல்லையால் எம்பிரான பெருமையையே 	44<br/>
 	 	<br/>
2522  பெருங் கேழலார் தம் பெருங் கண் மலர்ப் புண்டரீகம் நம் மேல்<br/>
ஒருங்கே பிறழ வைத்தார் இவ்வ காலம் ஒருவர் நம் போல்<br/>
வருங் கேழ்பவர் உளரே தொல்லை வாழியம் சூழ் பிறப்பு<br/>
மருங்கே வரப் பெறுமே சொல்லு வாழி மட நெஞ்சமே 	45<br/>
 	 	<br/>
2523  மட நெஞ்சம் என்றும் தமது என்றும் ஓர் கருமம் கருதி <br/>
விட நெஞ்சை உற்றார் விடவோ அமையும் அப்பொன்பெயரோன்<br/>
தட நெஞ்சம் கீண்ட பிரானார் தமது அடிக்கீழ் விட போய் <br/>
திட நெஞ்சம் ஆய் எம்மை நீத்து இன்றுதாறும் திரிகின்றதே 	46<br/>
 	 	<br/>
2524  திரிகின்றது வட மாருதம் திங்கள் வெம் தீ முகந்து<br/>
சொரிகின்றது அதுவும் அது கண்ணன் விண்ணூர் தொழவே <br/>
சரிகின்றது சங்கம் தண் அம் துழாய்க்கு வண்ணம் பயலை<br/>
விரிகின்றது முழு மெய்யும் என் ஆம் கொல் என் மெல்லியற்கே? 	47<br/>
 	 	<br/>
2525  மெல்லியல் ஆக்கைக் கிருமிக் குருவில் மிளிர்தந்து ஆங்கே<br/>
செல்லிய செல்கைத்து உலகை என் காணும் என்னாலும் தன்னைச்<br/>
சொல்லிய சூழல் திருமால் அவன் கவி ஆது கற்றேன் <br/>
பல்லியின் சொல்லும் சொல்லாக் கொள்வதோ உண்டு பண்டுபண்டே 	48<br/>
 	 	<br/>
2526  பண்டும் பலபல வீங்கு இருள் காண்டும் இப் பாய் இருள் போல் <br/>
கண்டும் அறிவதும் கேட்பதும் யாம் இலம் காள வண்ண<br/>
வண்டு உண் துழாய்ப் பெருமான் மதுசூதனன் தாமோதரன்<br/>
உண்டும் உமிழ்ந்தும் கடாய மண் நேர் அன்ன ஒள் நுதலே 	49<br/>
 	 	<br/>
2527  ஒள் நுதல் மாமை ஒளி பயவாமை விரைந்து நம் தேர்<br/>
நண்ணுதல் வேண்டும் வலவ கடாகின்று தேன் நவின்ற<br/>
விண் முதல் நாயகன் நீள் முடி வெண் முத்த வாசிகைத்தாய்<br/>
மண் முதல் சேர்வுற்று அருவிசெய்யாநிற்கும் மா மலைக்கே 	50<br/>
 	 	<br/>
2528  மலை கொண்டு மத்தா அரவால் சுழற்றிய மாயப் பிரான்<br/>
அலை கண்டு கொண்ட அமுதம் கொள்ளாது கடல் பரதர்<br/>
விலை கொண்டு தந்த சங்கம் இவை வேரித் துழாய் துணையா <br/>
துலை கொண்டு தாயம் கிளர்ந்து கொள்வான் ஒத்து அழைக்கின்றதே 	51<br/>
 	 	<br/>
2529  அழைக்கும் கருங் கடல் வெண் திரைக் கைக்கொண்டு போய் அலர்வாய்<br/>
மழைக்கண் மடந்தை அரவு அணை ஏற மண் மாதர் விண்வாய்<br/>
அழைத்துப் புலம்பி முலைமலைமேல் நின்றும் ஆறுகளாய் <br/>
மழைக் கண்ண நீர் திருமால் கொடியான் என்று வார்கின்றதே 	52<br/>
 	 	<br/>
2530  வார் ஆயின முலையாள் இவள் வானோர் தலைமகன் ஆம்<br/>
சீர் ஆயின தெய்வ நல் நோய் இது தெய்வத் தண் அம் துழாய்த்<br/>
தார் ஆயினும் தழை ஆயினும் தண் கொம்பு அது ஆயினும் கீழ்<br/>
வேர் ஆயினும் நின்ற மண் ஆயினும் கொண்டு வீசுமினே 	53<br/>
 	 	<br/>
2531  வீசும் சிறகால் பறத்தீர் விண் நாடு நுங்கட்கு எளிது <br/>
பேசும் படி அன்ன பேசியும் போவது நெய் தொடு உண்டு <br/>
ஏசும்படி அன்ன செய்யும் எம் ஈசர் விண்ணோர் பிரானார்<br/>
மாசு இல் மலர் அடிக்கீழ் எம்மைச் சேர்விக்கும் வண்டுகளே 	54<br/>
 	 	<br/>
2532  வண்டுகளோ வம்மின் நீர்ப் பூ நிலப் பூ மரத்தில் ஒண் பூ<br/>
உண்டு களித்து உழல்வீர்க்கு ஒன்று உரைக்கியம் ஏனம் ஒன்றாய்<br/>
மண் துகள் ஆடி வைகுந்தம் அன்னாள் குழல்வாய் விரை போல் <br/>
விண்டு கள் வாரும் மலர் உளவோ நும் வியலிடத்தே? 	55<br/>
 	 	<br/>
2533  வியலிடம் உண்ட பிரானார் விடுத்த திருவருளால்<br/>
உயல் இடம் பெற்று உய்ந்தம் அஞ்சலம் தோழி ஓர் தண் தென்றல் வந்து <br/>
அயலிடை யாரும் அறிந்திலர் அம் பூந் துழாயின் இன் தேன்<br/>
புயலுடை நீர்மையினால் தடவிற்று என் புலன் கலனே 	56<br/>
 	 	<br/>
2534  புலக் குண்டலப் புண்டரீகத்த போர்க் கெண்டை வல்லி ஒன்றால்<br/>
விலக்குண்டு உலாகின்று வேல் விழிக்கின்றன கண்ணன் கையால்<br/>
மலக்குண்டு அமுதம் சுரந்த மறி கடல் போன்று அவற்றால்<br/>
கலக்குண்ட நான்று கண்டார் எம்மை யாரும் கழறலரே 	57<br/>
 	 	<br/>
2535  கழல் தலம் ஒன்றே நிலம் முழுது ஆயிற்று ஒரு கழல் போய்<br/>
நிழல் தர எல்லா விசும்பும் நிறைந்தது நீண்ட அண்டத்து<br/>
உழறு அலர் ஞானச் சுடர் விளக்காய் உயர்ந்தோரை இல்லா<br/>
அழறு அலர் தாமரைக் கண்ணன் என்னோ இங்கு அளக்கின்றதே? 	58<br/>
 	 	<br/>
2536  அளப்பு அரும் தன்மைய ஊழி அம் கங்குல் அம் தண்ணம் துழாய்க்கு<br/>
உளப் பெருங் காதலின் நீளிய ஆய் உள ஓங்கு முந்நீர்<br/>
வளப் பெரு நாடன் மதுசூதனன் என்னும் வல் வினையேன்<br/>
தளப் பெரு நீள் முறுவல் செய்ய வாய தட முலையே 	59<br/>
 	 	<br/>
2537  முலையோ முழு முற்றும் போந்தில மொய் பூங் குழல் குறிய <br/>
கலையோ அரை இல்லை நாவோ குழறும் கடல் மண் எல்லாம்<br/>
விலையோ என மிளிரும் கண் இவள் பரமே பெருமான்<br/>
மலையோ திருவேங்கடம் என்று கற்கின்ற வாசகமே? 	60<br/>
 	 	<br/>
2538  வாசகம் செய்வது நம்பரமே தொல்லை வானவர் தம்<br/>
நாயகன் நாயகர் எல்லாம் தொழும் அவன் ஞாலம் முற்றும் <br/>
வேய் அகம் ஆயினும் சோராவகை இரண்டே அடியால்<br/>
தாயவன் ஆய்க் குலமாய் வந்து தோன்றிற்று நம் இறையே? 	61<br/>
 	 	<br/>
2539  இறையோ இரக்கினும் ஈங்கு ஓர் பெண்பால் எனவும் இரங்காது <br/>
அறையோ என நின்று அதிரும் கருங்கடல் ஈங்கு இவள் தன்<br/>
நிறையோ இனி உன் திரு அருளால் அன்றி காப்பு அரிதால் <br/>
முறையோ அரவு அணைமேல் பள்ளி கொண்ட முகில் வண்ணனே? 	62<br/>
 	 	<br/>
2540  வண்ணம் சிவந்துள வான் நாடு அமரும் குளிர் விழிய <br/>
தண் மென் கமலத் தடம் போல் பொலிந்தன தாம் இவையோ <br/>
கண்ணன் திருமால் திருமுகம் தன்னொடும் காதல் செய்தேற்கு<br/>
எண்ணம் புகுந்து அடியேனொடு இக் காலம் இருக்கின்றவே 	63<br/>
 	 	<br/>
2541  இருக்கு ஆர் மொழியால் நெறி இழுக்காமை உலகு அளந்த<br/>
திருத் தாள் இணை நிலத்தேவர் வணங்குவர் யாமும் அவா<br/>
ஒருக்கா வினையொடும் எம்மொடும் நொந்து கனி இன்மையின் <br/>
கருக்காய் கடிப்பவர் போல் திருநாமச் சொல் கற்றனமே 	64<br/>
 	 	<br/>
2542  கற்றுப்பிணை மலர் கண்ணின் குலம் வென்று ஒரோ கருமம்<br/>
உற்றுப் பயின்று செவியொடு உசாவி உலகம் எல்லாம்<br/>
முற்றும் விழுங்கி உமிழ்ந்த பிரானார் திருவடிக்கீழ்<br/>
உற்றும் உறாதும் மிளிர்ந்த கண் ஆய் எம்மை உண்கின்றவே 	65<br/>
 	 	<br/>
2543  உண்ணாது உறங்காது உணர்வுறும் எத்தனை யோகியர்க்கும்<br/>
எண் ஆய் மிளிரும் இயல்வின ஆம் எரி நீர் வளி வான்<br/>
மண் ஆகிய எம் பெருமான் தனது வைகுந்தம் அன்னாள்<br/>
கண் ஆய் அருவினையேன் உயிர் ஆயின காவிகளே 	66<br/>
 	 	<br/>
2544  காவியும் நீலமும் வேலும் கயலும் பலபல வென்று <br/>
ஆவியின் தன்மை அளவு அல்ல பாரிப்பு அசுரைச் செற்றமா <br/>
வியம் புள் வல்ல மாதவன் கோவிந்தன் வேங்கடம் <br/>
சேர்தூவி அம் பேடை அன்னாள் கண்கள் ஆய துணைமலரே 	67<br/>
 	 	<br/>
2545  மலர்ந்தே ஒழிந்தில மாலையும் மாலைப் பொன் வாசிகையும்<br/>
தோய் தழைப் பந்தர் தண்டு உற நாற்றி பொரு கடல் சூழ்<br/>
தாவிய எம் பெருமான் தனது வைகுந்தம் அன்னாய்<br/>
கலந்தார் வரவு எதிர் கொண்டு வன் கொன்றைகள் கார்த்தனவே 	68<br/>
 	 	<br/>
2546  கார் ஏற்று இருள் செகில் ஏற்றின் சுடருக்கு உளைந்து வெல்வான்<br/>
ஏற்று எதிர்ந்தது புன் தலை மாலை புவனி எல்லாம்<br/>
ஏற்று அளந்த நெடிய பிரான் அருளா விடுமே?<br/>
வார் ஏற்று இளமுலையாய் வருந்தேல் உன் வளைத்திறமே 	69<br/>
 	 	<br/>
2547  வாய்த் திருச் சக்கரத்து எங்கள் வானவனார் முடிமேல்<br/>
வாய் நறுங் கண்ணித் தண் அம் துழாய்க்கு வண்ணம் பயலை<br/>
வான் மிக வந்து நாள் திங்கள் ஆண்டு ஊழி நிற்க எம்மை<br/>
உளைவான் புகுந்து இது ஓர் கங்குல் ஆயிரம் ஊழிகளே 	70<br/>
 	 	<br/>
2548  ஊழிகள் ஆய் உலகு ஏழும் உண்டான் என்றிலம் பழம் கண்டு<br/>
ஆழி களாம் பழம் வண்ணம் என்றேற்கு அஃதே கொண்டு அன்னை<br/>
நாழ் இவளோ என்னும் ஞாலம் உண்டான் வண்ணம் சொல்லிற்று என்னும்<br/>
தோழிகளோ உரையீர் எம்மை அம்மனை சூழ்கின்றவே 	71<br/>
 	 	<br/>
2549  சூழ்கின்ற கங்குல் சுருங்கா இருளின் கருந் திணிம்பைப்<br/>
போழ்கின்ற திங்கள் அம் பிள்ளையும் போழ்க துழாய் மலர்க்கே<br/>
தாழ்கின்ற நெஞ்சத்து ஒரு தமியாட்டியேன் மாமைக்கு இன்று<br/>
வாழ்கின்ற ஆறு இதுவோ வந்து தோன்றிற்று வாலியதே? 	72<br/>
 	 	<br/>
2550  வால் வெண் நிலவு உலகு ஆரச் சுரக்கும் வெண் திங்கள் என்னும்<br/>
விண் சுரவி சுர முதிர் மாலை பரிதி வட்டம்<br/>
போலும் சுடர் அடல் ஆழிப் பிரான் பொழில் ஏழ் அளிக்கும் <br/>
சால்பின் தகைமைகொலாம் தமியாட்டி தளர்ந்ததுவே? 	73<br/>
 	 	<br/>
2551  தளர்ந்தும் முறிந்தும் வரு திரைப் பாயல் திரு நெடுங் கண்<br/>
வளர்ந்தும் அறிவுற்றும் வையம் விழுங்கியும் மால் வரையைக்<br/>
கிளர்ந்து மறிதர கீண்டு எடுத்தான் முடி சூடு துழாய்<br/>
அளைந்து உண் சிறு பசுந் தென்றல் அந்தோ வந்து உலாகின்றதே	74<br/>
 	 	<br/>
2552  உலாகின்ற கெண்டை ஒளி அம்பு எம் ஆவியை ஊடுருவக்<br/>
குலாகின்ற வெஞ்சிலை வாள் முகத்தீர் குனி சங்கு இடறிப்<br/>
புலாகின்ற வேலைப் புணரி அம் பள்ளி அம்மான் அடியார்<br/>
நிலாகின்ற வைகுந்தமோ வையமோ நும் நிலையிடமே? 	75<br/>
 	 	<br/>
2553  இடம் போய் விரிந்து இவ் வுலகு அளந்தான் எழில் ஆர் தண் துழாய்<br/>
வடம் போது இனையும் மட நெஞ்சமே நங்கள் வெள் வளைக்கே<br/>
விடம் போல் விரிதல் இது வியப்பே வியன் தாமரையின்<br/>
தடம் போது ஒடுங்க மெல் ஆம்பல் அலர்விக்கும் வெண் திங்களே? 	76<br/>
 	 	<br/>
2554  திங்கள் அம் பிள்ளை புலம்ப தன் செங்கோல் அரசு பட்ட<br/>
செங் களம் பற்றி நின்று எள்கு புன் மாலை தென்பால் இலங்கை<br/>
வெங் களம் செய்த நம் விண்ணோர் பிரானார் துழாய் துணையா<br/>
நங்களை மாமை கொள்வான் வந்து தோன்றி நலிகின்றதே 	77<br/>
 	 	<br/>
2555  நலியும் நரகனை வீட்டிற்றும் வாணன் திண் தோல் துணித்த<br/>
வலியும் பெருமையும் யாம் சொல்லும் நீர்த்து அல்ல மை வரை போல்<br/>
பொலியும் உருவின் பிரானார் புனை பூந் துழாய் மலர்க்கே<br/>
மெலியும் மட நெஞ்சினார் தந்து போயின வேதனையே 	78<br/>
 	 	<br/>
2556  தனை வெண் புரி நூலனை விண்ணோர் பரவ நின்ற<br/>
நாதனை ஞாலம் விழுங்கும் அநாதனை ஞாலம் தத்தும்<br/>
பாதனை பாற்கடல் பாம்பு அணைமேல் பள்ளிகொண்டருளும்<br/>
சீதனையே தொழுவார் விண்ணுளாரிலும் சீரியரே 	79<br/>
 	 	<br/>
2557  சீர் அரசு ஆண்டு தன் செங்கோல் சில நாள் செலீஇக் கழிந்த <br/>
பார் அரசு ஒத்து மறைந்தது நாயிறு பார் அளந்த <br/>
பேர் அரசே எம் விசும்பு அரசே எம்மை நீத்து வஞ்சித்த <br/>
ஓர் அரசே அருளாய் இருளாய் வந்து உறுகின்றதே 	80<br/>
 	 	<br/>
2558  உறுகின்ற கன்மங்கள் மேலன ஓர்ப்பிலராய் இவளைப்<br/>
பெறுகின்ற தாயர் மெய்ந் நொந்து பெறார்கொல்? துழாய் குழல்வாய்த்<br/>
துறுகின்றிலர் தொல்லை வேங்கடம் ஆட்டவும் சூழ்கின்றிலர் <br/>
இறுகின்றதால் இவள் ஆகம் மெல் ஆவி எரி கொள்ளவே 	81<br/>
 	 	<br/>
2559  எரி கொள் செந் நாயிறு இரண்டு உடனே உதய மலைவாய் <br/>
விரிகின்ற வண்ணத்த எம் பெருமான் கண்கள் மீண்டு அவற்றுள்<br/>
எரி கொள் செந் தீ வீழ் அசுரரைப் போல எம் போலியர்க்கும்<br/>
விரிவ சொல்லீர் இதுவோ வையம் முற்றும் விளரியதே? 	82<br/>
 	 	<br/>
2560  விளரிக் குரல் அன்றில் மென் பெடை மேகின்ற முன்றில் பெண்ணை<br/>
முளரிக் குரம்பை இதுஇதுவாக முகில் வண்ணன் பேர்<br/>
கிளரிக் கிளரிப் பிதற்றும் மெல் ஆவியும் நைவும் எல்லாம் <br/>
தளரின் கொலோ அறியேன் உய்யல் ஆவது இத் தையலுக்கே? 	83<br/>
 	 	<br/>
2561  தையல் நல்லார்கள் குழாங்கள் குழிய குழுவினுள்ளும் <br/>
ஐய நல்லார்கள் குழிய விழவினும் அங்கு அங்கு எல்லாம்<br/>
கைய பொன் ஆழி வெண் சங்கொடும் காண்பான் அவாவுவன் நான் <br/>
மைய வண்ணா மணியே முத்தமே என் தன் மாணிக்கமே 	84<br/>
 	 	<br/>
2562  மாணிக்கம் கொண்டு குரங்கு எறிவு ஒத்து இருளோடு முட்டி <br/>
ஆணிப்பொன் அன்ன சுடர் படும் மாலை உலகு அளந்த<br/>
மாணிக்கமே என் மரகதமே மற்று ஒப்பாரை இல்லா<br/>
ஆணிப்பொன்னே அடியேன் அடி ஆவி அடைக்கலமே 	85<br/>
 	 	<br/>
2563  அடைக் கலத்து ஓங்கு கமலத்து அலர் அயன் சென்னி என்னும்<br/>
முடைக் கலத்து ஊண் முன் அரனுக்கு நீக்கியை ஆழி சங்கம்<br/>
படைக்கலம் ஏந்தியை வெண்ணெய்க்கு அன்று ஆய்ச்சி வன் தாம்புகளால்<br/>
புடைக்கலந்தானை எம்மானை என் சொல்லிப் புலம்புவனே? 	86<br/>
 	 	<br/>
2564  புலம்பும் கன குரல் போழ் வாய அன்றிலும் பூங் கழி பாய்ந்து<br/>
அலம்பும் கன குரல் சூழ் திரை ஆழியும் ஆங்கு அவை நின்<br/>
வலம் புள்ளது நலம் பாடும் இது குற்றமாக வையம்<br/>
சிலம்பும்படி செய்வதே திருமால் இத் திருவினையே 	87<br/>
 	 	<br/>
2565  திருமால் உரு ஒக்கும் மேரு அம் மேருவில் செஞ்சுடரோன்<br/>
திருமால் திருக்கைத் திருச் சக்கரம் ஒக்கும் அன்ன கண்டும் <br/>
திருமால் உருவோடு அவன் சின்னமே பிதற்றா நிற்பது ஓர்<br/>
திருமால் தலைக்கொண்ட நங்கட்கு எங்கே வரும் தீவினையே? 	88<br/>
 	 	<br/>
2566  தீவினைக்கு ஆரு நஞ்சை நல் வினைக்கு இன் அமுதத்தினை <br/>
பூவினை மேவிய தேவி மணாளனை புன்மை எள்காது<br/>
ஆவினை மேய்க்கும் வல் ஆயனை அன்று உலகு ஈர் அடியால்<br/>
தாவின ஏற்றை எம்மானை எஞ்ஞான்று தலைப்பெய்வனே? 	89<br/>
 	 	<br/>
2567  தலைப்பெய்து யான் உன் திருவடி சூடும் தகைமையினால் <br/>
நிலைப்பு எய்த ஆக்கைக்கு நோற்ற இம் மாயமும் மாயம் செவ்வே<br/>
நிலைப்பு எய்திலாத நிலைமையும் காண்தோறு அசுரர் குழாம்<br/>
தொலைப் பெய்த நேமி எந்தாய் தொல்லை ஊழி சுருங்கலதே 	90<br/>
 	 	<br/>
2568  சுருங்கு உறி வெண்ணெய் தொடு உண்ட கள்வனை வையம் முற்றும்<br/>
ஒருங்குற உண்ட பெரு வயிற்றாளனை மாவலிமாட்டு<br/>
இருங் குறள் ஆகி இசைய ஓர் மூவடி வேண்டிச் சென்ற<br/>
பெருங் கிறியானை அல்லால் அடியேன் நெஞ்சம் பேணலதே 	91<br/>
 	 	<br/>
2569  பேண் நலம் இல்லா அரக்கர் முந்நீர பெரும் பதிவாய்<br/>
நீள் நகர் நீள் எரி வைத்தருளாய் என்று நின்னை விண்ணோர் <br/>
தாள் நிலம் தோய்ந்து தொழுவர் நின் மூர்த்தி பல் கூற்றில் ஒன்று<br/>
காணலும் ஆம்கொல் என்றே? வைகல் மாலையும் காலையுமே 	92<br/>
 	 	<br/>
2570  காலை வெய்யோற்கு முன் ஓட்டுக்கொடுத்த கங்குல் குறும்பர்<br/>
மாலை வெய்யோன் பட வையகம் பாவுவர் அன்ன கண்டும் <br/>
காலை நல் ஞானத் துறை படிந்து ஆடி கண் போது செய்து <br/>
மாலை நல் நாவில் கொள்ளார் நினையார் அவன் மைப் படியே 	93<br/>
 	 	<br/>
2571  மைப் படி மேனியும் செந்தாமரைக் கண்ணும் வைதிகரே<br/>
மெய்ப்படியால் உன் திருவடி சூடும் தகைமையினார் <br/>
எப்படி ஊர் ஆ மிலைக்கக் குருட்டு ஆ மிலைக்கும் என்னும்<br/>
அப்படி யானும் சொன்னேன் அடியேன் மற்று யாது என்பனே.? 	94<br/>
 	 	<br/>
2572  யாதானும் ஓர் ஆக்கையில் புக்கு அங்கு ஆப்புண்டும் ஆப்பு அவிழ்ந்தும் <br/>
மூது ஆவியில் தடுமாறும் உயிர் முன்னமே அதனால் <br/>
யாதானும் பற்றி நீங்கும் விரதத்தை நல் வீடுசெய்யும்<br/>
மாதாவினை பிதுவை திருமாலை வணங்குவனே 	95<br/>
 	 	<br/>
2573  வணங்கும் துறைகள் பல பல ஆக்கி மதி விகற்பால்<br/>
பிணங்கும் சமயம் பல பல ஆக்கி அவை அவைதோறு<br/>
அணங்கும் பல பல ஆக்கி நின் மூர்த்தி பரப்பி வைத்தாய் <br/>
இணங்கும் நின்னோரை இல்லாய் நின்கண் வேட்கை எழுவிப்பனே 	96<br/>
 	 	<br/>
2574  எழுவதும் மீண்டே படுவதும் பட்டு எனை ஊழிகள் போய்க்<br/>
கழிவதும் கண்டு கண்டு எள்கல் அல்லால் இமையோர்கள் குழாம்<br/>
தொழுவதும் சூழ்வதும் செய் தொல்லை மாலைக் கண்ணாரக் கண்டு <br/>
கழிவது ஓர் காதல் உற்றார்க்கும் உண்டோ கண்கள் துஞ்சுதலே? 	97<br/>
 	 	<br/>
2575  துஞ்சா முனிவரும் அல்லாதவரும் தொடர நின்ற<br/>
எஞ்சாப் பிறவி இடர் கடிவான் இமையோர் தமக்கும் <br/>
தன் சார்வு இலாத தனிப் பெரு மூர்த்தி தன் மாயம் செவ்வே<br/>
நெஞ்சால் நினைப்பு அரிதால் வெண்ணெய் ஊண் என்னும் ஈனச் சொல்லே 	98<br/>
 	 	<br/>
2576  ஈனச் சொல் ஆயினும் ஆக எறி திரை வையம் முற்றும்<br/>
ஏனத்து உருவாய் இடந்த பிரான் இருங் கற்பகம் சேர்<br/>
வானத்தவர்க்கும் அல்லாதவர்க்கும் மற்று எல்லா எவர்க்கும் <br/>
ஞானப் பிரானை அல்லால் இல்லை நான் கண்ட நல்லதுவே 	99<br/>
 	 	<br/>
2577  நல்லார் நவில் குருகூர் நகரான் திருமால் திருப் பேர்<br/>
வல்லார் அடிக் கண்ணி சூடிய மாறன் விண்ணப்பம் செய்த<br/>
சொல் ஆர் தொடையல் இந் நூறும் வல்லார் அழுந்தார் பிறப்பு ஆம்<br/>
பொல்லா அருவினை மாய வன் சேற்று அள்ளல் பொய்ந் நிலத்தே 	100   <br/>
------------- <br/>
<hr noshade="" width="50%"/>
<center><h3>
18.  நம்மாழ்வார்  - திருவாசிரியம் (2578 – 2584)</h3></center>

2578  செக்கர் மா முகில் உடுத்து மிக்க <br/>
செஞ் சுடர்ப் பரிதி சூடி <br/>
அம் சுடர் மதியம் பூண்டு <br/>
பல சுடர் புனைந்த பவளச் செவ்வாய் <br/>
திகழ் பசுஞ் சோதி மரகதக் குன்றம் <br/>
கடலோன் கைம்மிசைக் கண்வளர்வது போல் <br/>
பீதக ஆடை முடி பூண் முதலா <br/>
மேதகு பல் கலன் அணிந்து சோதி <br/>
வாயவும் கண்ணவும் சிவப்ப மீதிட்டுப் <br/>
பச்சை மேனி மிகப் பகைப்ப <br/>
நச்சு வினைக் கவர்தலை அரவின் அமளி ஏறி <br/>
எறி கடல் நடுவுள் அறிதுயில் அமர்ந்து <br/>
சிவன் அயன் இந்திரன் இவர் முதல் அனைத்தோர் <br/>
தெய்வக் குழாங்கள் கைதொழ கிடந்த <br/>
தாமரை உந்தித் தனிப் பெரு நாயக <br/>
மூவுலகு அளந்த சேவடியோயே       	(1)<br/>
 	 	<br/>
2579  உலகு படைத்து உண்ட எந்தை அறை கழல் <br/>
சுடர்ப் பூந் தாமரை சூடுதற்கு அவாவு <br/>
ஆர் உயிர் உருகி உக்க நேரிய <br/>
காதல் அன்பில் இன்பு ஈன் தேறல் <br/>
அமுத வெள்ளத்தான் ஆம் சிறப்பு விட்டு <br/>
ஒரு பொருட்கு அசைவோர் அசைக <br/>
திருவொடு மருவிய <br/>
இயற்கை மாயாப் பெரு விறல் உலகம் <br/>
மூன்றினொடு நல் வீடு பெறினும் <br/>
கொள்வது எண்ணுமோ தெள்ளியோர் குறிப்பே?   	(2)<br/>
 	 	<br/>
2580  குறிப்பில் கொண்டு நெறிப்பட உலகம் <br/>
மூன்று உடன் வணங்கு தோன்று புகழ் ஆணை <br/>
மெய் பெற நடாய தெய்வம் மூவரில் <br/>
முதல்வன் ஆகி சுடர் விளங்கு அகலத்து <br/>
வரை புரை திரை பொர பெரு வரை வெருவர <br/>
உரும் முரல் ஒலி மலி நளிர் கடல் பட அரவு <br/>
அரசு உடல் தட வரை சுழற்றிய <br/>
தனி மாத் தெய்வத்து அடியவர்க்கு இனி நாம் <br/>
ஆளாகவே <br/>
இசையுங்கொல் ஊழிதோறு ஊழி ஓவாதே?   	(3)<br/>
 	 	<br/>
2581  ஊழிதோறு ஊழி ஓவாது வாழிய <br/>
என்று யாம் தொழ இசையுங்கொல் யாவகை <br/>
உலகமும் யாவரும் இல்லா மேல் வரும் <br/>
பெரும்பாழ்க் காலத்து இரும் பொருட்கு எல்லாம் <br/>
அரும் பெறல் தனி வித்து ஒரு தான் ஆகி <br/>
தெய்வ நான்முகக் கொழு முளை ஈன்று <br/>
முக்கண் ஈசனொடு தேவு பல நுதலி <br/>
மூவுலகம் விளைத்த உந்தி <br/>
மாயக் கடவுள் மா முதல் அடியே?     	(4)<br/>
 	 	<br/>
2582  மா முதல் அடிப் போது ஒன்று கவிழ்த்து அலர்த்தி <br/>
மண் முழுதும் அகப்படுத்து <br/>
ஒண் சுடர் அடிப் போது ஒன்று விண் செலீஇ <br/>
நான்முகப் புத்தேள் நாடு வியந்து உவப்ப <br/>
வானவர் முறைமுறை வழிபட நெறீஇ <br/>
தாமரைக் காடு மலர்க் கண்ணொடு <br/>
கனி வாய் உடையதும் ஆய் இரு நாயிறு <br/>
ஆயிரம் மலர்ந்தன்ன <br/>
கற்பகக் காவு பற்பல அன்ன <br/>
முடி தோள் ஆயிரம் தழைத்த <br/>
நெடியோய்க்கு அல்லது அடியதோ உலகே?     	(5)<br/>
 	 	<br/>
2583  ஓஓ உலகினது இயல்வே! <br/>
ஈன்றோள் இருக்க மணை நீராட்டி <br/>
படைத்து இடந்து <br/>
உண்டு உமிழ்ந்து அளந்து தேஎர்ந்து உலகு அளிக்கும் <br/>
முதல் பெருங் கடவுள் நிற்ப புடைப் பல <br/>
தான் அறி தெய்வம் பேணுதல் தனாது <br/>
புல்லறிவாண்மை பொருந்தக் காட்டி <br/>
கொல்வன முதலா அல்லன முயலும் <br/>
இனைய செய்கை இன்பு துன்பு அளி <br/>
தொல் மா மாயப் பிறவியுள் நீங்காப் <br/>
பல் மா மாயத்து அழுந்துமாம் நளிர்ந்தே     	(6)<br/>
 	 	<br/>
2584  நளிர் மதிச் சடையனும் நான்முகக் கடவுளும் <br/>
தளிர் ஒளி இமையவர் தலைவனும் முதலா <br/>
யாவகை உலகமும் யாவரும் அகப்பட <br/>
நிலம் நீர் தீ கால் சுடர் இரு விசும்பும் <br/>
மலர் சுடர் பிறவும் சிறிது உடன் மயங்க <br/>
ஒரு பொருள் புறப்பாடு இன்றி முழுவதும் <br/>
அகப்படக் கரந்து ஓர் ஆல் இலைச் சேர்ந்த எம் <br/>
பெரு மா மாயனை அல்லது <br/>
ஒரு மா தெய்வம் மற்று உடையமோ யாமே?     	(7)<br/>
 ------------<br/>
<hr noshade="" width="50%"/>
<center><h3>
19.  நம்மாழ்வார்  -பெரியதிருவந்தாதி (2585 – 2671)</h3></center>

2585  முயற்றி சுமந்து எழுந்து முந்துற்ற நெஞ்சே <br/>
இயற்றுவாய் எம்மொடு நீ கூடி நயப்பு உடைய <br/>
நா ஈன் தொடைக் கிளவியுள் பொதிவோம் நல் பூவைப் <br/>
பூ ஈன்ற வண்ணன் புகழ் 	(1)<br/>
 	 	<br/>
2586  புகழ்வோம் பழிப்போம் புகழோம் பழியோம் <br/>
இகழ்வோம் மதிப்போம் மதியோம் இகழோம் மற்று <br/>
எங்கள் மால் செங்கண் மால் சீறல் நீ தீவினையோம் <br/>
எங்கள் மால் கண்டாய் இவை   	(2)<br/>
 	 	<br/>
2587  இவை அன்றே நல்ல இவை அன்றே தீய <br/>
இவை என்று இவை அறிவனேலும் இவை எல்லாம் <br/>
என்னால் அடைப்பு நீக்கு ஒண்ணாது இறையவனே <br/>
என்னால் செயற்பாலது என்?   	(3)<br/>
 	 	<br/>
2588  என்னின் மிகு புகழார் யாவரே? பின்னையும் மற்று <br/>
எண் இல் மிகு புகழேன் யான் அல்லால் என்ன <br/>
கருஞ் சோதிக் கண்ணன் கடல் புரையும் சீலப் <br/>
பெருஞ்சோதிக்கு என் நெஞ்சு ஆட்பெற்று       	(4)<br/>
 	 	<br/>
2589  பெற்ற தாய் நீயே பிறப்பித்த தந்தை நீ <br/>
மற்றையார் ஆவாரும் நீ பேசில் எற்றேயோ <br/>
மாய மா மாயவளை மாய முலை வாய் வைத்த <br/>
நீ அம்மா காட்டும் நெறி?       	(5)<br/>
 	 	<br/>
2590  நெறி காட்டி நீக்குதியோ? நின்பால் கரு மா <br/>
      முறி மேனி காட்டுதியோ? மேல் நாள் அறியோமை <br/>
என் செய்வான் எண்ணினாய்? கண்ணனே ஈது உரையாய் <br/>
என் செய்தால் என் படோம் யாம்?     	(6)<br/>
 	 	<br/>
2591  யாமே அருவினையோம் சேயோம் என் நெஞ்சினார் <br/>
தாமே அணுக்கராய்ச் சார்ந்தொழிந்தார் பூ மேய <br/>
செம்மாதை நின் மார்வில் சேர்வித்துப் பார் இடந்த <br/>
அம்மா! நின் பாதத்து அருகு   	(7)<br/>
 	 	<br/>
2592  அருகும் சுவடும் தெரிவு உணரோம் அன்பே <br/>
பெருகும் மிக இது என்? பேசீர் பருகலாம் <br/>
பண்புடையீர் பார் அளந்தீர் பாவியெம் கண் காண்பு அரிய <br/>
நுண்பு உடையீர்! நும்மை நுமக்கு   	(8)<br/>
 	 	<br/>
2593  நுமக்கு அடியோம் என்று என்று நொந்து உரைத்து என்? மாலார் <br/>
தமக்கு அவர் தாம் சார்வு அரியர் ஆனால் எமக்கு இனி <br/>
யாதானும் ஆகிடு காண் நெஞ்சே அவர்திறத்தே <br/>
யாதானும் சிந்தித்து இரு   	(9)<br/>
 	 	<br/>
2594  இரு நால்வர் ஈரைந்தின் மேல் ஒருவர் எட்டோடு <br/>
ஒரு நால்வர் ஓர் இருவர் அல்லால் திருமாற்கு <br/>
யாம் ஆர்? வணக்கம் ஆர்? ஏ பாவம் நல் நெஞ்சே <br/>
நாமா மிக உடையோம் நாழ்   	(10)<br/>
 	 	<br/>
2595  நாழால் அமர் முயன்ற வல் அரக்கன் இன் உயிரை <br/>
வாழாவகை வலிதல் நின் வலியே? ஆழாத <br/>
பாரும் நீ வானும் நீ காலும் நீ தீயும் நீ <br/>
நீரும் நீ ஆய் நின்ற நீ   	(11)<br/>
 	 	<br/>
2596  நீ அன்றே ஆழ் துயரில் வீழ்விப்பான் நின்று உழன்றாய் <br/>
போய் ஒன்று சொல்லி என்? போ நெஞ்சே நீ என்றும் <br/>
காழ்த்து உபதேசம் தரினும் கைக்கொள்ளாய் கண்ணன்தாள் <br/>
வாழ்த்துவதே கண்டாய் வழக்கு   	(12)<br/>
 	 	<br/>
2597  வழக்கொடு மாறுகோள் அன்று அடியார் வேண்ட <br/>
இழக்கவும் காண்டும் இறைவ இழப்பு உண்டே? <br/>
எம் ஆட்கொண்டு ஆகிலும் யான் வேண்ட என் கண்கள் <br/>
தம்மால் காட்டு உன் மேனிச் சாய்       	(13)<br/>
 	 	<br/>
2598  சாயால் கரியானை உள் அறியாராய் நெஞ்சே <br/>
பேயார் முலை கொடுத்தார் பேயர் ஆய் நீ யார்? போய்த் <br/>
தேம்பு ஊண் சுவைத்து ஊன் அறிந்து அறிந்தும் தீவினை ஆம் <br/>
பாம்பார் வாய்க் கைந் நீட்டல் பார்த்து       	(14)<br/>
 	 	<br/>
2599  பார்த்து ஓர் எதிரிதா நெஞ்சே படு துயரம் <br/>
பேர்த்து ஓதப் பீடு அழிவு ஆம் பேச்சு இல்லை ஆர்த்து ஓதம் <br/>
தம் மேனித் தாள் தடவ தாம் கிடந்து தம்முடைய <br/>
செம்மேனிக் கண்வளர்வார் சீர்       	(15)<br/>
 	 	<br/>
2600  சீரால் பிறந்து சிறப்பால் வளராது <br/>
பேர் வாமன் ஆகாக்கால் பேராளா மார்பு ஆரப் <br/>
புல்கி நீ உண்டு உமிழ்ந்த பூமி நீர் ஏற்பு அரிதே? <br/>
சொல்லு நீ யாம் அறிய சூழ்ந்து     	(16)<br/>
 	 	<br/>
2601  சூழ்ந்து அடியார் வேண்டினக்கால் தோன்றாது விட்டாலும் <br/>
வாழ்ந்திடுவர் பின்னும் தம் வாய்திறவார் சூழ்ந்து எங்கும் <br/>
வாள் வரைகள் போல் அரக்கன் வன் தலைகள் தாம் இடிய <br/>
தாள் வரை வில் ஏந்தினார் தாம்   	(17)<br/>
 	 	<br/>
2602  தாம்பால் ஆப்புண்டாலும் அத் தழும்பு தான் இளகப் <br/>
பாம்பால் ஆப்புண்டு பாடு உற்றாலும் சோம்பாது இப் <br/>
பல் உருவை எல்லாம் படர்வித்த வித்தா உன் <br/>
தொல் உருவை யார் அறிவார்? சொல்லு       	(18)<br/>
 	 	<br/>
2603  சொல்லில் குறை இல்லை சூது அறியா நெஞ்சமே <br/>
எல்லி பகல் என்னாது எப்போதும் தொல்லைக்கண் <br/>
மாத் தானைக்கு எல்லாம் ஓர் ஐவரையே மாறு ஆகக் <br/>
காத்தானைக் காண்டும் நீ காண்       	(19)<br/>
 	 	<br/>
2604  காணப்புகில் அறிவு கைக்கொண்ட நல் நெஞ்சம் <br/>
நாணப்படும் அன்றே நாம் பேசில்! மாணி <br/>
உரு ஆகிக்கொண்டு உலகம் நீர் ஏற்ற சீரான் <br/>
திரு ஆகம் தீண்டிற்றுச் சென்று       	(20)<br/>
 	 	<br/>
2605  சென்று அங்கு வெம் நரகில் சேராமல் காப்பதற்கு <br/>
இன்று இங்கு என் நெஞ்சால் இடுக்குண்ட அன்று அங்குப் <br/>
பார் உருவும் பார் வளைத்த நீர் உருவும் கண் புதையக் <br/>
கார் உருவன் தான் நிமிர்த்த கால்       	(21)<br/>
 	 	<br/>
2606  காலே பொதத் திரிந்து கத்துவராம் இனநாள் <br/>
மாலார் குடிபுகுந்தார் என் மனத்தே மேலால் <br/>
தருக்கும் இடம்பாட்டினொடும் வல்வினையார் தாம் வீற்று <br/>
இருக்கும் இடம் காணாது இளைத்து       	(22)<br/>
 	 	<br/>
2607  இளைப்பாய் இளையாப்பாய் நெஞ்சமே சொன்னேன் <br/>
இளைக்க நமன் தமர்கள் பற்றி இளைப்பு எய்த <br/>
நாய் தந்து மோதாமல் நல்குவான் நல்காப்பான் <br/>
தாய் தந்தை எவ் உயிர்க்கும் தான்       	(23)<br/>
 	 	<br/>
2608  தானே தனித் தோன்றல் தன் அளப்பு ஒன்று இல்லாதான் <br/>
தானே பிறர்கட்கும் தன் தோன்றல் தானே <br/>
இளைக்கில் பார் கீழ் மேல் ஆம் மீண்டு அமைப்பான் ஆனால் <br/>
அளக்கிற்பார் பாரின்மேல் ஆர்?       	(24)<br/>
 	 	<br/>
2609  ஆரானும் ஆதானும் செய்ய அகலிடத்தை <br/>
ஆராய்ந்து அது திருத்தல் ஆவதே? சீர் ஆர் <br/>
மனத்தலை வன் துன்பத்தை மாற்றினேன் வானோர் <br/>
இனத் தலைவன் கண்ணனால் யான்   	(25)<br/>
 	 	<br/>
2610  யானும் என் நெஞ்சும் இசைந்தொழிந்தோம் வல்வினையைக் <br/>
கானும் மலையும் புகக் கடிவான் தான் ஓர் <br/>
இருள் அன்ன மா மேனி எம் இறையார் தந்த <br/>
அருள் என்னும் தண்டால் அடித்து     	(26)<br/>
 	 	<br/>
2611  அடியால் படி கடந்த முத்தோ? அது அன்றேல் <br/>
முடியால் விசும்பு அளந்த முத்தோ? நெடியாய் <br/>
செறி கழல் கொள் தாள் நிமிர்த்துச் சென்று உலகம் எல்லாம் <br/>
அறிகிலமால் நீ அளந்த அன்று       	(27)<br/>
 	 	<br/>
2612  அன்றே நம் கண் காணும் ஆழியான் கார் உருவம் <br/>
இன்றே நாம் காணாது இருப்பதுவும் என்றேனும் <br/>
கட்கண்ணால் காணாத அவ் உருவை நெஞ்சு என்னும் <br/>
உட்கண்ணேல் காணும் உணர்ந்து       	(28)<br/>
 	 	<br/>
2613  உணர ஒருவர்க்கு எளியேனே செவ்வே <br/>
இணரும் துழாய் அலங்கல் எந்தை? உணரத் <br/>
தனக்கு எளியர் எவ் அளவர் அவ் அளவன் ஆனால் <br/>
எனக்கு எளியன் எம் பெருமான் இங்கு       	(29)<br/>
 	 	<br/>
2614  இங்கு இல்லை பண்டுபோல் வீற்றிருத்தல் என்னுடைய <br/>
செங்கண் மால் சீர்க்கும் சிறிது உள்ளம் அங்கே <br/>
மடி அடக்கி நிற்பதனில் வல்வினையார் தாம் ஈண்டு <br/>
அடி எடுப்பது அன்றோ அழகு?       	(30)<br/>
 	 	<br/>
2615  அழகும் அறிவோமாய் வல்வினையைத் தீர்ப்பான் <br/>
நிழலும் அடி தாறும் ஆனோம் சுழலக் <br/>
குடங்கள் தலைமீது எடுத்துக் கொண்டு ஆடி அன்று அத் <br/>
தடங் கடலை மேயார் தமக்கு       	(31)<br/>
 	 	<br/>
2616  தமக்கு அடிமை வேண்டுவார் தாமோதரனார் <br/>
தமக்கு அடிமை செய் என்றால் செய்யாது எமக்கு என்று <br/>
தம் செய்யும் தீவினைக்கே தாழ்வுறுவர் நெஞ்சினார் <br/>
யாம் செய்வது இவ்விடத்து இங்கு யாது?       	(32)<br/>
 	 	<br/>
2617  யாதானும் ஒன்று அறியில் தன் உகக்கில் என் கொலோ <br/>
யாதானும் நேர்ந்து அணுகா ஆறு தான் யாதானும் <br/>
தேறுமா செய்யா அசுரர்களை நேமியால் <br/>
பாறுபாறு ஆக்கினான்பால்?       	(33)<br/>
 	 	<br/>
2618  பால் ஆழி நீ கிடக்கும் பண்பை யாம் கேட்டேயும் <br/>
கால் ஆழும் நெஞ்சு அழியும் கண் சுழலும் நீல் ஆழிச் <br/>
சோதியாய் ஆதியாய் தொல்வினை எம்பால் கடியும் <br/>
நீதியாய் நின் சார்ந்து நின்று       	(34)<br/>
 	 	<br/>
2619  நின்றும் இருந்தும் கிடந்தும் திரிதந்தும் <br/>
ஒன்றும் ஓவாற்றான் என் நெஞ்சு அகலான் அன்று அம் கை <br/>
வன் புடையால் பொன்பெயரோன் வாய் தகர்த்து மார்வு இடந்தான் <br/>
அன்புடையன் அன்றே அவன்?       	(35)<br/>
 	 	<br/>
2620  அவன் ஆம்? இவன் ஆம்? உவன் ஆம்? மற்று உம்பர் <br/>
அவன் ஆம்? அவன் என்று இராதே அவன் ஆம் <br/>
அவனே எனத் தெளிந்து கண்ணனுக்கே தீர்ந்தால் <br/>
அவனே எவனேலும் ஆம்   	(36)<br/>
 	 	<br/>
2621  ஆம் ஆறு அறிவுடையார் ஆவது அரிது அன்றே? <br/>
நாமே அது உடையோம் நல் நெஞ்சே பூ மேய் <br/>
மதுகரம் மே தண் துழாய் மாலாரை வாழ்த்து ஆம் <br/>
அது கரமே அன்பால் அமை       	(37)<br/>
 	 	<br/>
2622  அமைக்கும் பொழுது உண்டே ஆராயில் நெஞ்சே <br/>
இமைக்கும் பொழுதும்? இடைச்சி குமைத்திறங்கள் <br/>
ஏசியே ஆயினும் ஈன் துழாய் மாயனையே <br/>
பேசியே போக்காய் பிழை       	(38)<br/>
 	 	<br/>
2623  பிழைக்க முயன்றோமோ நெஞ்சமே பேசாய்? <br/>
தழைக்கும் துழாய் மார்வன் தன்னை அழைத்து ஒருகால் <br/>
போய் உபகாரம் பொலியக் கொள்ளாது அவன் புகழே <br/>
வாய் உபகாரம் கொண்ட வாய்ப்பு       	(39)<br/>
 	 	<br/>
2624  வாய்ப்போ இது ஒப்ப மற்று இல்லை வா நெஞ்சே <br/>
போய்ப் போஒய் வெம் நரகில் பூவியேல் தீப் பால <br/>
பேய்த் தாய் உயிர் கலாய்ப் பால் உண்டு அவள் உயிரை <br/>
மாய்த்தானை வாழ்த்தே வலி       	(40)<br/>
 	 	<br/>
2625  வலியம் என நினைந்து வந்து எதிர்ந்த மல்லர் <br/>
வலிய முடி இடிய வாங்கி வலிய நின் <br/>
பொன் ஆழிக் கையால் புடைத்திடுதி கீளாதே <br/>
பல் நாளும் நிற்கும் இப் பார்       	(41)<br/>
 	 	<br/>
2626  பார் உண்டான் பார் உமிழ்ந்தான் பார் இடந்தான் பார் அளந்தான் <br/>
பார் இடம் முன் படைத்தான் என்பரால் பார் இடம் <br/>
ஆவானும் தான் ஆனால் ஆர் இடமே? மற்றொருவர்க்கு <br/>
ஆவான் புகாவால் அவை       	(42)<br/>
 	 	<br/>
2627  அவையம் என நினைந்து வந்த சுரர்பாலே <br/>
நவையை நளிர்விப்பான் தன்னை கவை இல் <br/>
மனத்து உயர வைத்திருந்து வாழ்த்தாதார்க்கு உண்டோ <br/>
மனத் துயரை மாய்க்கும் வகை?       	(43)<br/>
 	 	<br/>
2628  வகை சேர்ந்த நல் நெஞ்சும் நா உடைய வாயும் <br/>
மிக வாய்ந்து வீழா எனிலும் மிக ஆய்ந்து <br/>
மாலைத் தாம் வாழ்த்தாது இருப்பர் இது அன்றே <br/>
மேலைத் தாம் செய்யும் வினை?       	(44)<br/>
 	 	<br/>
2629  வினையார் தர முயலும் வெம்மையை அஞ்சி <br/>
தினையாம் சிறிதளவும் செல்ல நினையாது <br/>
வாசகத்தால் ஏத்தினேன் வானோர் தொழுது இறைஞ்சும் <br/>
நாயகத்தான் பொன் அடிக்கள் நான்       	(45)<br/>
 	 	<br/>
2630  நான் கூறும் கூற்றாவது இத்தனையே நாள்நாளும் <br/>
தேங்கு ஓத நீர் உருவன் செங்கண் மால் நீங்காத <br/>
மா கதி ஆம் வெம் நரகில் சேராமல் காப்பதற்கு <br/>
நீ கதி ஆம் நெஞ்சே நினை     	(46)<br/>
 	 	<br/>
2631  நினைத்து இறைஞ்சி மானிடவர் ஒன்று இரப்பர் என்றே <br/>
நினைத்திடவும் வேண்டா நீ நேரே நினைத்து இறைஞ்ச <br/>
எவ் அளவர்? எவ் இடத்தோர்? மாலே அது தானும் <br/>
எவ் அளவும் உண்டோ எமக்கு?   	(47)<br/>
 	 	<br/>
2632  எமக்கு யாம் விண் நாட்டுக்கு உச்சமது ஆம் வீட்டை <br/>
அமைத்திருந்தோம் அஃது அன்றே ஆம் ஆறு? அமைப் பொலிந்த <br/>
மென் தோளி காரணமா வெம் கோட்டு ஏறு ஏழ் உடனே <br/>
கொன்றானையே மனத்துக் கொண்டு       	(48)<br/>
 	 	<br/>
2633  கொண்டல் தான் மால் வரை தான் மா கடல் தான் கூர் இருள் தான் <br/>
வண்டு அறாப் பூவை தான் மற்றுத்தான் கண்ட நாள் <br/>
கார் உருவம் காண்தோறும் நெஞ்சு ஓடும் கண்ணனார் <br/>
பேர் உரு என்று எம்மைப் பிரிந்து       	(49)<br/>
 	 	<br/>
2634  பிரிந்து ஒன்று நோக்காது தம்முடைய பின்னே <br/>
திரிந்து உழலும் சிந்தனையார் தம்மை புரிந்து ஒருகால் <br/>
ஆஆ என இரங்கார் அந்தோ வலிதேகொல் <br/>
மா வாய் பிளந்தார் மனம்?       	(50)<br/>
 	 	<br/>
2635  மனம் ஆளும் ஓர் ஐவர் வன் குறும்பர் தம்மைச் <br/>
சினம் மாள்வித்து ஓர் இடத்தே சேர்த்து புனம் மேய <br/>
தண் துழாயான் அடியைத் தாம் காணும் அஃது அன்றே <br/>
வண் துழாம் சீரார்க்கு மாண்பு?       	(51)<br/>
 	 	<br/>
2636  மாண் பாவித்து அஞ்ஞான்று மண் இரந்தான் மாயவள் நஞ்சு <br/>
ஊண் பாவித்து உண்டானது ஓர் உருவம் காண்பான் நம் <br/>
கண் அவா மற்று ஒன்று காண் உறா சீர் பரவாது <br/>
உண்ண வாய் தான் உறுமோ ஒன்று?       	(52)<br/>
 	 	<br/>
2637  ஒன்று உண்டு செங்கண்மால் யான் உரைப்பது உன் அடியார்க்கு <br/>
என் செய்வன் என்றே இருத்தி நீ நின் புகழில் <br/>
வைகும் தம் சிந்தையிலும் மற்று இனிதோ நீ அவர்க்கு <br/>
வைகுந்தம் என்று அருளும் வான்?       	(53)<br/>
 	 	<br/>
2638  வானோ மறி கடலோ மாருதமோ தீயகமோ <br/>
கானோ ஒருங்கிற்று? கண்டிலமால் ஆன் ஈன்ற <br/>
கன்று உயர தாம் எறிந்து காய் உதிர்த்தார் தாள் பணிந்தோம் <br/>
வன் துயரை ஆஆ மருங்கு       	(54)<br/>
 	 	<br/>
2639  மருங்கு ஓதம் மோதும் மணி நாகணையார் <br/>
மருங்கே வர அரியரேலும் ஒருங்கே <br/>
எமக்கு அவரைக் காணலாம் எப்பொழுதும் உள்ளால் <br/>
மனக் கவலை தீர்ப்பார் வரவு   	(55)<br/>
 	 	<br/>
2640  வரவு ஆறு ஒன்று இல்லையால் வாழ்வு இனிதால் எல்லே! <br/>
ஒரு ஆறு ஒருவன் புகாவாறு உரு மாறும் <br/>
ஆயவர் தாம் சேயவர் தாம் அன்று உலகம் தாயவர் தாம் <br/>
மாயவர் தாம் காட்டும் வழி       	(56)<br/>
 	 	<br/>
2641  வழித் தங்கு வல்வினையை மாற்றானோ? நெஞ்சே! <br/>
தழீஇக்கொண்டு போர் அவுணன் தன்னை சுழித்து எங்கும் <br/>
தாழ்வு இடங்கள் பற்றி புலால் வெள்ளம் தான் உகள <br/>
வாழ்வு அடங்க மார்வு இடந்த மால்       	(57)<br/>
 	 	<br/>
2642  மாலே படிச் சோதி மாற்றேல் இனி உனது <br/>
பாலே போல் சீரில் பழுத்தொழிந்தேன் மேலால் <br/>
பிறப்பு இன்மை பெற்று அடிக்கீழ்க் குற்றேவல் அன்று <br/>
மறப்பு இன்மை யான் வேண்டும் மாடு       	(58)<br/>
 	 	<br/>
2643  மாடே வரப்பெறுவராம் என்றே வல்வினையார் <br/>
காடானும் ஆதானும் கைக்கொள்ளார் ஊடே போய்ப் <br/>
பேர் ஓதம் சிந்து திரைக் கண்வளரும் பேராளன் <br/>
பேர் ஓத சிந்திக்க பேர்ந்து?       	(59)<br/>
 	 	<br/>
2644  பேர்ந்து ஒன்று நோக்காது பின் நிற்பாய் நில்லாப்பாய் <br/>
ஈர்ந் துழாய் மாயனையே என் நெஞ்சே பேர்ந்து எங்கும் <br/>
தொல்லை மா வெம் நரகில் சேராமல் காப்பதற்கு <br/>
இல்லை காண் மற்றோர் இறை       	(60)<br/>
 	 	<br/>
2645  இறை முறையான் சேவடிமேல் மண் அளந்த அந் நாள் <br/>
மறை முறையால் வான் நாடர் கூடி முறைமுறையின் <br/>
தாது இலகு பூத் தெளித்தால் ஒவ்வாதே தாழ் விசும்பின் <br/>
மீது இலகித் தான் கிடக்கும் மீன்?       	(61)<br/>
 	 	<br/>
2646  மீன் என்னும் கம்பில் வெறி என்னும் வெள்ளி வேய் <br/>
வான் என்னும் கேடு இலா வான் குடைக்குத் தான் ஓர் <br/>
மணிக் காம்பு போல் நிமிர்ந்து மண் அளந்தான் நங்கள் <br/>
பிணிக்கு ஆம் பெரு மருந்து பின்       	(62)<br/>
 	 	<br/>
2647  பின் துரக்கும் காற்று இழந்த சூல் கொண்டல் பேர்ந்தும் போய் <br/>
வன் திரைக்கண் வந்து அணைந்த வாய்மைத்தே அன்று <br/>
திருச் செய்ய நேமியான் தீ அரக்கி மூக்கும் <br/>
பருச் செவியும் ஈர்ந்த பரன்  	 (63)<br/>
 	 	<br/>
2648  பரன் ஆம் அவன் ஆதல் பாவிப்பர் ஆகில் <br/>
உரனால் ஒரு மூன்று போதும் மரம் ஏழ் அன்று <br/>
எய்தானை புள்ளின் வாய் கீண்டானையே அமரர் <br/>
கைதான் தொழாவே கலந்து?   	(64)<br/>
 	 	<br/>
2649  கலந்து நலியும் கடுந் துயரை நெஞ்சே <br/>
மலங்க அடித்து மடிப்பான் விலங்கல் போல் <br/>
தொல்மாலை கேசவனை நாரணனை மாதவனை <br/>
சொல் மாலை எப்பொழுதும் சூட்டு   	(65)<br/>
 	 	<br/>
2650  சூட்டாய நேமியான் தொல் அரக்கன் இன் உயிரை <br/>
மாட்டே துயர் இழைத்த மாயவனை ஈட்ட <br/>
வெறி கொண்ட தண் துழாய் வேதியனை நெஞ்சே <br/>
அறி கண்டாய் சொன்னேன் அது   	(66)<br/>
 	 	<br/>
2651  அதுவோ நன்று என்று அங்கு அமர் உலகோ வேண்டில் <br/>
அதுவோ பொருள் இல்லை அன்றே? அது ஒழிந்து <br/>
மண் நின்று ஆள்வேன் எனிலும் கூடும் மட நெஞ்சே <br/>
கண்ணன் தாள் வாழ்த்துவதே கல்   	(67)<br/>
 	 	<br/>
2652  கல்லும் கனை கடலும் வைகுந்த வான் நாடும் <br/>
புல் என்று ஒழிந்தனகொல்? ஏ பாவம் வெல்ல <br/>
நெடியான் நிறம் கரியான் உள்புகுந்து நீங்கான் <br/>
அடியேனது உள்ளத்து அகம்   	(68)<br/>
 	 	<br/>
2653  அகம் சிவந்த கண்ணினர் ஆய் வல்வினையர் ஆவார் <br/>
முகம் சிதைவராம் அன்றே முக்கி மிகும் திருமால் <br/>
சீர்க் கடலை உள் பொதிந்த சிந்தனையேன் தன்னை <br/>
ஆர்க்கு அடல் ஆம் செவ்வே அடர்த்து?  	 (69)<br/>
 	 	<br/>
2654  அடர் பொன் முடியானை ஆயிரம் பேரானை <br/>
சுடர் கொள் சுடர் ஆழியானை இடர் கடியும் <br/>
மாதா பிதாவாக வைத்தேன் எனது உள்ளே <br/>
யாது ஆகில் யாதே இனி?     	(70)<br/>
 	 	<br/>
2655  இனி நின்று நின் பெருமை யான் உரைப்பது என்னே? <br/>
தனி நின்ற சார்வு இலா மூர்த்தி பனி நீர் <br/>
அகத்து உலவு செஞ்சடையான் ஆகத்தான் நான்கு <br/>
முகத்தான் நின் உந்தி முதல்   	(71)<br/>
 	 	<br/>
2656  முதல் ஆம் திரு உருவம் மூன்று அன்பர் ஒன்றே <br/>
முதல் ஆகும் மூன்றுக்கும் என்பர் முதல்வா <br/>
நிகர் இலகு கார் உருவா நின் அகத்தது அன்றே <br/>
புகர் இலகு தாமரையின் பூ?     	(72)<br/>
 	 	<br/>
2657  பூவையும் காயாவும் நீலமும் பூக்கின்ற <br/>
காவி மலர் என்றும் காண்தோறும் பாவியேன் <br/>
மெல் ஆவி மெய் மிகவே பூரிக்கும் அவ்வவை <br/>
எல்லாம் பிரான் உருவே என்று     	(73)<br/>
 	 	<br/>
2658  என்றும் ஒருநாள் ஒழியாமை யான் இரந்தால் <br/>
ஒன்றும் இரங்கார் உருக் காட்டார் குன்று <br/>
குடை ஆக ஆ காத்த கோவலனார் நெஞ்சே <br/>
புடை தான் பெரிதே புவி     	(74)<br/>
 	 	<br/>
2659  புவியும் இரு விசும்பும் நின் அகத்த நீ என் <br/>
செவியின் வழி புகுந்து என் உள்ளாய் அவிவு இன்றி <br/>
யான் பெரியன் நீ பெரியை என்பதனை யார் அறிவார்? <br/>
ஊன் பருகு நேமியாய் உள்ளு     	(75)<br/>
 	 	<br/>
2660  உள்ளிலும் உள்ளம் தடிக்கும் வினைப் படலம் <br/>
விள்ள விழித்து உன்னை மெய் உற்றால் உள்ள <br/>
உலகு அளவும் யானும் உளன் ஆவன் என்கொல்? <br/>
உலகு அளந்த மூர்த்தி உரை     	(76)<br/>
 	 	<br/>
2661  உரைக்கில் ஓர் சுற்றத்தார் உற்றார் என்று ஆரே? <br/>
இரைக்கும் கடல் கிடந்த எந்தாய் உரைப்பு எல்லாம் <br/>
நின் அன்றி மற்று இலேன் கண்டாய் எனது உயிர்க்கு ஓர் <br/>
சொல் நன்றி ஆகும் துணை     	(77)<br/>
 	 	<br/>
2662  துணை நாள் பெருங் கிளையும் தொல் குலமும் சுற்றத்து <br/>
இணை நாளும் இன்பு உடைத்தாமேலும் கணை நாணில் <br/>
ஓவாத் தொழில் சார்ங்கன் தொல் சீரை நல் நெஞ்சே <br/>
ஓவாத ஊணாக உண்     	(78)<br/>
 	 	<br/>
2663  உள் நாட்டுத் தேசு அன்றே? ஊழ்வினையை அஞ்சுமே? <br/>
விண் நாட்டை ஒன்று ஆக மெச்சுமே? மண் நாட்டில் <br/>
ஆர் ஆகி எவ் இழிவிற்று ஆனாலும் ஆழி அங்கைப் <br/>
பேர் ஆயற்கு ஆள் ஆம் பிறப்பு     	(79)<br/>
 	 	<br/>
2664  பிறப்பு இறப்பு மூப்புப் பிணி துறந்து பின்னும் <br/>
இறக்கவும் இன்பு உடைத்தாமேலும் மறப்பு எல்லாம் <br/>
ஏதமே என்று அல்லால் எண்ணுவனே மண் அளந்தான் <br/>
பாதமே ஏத்தாப் பகல்?     	(80)<br/>
 	 	<br/>
2665  பகல் இரா என்பதுவும் பாவியாது எம்மை <br/>
இகல் செய்து இரு பொழுதும் ஆள்வர் தகவாத் <br/>
தொழும்பர் இவர் சீர்க்கும் துணை இலர் என்று ஓரார் <br/>
செழும் பரவை மேயார் தெரிந்து    	 (81)<br/>
 	 	<br/>
2666  தெரிந்துணர்வு ஒன்று இன்மையால் தீவினையேன் வாளா <br/>
இருந்தொழிந்தேன் கீழ் நாள்கள் எல்லாம் கரந்துருவின் <br/>
அம் மானை அந்நான்று பின் தொடர்ந்த ஆழி அங்கை <br/>
அம்மானை ஏத்தாது அயர்த்து     	(82)<br/>
 	 	<br/>
2667  அயர்ப்பாய் அயராப்பாய் நெஞ்சமே சொன்னேன் <br/>
உயப்போம் நெறி இதுவே கண்டாய் செயற்பால <br/>
அல்லவே செய்கிறுதி நெஞ்சமே அஞ்சினேன் <br/>
மல்லர் நாள் வவ்வினனை வாழ்த்து    	 (83)<br/>
 	 	<br/>
2668  வாழ்த்தி அவன் அடியைப் பூப் புனைந்து நின் தலையைத் <br/>
தாழ்த்து இரு கை கூப்பு என்றால் கூப்பாத பாழ்த்த விதி <br/>
எங்கு உற்றாய் என்று அவனை ஏத்தாது என் நெஞ்சமே <br/>
தங்கத்தான் ஆமேலும் தங்கு     	(84)<br/>
 	 	<br/>
2669  தங்கா முயற்றிய ஆய் தாழ் விசும்பின் மீது பாய்ந்து <br/>
எங்கே புக்கு எத் தவம் செய்திட்டனகொல் பொங்கு ஓதத் <br/>
தண் அம் பால் வேலைவாய்க் கண்வளரும் என்னுடைய <br/>
கண்ணன்பால் நல் நிறம் கொள் கார்?   	(85)<br/>
 	 	<br/>
2670  கார் கலந்த மேனியான் கை கலந்த ஆழியான் <br/>
பார் கலந்த வல் வயிற்றான் பாம்பு அணையான் சீர் கலந்த <br/>
சொல் நினைந்து போக்காரேல் சூழ்வினையின் ஆழ் துயரை <br/>
என் நினைந்து போக்குவர் இப்போது?     	(86)<br/>
 	 	<br/>
2671  இப்போதும் இன்னும் இனிச் சிறிது நின்றாலும் <br/>
எப்போதும் ஈதே சொல் என் நெஞ்சே எப்போதும் <br/>
கை கழலா நேமியான் நம்மேல் வினை கடிவான் <br/>
மொய் கழலே ஏத்த முயல்     	(87)<br/>
--------------<br/>
<hr noshade="" width="50%"/>
<center><h3> 
20.  திருமங்கை ஆழ்வார்  -  திரு எழு கூற்றிருக்கை (2672)</h3></center>

2672  ஒரு பேர் உந்தி இரு மலர்த் தவிசில் <br/>
ஒருமுறை அயனை ஈன்றனை ஒரு முறை <br/>
இரு சுடர் மீதினில் இயங்கா மும் மதிள் <br/>
இலங்கை இரு கால் வளைய ஒரு சிலை <br/>
ஒன்றிய ஈர் எயிற்று அழல் வாய் வாளியில்   	(5) <br/>
அட்டனை மூவடி நானிலம் வேண்டி <br/>
முப்புரி நூலொடு மான் உரி இலங்கு<br/>
மார்வினில் இரு பிறப்பு ஒரு மாண் ஆகி <br/>
ஒரு முறை ஈர் அடி மூவுலகு அளந்தனை <br/>
நால் திசை நடுங்க அம் சிறைப் பறவை  	(10)<br/>
ஏறி நால் வாய் மும் மதத்து இரு செவி <br/>
ஒரு தனி வேழத்து அரந்தையை ஒருநாள்<br/>
இரு நீர் மடுவுள் தீர்த்தனை முத் தீ <br/>
நான்மறை ஐ வகை வேள்வி அறு தொழில்<br/>
அந்தணர் வணங்கும் தன்மையை ஐம்புலன்   	(15)<br/>
அகத்தினுள் செறித்து நான்கு உடன் அடக்கி <br/>
முக் குணத்து இரண்டு அவை அகற்றி ஒன்றினில்<br/>
ஒன்றி நின்று ஆங்கு இரு பிறப்பு அறுப்போர்<br/>
அறியும் தன்மையை முக் கண் நால் தோள் <br/>
ஐ வாய் அரவோடு ஆறு பொதி சடையோன்   	(20)<br/>
அறிவு அரும் தன்மைப் பெருமையுள் நின்றனை <br/>
ஏழ் உலகு எயிற்றினில் கொண்டனை கூறிய<br/>
அறு சுவைப் பயனும் ஆயினை சுடர்விடும்<br/>
ஐம் படை அங்கையுள் அமர்ந்தனை சுந்தர<br/>
நால் தோள் முந்நீர் வண்ண நின் ஈர் அடி   	(25)<br/>
ஒன்றிய மனத்தால் ஒரு மதி முகத்து<br/>
மங்கையர் இருவரும் மலர் அன அங்கையில்<br/>
முப்பொழுதும் வருட அறிதுயில் அமர்ந்தனை <br/>
நெறி முறை நால் வகை வருணமும் ஆயினை <br/>
மேதகும் ஐம் பெரும் பூதமும் நீயே  	 (30)<br/>
அறுபதம் முரலும் கூந்தல் காரணம்<br/>
ஏழ் விடை அடங்கச் செற்றனை <br/>
அறு வகைச் சமயமும் அறிவு அரு நிலையினை <br/>
ஐம்பால் ஓதியை ஆகத்து இருத்தினை <br/>
அறம் முதல் நான்கு அவை ஆய்   	(35)<br/>
மூர்த்தி மூன்று ஆய் இரு வகைப் பயன் ஆய் <br/>
ஒன்று ஆய் விரிந்து நின்றனை குன்றா<br/>
மது மலர்ச் சோலை வண் கொடிப் படப்பை<br/>
வரு புனல் பொன்னி மா மணி அலைக்கும்<br/>
செந்நெல் ஒண் கழனித் திகழ் வனம் உடுத்த   	(40)<br/>
கற்போர் புரிசைக் கனக மாளிகை<br/>
நிமிர் கொடி விசும்பில் இளம் பிறை துவக்கும் <br/>
செல்வம் மல்கு தென் திருக் குடந்தை<br/>
அந்தணர் மந்திர மொழியுடன் வணங்க <br/>
ஆடு அரவு அமளியில் அறிதுயில் அமர்ந்த<br/>
பரம நின் அடி இணை பணிவன் <br/>
வரும் இடர் அகல மாற்றோ வினையே   	(45)<br/>
 -------------<br/>
<hr noshade="" width="50%"/>
<center><h3>
21. திருமங்கை ஆழ்வார்  -- சிறிய திருமடல்   (2673  -2712)</h3></center>

2673  கார் ஆர் வரைக் கொங்கை கண் ஆர் கடல் உடுக்கை <br/>
சீர் ஆர் சுடர்ச் சுட்டி செங்கலுழிப் பேர் ஆற்றுப்<br/>
பேர் ஆர மார்வில் பெரு மா மழைக் கூந்தல் <br/>
நீர் ஆர வேலி நிலமங்கை என்னும் இப்<br/>
பாரோர் சொலப்பட்ட மூன்று அன்றே அம் மூன்றும்    	(1)<br/>
<br/>
2674 ஆராயில் தானே அறம் பொருள் இன்பம் என்று <br/>
 ஆர் ஆர் இவற்றினிடை அதனை எய்துவார்<br/>
சீர் ஆர் இரு கலையும் எய்துவர் சிக்கென மற்று     	(2)<br/>
<br/>
2675  ஆரானும் உண்டு என்பார் என்பது தான் அதுவும்<br/>
ஓராமை அன்றே உலகத்தார் சொல்லும் சொல் <br/>
ஓராமை ஆம் ஆறு அது உரைக்கேன் கேளாமே <br/>
கார் ஆர் புரவி ஏழ் பூண்ட தனி ஆழி<br/>
 தேர் ஆர் நிறை கதிரோன் மண்டலத்தைக் கீண்டு புக்கு <br/>
ஆரா அமுதம் அங்கு எய்தி அதில் நின்றும்    	(3)<br/>
<br/>
2676  வாராது ஒழிவது ஒன்று உண்டே? அது நிற்க <br/>
ஏர் ஆர் முயல் விட்டுக் காக்கைப் பின் போவதே<br/>
ஏர் ஆர் இளமுலையீர் என் தனக்கு உற்றது தான்<br/>
கார் ஆர் குழல் எடுத்துக் கட்டி கதிர் முலையை    	(4)<br/>
<br/>
2677  வார் ஆர வீக்கி மணி மேகலை திருத்தி <br/>
ஆர் ஆர் அயில் வேல் கண் அஞ்சனத்தின் நீறு அணிந்து <br/>
சீர் ஆர் செழும் பந்து கொண்டு அடியா நின்றேன் நான் <br/>
நீர் ஆர் கமலம் போல் செங்கண் மால் என்று ஒருவன்<br/>
பாரோர்கள் எல்லாம் மகிழ பறை கறங்க <br/>
சீர் ஆர் குடம் இரண்டு ஏந்தி செழுந் தெருவே    	(5)<br/>
<br/>
2678 ஆர் ஆர் எனச் சொல்லி ஆடும் அது கண்டு <br/>
ஏர் ஆர் இளமுலையார் அன்னையரும் எல்லாரும் <br/>
வாராயோ என்றார்க்குச் சென்றேன் என் வல்வினையால்<br/>
கார் ஆர் மணி நிறமும் கை வளையும் காணேன் நான்<br/>
ஆரானும் சொல்லிற்றும் கொள்ளேன் அறிவு அழிந்து    	(6)<br/>
<br/>
2679 தீரா உடம்பொடு பேதுறுவேன் கண்டு இரங்கி <br/>
ஏர் ஆர் கிளிக் கிளவி எம் அனை தான் வந்து என்னைச்<br/>
சீர் ஆர் செழும் புழுதிக் காப்பிட்டு செங் குறிஞ்சித்    	(7)<br/>
<br/>
2680  தார் ஆர் நறு மாலைச் சாத்தற்குத் தான் பின்னும்<br/>
நேராதன ஒன்று நேர்ந்தாள் அதனாலும்    	 (8)<br/>
<br/>
2681  தீராது என் சிந்தை நோய் தீராது என் பேதுறவு <br/>
வாராது மாமை அது கண்டு மற்று ஆங்கே<br/>
ஆரானும் மூது அறியும் அம்மனைமார் சொல்லுவார் <br/>
பாரோர் சொலப்படும் கட்டுப்படுத்திரேல் <br/>
ஆரானும் மெய்ப்படுவன் என்றார் அது கேட்டு   	(9)<br/>
<br/>
2682 கார் ஆர் குழல் கொண்டை கட்டுவிச்சி கட்டேறி <br/>
சீர் ஆர் சுளகில் சில நெல் பிடித்து எறியா <br/>
வேரா விதிர்விதிரா மெய் சிலிரா கை மோவா <br/>
பேர் ஆயிரம் உடையான் என்றாள் பெயர்த்தேயும்  	 (10)<br/>
<br/>
2683 கார் ஆர் திருமேனி காட்டினாள் கையதுவும்<br/>
சீர் ஆர் வலம்புரியே என்றாள் திருத் துழாயத்   	(11)<br/>
<br/>
2684 தார் ஆர் நறு மாலை கட்டுரைத்தாள் கட்டுரையா <br/>
 நீர் ஏதும் அஞ்சேல்மின் நும் மகளை நோய் செய்தான்<br/>
ஆரானும் அல்லன் அறிந்தேன் அவனை நான் <br/>
கூர் ஆர் வேல் கண்ணீர் உமக்கு அறியக் கூறுகெனோ?<br/>
ஆரால் இவ் வையம் அடி அளப்புண்டது தான் <br/>
ஆரால் இலங்கை பொடி பொடியா வீழ்ந்தது மற்று<br/>
ஆராலே கல் மாரி காத்தது தான் ஆழி நீர்    	(12)<br/>
<br/>
2685  ஆரால் கடைந்திடப்பட்டது அவன் காண்மின்<br/>
ஊர் ஆ நிரை மேய்த்து உலகு எல்லாம் உண்டு உமிழ்ந்தும் <br/>
ஆராத தன்மையனாய் ஆங்கு ஒருநாள் ஆய்ப்பாடி<br/>
சீர் ஆர் கலை அல்குல் சீர் அடிச் செந்துவர் வாய்<br/>
வார் ஆர் வனமுலையாள் மத்து ஆரப் பற்றிக்கொண்டு <br/>
ஏர் ஆர் இடை நோவ எத்தனையோர் போதும் ஆய் <br/>
சீர் ஆர் தயிர் கடைந்து வெண்ணெய் திரண்டதனை<br/>
வேர் ஆர் நுதல் மடவாள் வேறு ஓர் கலத்து இட்டு <br/>
நார் ஆர் உறி ஏற்றி நன்கு அமைய வைத்ததனைப்<br/>
போர் ஆர் வேல் கண் மடவாள் போந்தனையும் பொய் உறக்கம்<br/>
ஓராதவன் போல் உறங்கி அறிவு உற்று <br/>
தார் ஆர் தடம் தோள்கள் உள் அளவும் கைந் நீட்டி <br/>
ஆராத வெண்ணெய் விழுங்கி அருகு இருந்த    	(13)<br/>
<br/>
2686 மோர் ஆர் குடம் உருட்டி முன் கிடந்த தானத்தே<br/>
  ஓராதவன் போல் கிடந்தானைக் கண்டு அவளும்<br/>
வாராத் தான் வைத்தது காணாள் வயிறு அடித்து இங்கு    	(14)<br/>
<br/>
2687  ஆர் ஆர் புகுதுவார் ஐயர் இவர் அல்லால் <br/>
நீர் ஆம் இது செய்தீர் என்று ஓர் நெடுங் கயிற்றால் <br/>
ஊரார்கள் எல்லாரும் காண உரலோடே<br/>
தீரா வெகுளியள் ஆய் சிக்கென ஆர்த்து அடிப்ப <br/>
ஆரா வயிற்றினோடு ஆற்றாதான் அன்றியும்	(15)<br/>
<br/>
2688  நீர் ஆர் நெடுங் கயத்தைச் சென்று அலைக்க நின்று உரப்பி <br/>
ஓர் ஆயிரம் பண வெம் கோ இயல் நாகத்தை<br/>
வாராய் எனக்கு என்று மற்று அதன் மத்தகத்து<br/>
சீர் ஆர் திருவடியால் பாய்ந்தான் தன் சீதைக்கு   	(16)<br/>
<br/>
2689 நேர் ஆவன் என்று ஓர் நிசாசரி தான் வந்தாளை<br/>
கூர் ஆர்ந்த வாளால் கொடி மூக்கும் காது இரண்டும்<br/>
ஈரா விடுத்து அவட்கு மூத்தோனை வெம் நரகம்   	(17)<br/>
<br/>
2690  சேரா வகையே சிலை குனித்தான் செந்துவர் வாய்<br/>
வார் ஆர் வனமுலையால் வைதேவி காரணமா <br/>
ஏர் ஆர் தடந் தோள் இராவணனை ஈர் ஐந்து  	(18)<br/>
<br/>
2691 சீர் ஆர் சிரம் அறுத்து செற்று உகந்த செங்கண் மால் <br/>
போர் ஆர் நெடு வேலோன் பொன்பெயரோன் ஆகத்தை<br/>
கூர் ஆர்ந்த வள் உகிரால் கீண்டு குடல் மாலை  	 (19)<br/>
<br/>
2692  சீர் ஆர் திரு மார்பின்மேல் கட்டி செங் குருதி<br/>
சோராக் கிடந்தானைக் குங்குமத் தோள் கொட்டி <br/>
ஆரா எழுந்தான் அரி உருவாய் அன்றியும்   	(20)<br/>
<br/>
2693 பேர் வாமன் ஆகிய காலத்து மூவடி மண்<br/>
தாராய் எனக்கு என்று வேண்டி சலத்தினால்<br/>
நீர் ஏற்று உலகு எல்லாம் நின்று அளந்தான் மாவலியை <br/>
ஆராத போரில் அசுரர்களும் தானுமாய்<br/>
கார் ஆர் வரை நட்டு நாகம் கயிறு ஆக <br/>
பேராமல் தாங்கிக் கடைந்தான் திருத் துழாய்த்   	(21)<br/>
<br/>
2694 தார் ஆர்ந்த மார்வன் தட மால் வரை போலும்<br/>
போர் ஆனை பொய்கைவாய்க் கோட்பட்டு நின்று அலறி<br/>
நீர் ஆர் மலர்க் கமலம் கொண்டு ஓர் நெடுங் கையால்<br/>
நாராயணா ஓ மணிவண்ணா நாகணையாய் <br/>
வாராய் என் ஆர் இடரை நீக்காய் என வெகுண்டு    	(22)<br/>
<br/>
2695  தீராத சீற்றத்தால் சென்று இரண்டு கூறு ஆக<br/>
ஈரா அதனை இடர் கடிந்தான் எம் பெருமான் <br/>
  பேர் ஆயிரம் உடையான் பேய்ப் பெண்டீர் நும் மகளைத்<br/>
தீரா நோய் செய்தான் என உரைத்தாள் சிக்கென மற்று 	(23)<br/>
<br/>
2696 ஆரானும் அல்லாமை கேட்டு எங்கள் அம்மனையும்<br/>
போர் ஆர் வேல் கண்ணீர் அவன் ஆகில் பூந் துழாய்<br/>
 தாராது ஒழியுமே தன் அடிச்சி அல்லளே மற்று <br/>
ஆரானும் அல்லனே என்று ஒழிந்தாள் நான் அவனைக்  	(24)<br/>
<br/>
2697  கார் ஆர் திருமேனி கண்டதுவே காரணமா <br/>
பேரா பிதற்றா திரிதருவன் பின்னையும்   	(25)<br/>
<br/>
2698  ஈராப் புகுதலும் இவ் உடலைத் தண் வாடை<br/>
சோரா மறுக்கும் வகை அறியேன் சூழ் குழலார்   	(26)<br/>
<br/>
2699  ஆரானும் ஏசுவர் என்னும் அதன் பழியை<br/>
வாராமல் காப்பதற்கு வாளா இருந்தொழிந்தேன்  <br/>
2730  வாராய் மட நெஞ்சே வந்து மணிவண்ணன்  	(27)<br/>
<br/>
2700 சீர் ஆர் திருத் துழாய் மாலை நமக்கு அருளி     <br/>
தாரான் தரும் என்று இரண்டத்தில் ஒன்று அதனை <br/>
ஆரானும் ஒன்னாதார் கேளாமே சொன்னக்கால் <br/>
ஆராயுமேலும் பணி கேட்டு அது அன்று எனிலும் <br/>
போராது ஒழியாதே போந்திடு நீ என்றேற்கு <br/>
கார் ஆர் கடல் வண்ணன் பின் போன நெஞ்சமும்<br/>
வாராதே என்னை மறந்தது தான் வல்வினையேன்   	(28)<br/>
<br/>
2701  ஊரார் உகப்பதே ஆயினேன் மற்று எனக்கு இங்கு  	(29)<br/>
<br/>
2702   ஆராய்வார் இல்லை அழல்வாய் மெழுகு போல் <br/>
நீராய் உருகும் என் ஆவி நெடுங் கண்கள்  	(30)<br/>
<br/>
2703  ஊரார் உறங்கிலும் தான் உறங்கா உத்தமன் தன்<br/>
 பேர் ஆயினவே பிதற்றுவன் பின்னையும்  	(31)<br/>
<br/>
2704  கார் ஆர் கடல் போலும் காமத்தர் ஆயினார்<br/>
ஆரே பொல்லாமை அறிவார்? அது நிற்க <br/>
ஆரானும் ஆதானும் அல்லள் அவள் காணீர் <br/>
வார் ஆர் வனமுலை வாசவதத்தை என்று<br/>
ஆரானும் சொல்லப்படுவாள் அவளும் தன் 	(32)<br/>
<br/>
2705  பேர் ஆயம் எல்லாம் ஒழிய பெருந் தெருவே<br/>
தார் ஆர் தடந்தோள் தளைக் காலன் பின் போனாள் <br/>
ஊரார் இகழ்ந்திடப்பட்டாளே? மற்று எனக்கு இங்கு 	(33)<br/>
<br/>
2706  ஆரானும் கற்பிப்பார் நாயகரே? நான் அவனைக்<br/>
கார் ஆர் திருமேனி காணும் அளவும் போய் <br/>
சீர் ஆர் திருவேங்கடமே திருக்கோவ <br/>
லூரே மதிள் கச்சி ஊரகமே பேரகமே <br/>
பேரா மருது இறுத்தான் வௌ¢ளறையே வெஃகாவே <br/>
பேர் ஆலி தண்கால் நறையூர் திருப்புலியூர் <br/>
ஆராமம் சூழ்ந்த அரங்கம் கணமங்கை 	(34)<br/>
<br/>
2707 கார் ஆர் மணி நிறக் கண்ணனூர் விண்ணகரம் <br/>
சீர் ஆர் கணபுரம் சேறை திருவழுந்தூர் <br/>
கார் ஆர் குடந்தை கடிகை கடல்மல்லை <br/>
ஏர் ஆர் பொழில் சூழ் இடவெந்தை நீர்மலை <br/>
சீர் ஆரும் மாலிருஞ்சோலை திருமோகூர் 	(35)<br/>
பாரோர் புகழும் வதரி வடமதுரை <br/>
<br/>
2708  ஊர் ஆய எல்லாம் ஒழியாமே நான் அவனை<br/>
ஓர் ஆனை கொம்பு ஒசித்து ஓர் ஆனை கோள்விடுத்த<br/>
சீரானை செங்கண் நெடியானை தேன் துழாய்த்<br/>
தாரானை தாமரை போல் கண்ணானை எண் அருஞ் சீர் 	(36)<br/>
<br/>
2709  பேர் ஆயிரமும் பிதற்றி பெருந் தெருவே 	(37)<br/>
<br/>
2710  ஊரார் இகழிலும் ஊராது ஒழியேன் நான் <br/>
வார் ஆர் பூம் பெண்ணை மடல் 	(38)<br/>
-------------<br/>
<hr noshade="" width="50%"/>
<center><h3>
22. திருமங்கையாழ்வார் அருளிச்செய்த பெரிய திருமடல் (2713-2790)</h3></center>

2713  மன்னிய பல் பொறி சேர் ஆயிர வாய் வாள் அரவின்<br/>
சென்னி மணிக் குடுமித் தெய்வச் சுடர் நடுவுள்<br/>
மன்னி அந் நாகத்து அணைமேல் ஓர் மா மலை போல்<br/>
மின்னும் மணி மகர குண்டலங்கள் வில் வீச                 	1<br/>
<br/>
2714 துன்னிய தாரகையின் பேர் ஒளி சேர் ஆகாசம்<br/>
என்னும் விதானத்தின் கீழால் இரு சுடரை       <br/>
மன்னும் விளக்கு ஆக ஏற்றி மறி கடலும்<br/>
பன்னு திரைக் கவரி வீச நிலமங்கை                	2<br/>
<br/>
2715  தன்னை முன நாள் அளவிட்ட தாமரை போல்<br/>
மன்னிய சேவடியை வான் இயங்கு தாரகை மீன்<br/>
என்னும் மலர்ப் பிணையல் ஏய்ந்த மழைக் கூந்தல்       <br/>
தென்னன் உயர் பொருப்பும் தெய்வ வடமலையும்    	3<br/>
      <br/>
2716  என்னும் இவையே முலையா வடிவு அமைந்த<br/>
அன்ன நடைய அணங்கே அடி இணையைத்   <br/>
தன்னுடைய அங்கைகளால் தான் தடவ தான் கிடந்து ஓர்<br/>
உன்னிய யோகத்து உறக்கம் தலைக்கொண்ட       	4<br/>
   <br/>
2717 பின்னை தன் நாபி வலயத்துப் பேர் ஒளி சேர்<br/>
மன்னிய தாமரை மா மலர் பூத்து அம் மலர்மேல்<br/>
முன்னம் திசைமுகனைத் தான் படைக்க மற்று அவனும்<br/>
முன்னம் படைத்தனன் நான்மறைகள் அம் மறை தான்           	5<br/>
<br/>
2718  மன்னும் அறம் பொருள் இன்பம் வீடு என்று உலகில்<br/>
நல் நெறி மேம்பட்டன நான்கு அன்றே? நான்கினிலும்       <br/>
 பின்னையது பின்னைப் பெயர்தரும் என்பது ஓர்<br/>
தொல் நெறியை வேண்டுவார் வீழ் கனியும் ஊழ் இலையும்    	6<br/>
         <br/>
2719  என்னும் இவையே நுகர்ந்து உடலம் தாம் வருந்தி<br/>
துன்னும் இலைக் குரம்பைத் துஞ்சியும் வெம் சுடரோன்         <br/>
மன்னும் அழல் நுகர்ந்தும் வண் தடத்தினுள் கிடந்தும்<br/>
இன்னது ஓர் தன்மையராய் ஈங்கு உடலம் விட்டு எழுந்து     	7     <br/>
<br/>
2720  தொல் நெறிக்கண் சென்றார் எனப்படும் சொல் அல்லால்<br/>
இன்னது ஓர் காலத்து இனையார் இது பெற்றார்<br/>
என்னவும் கேட்டு அறிவது இல்லை உளது என்னில்        <br/>
மன்னும் கடுங் கதிரோன் மண்டலத்தின் நல் நடுவுள்           	8<br/>
<br/>
2721  அன்னது ஓர் இல்லியின் ஊடு போய் வீடு என்னும்     <br/>
தொல் நெறிக்கண் சென்றாரைச் சொல்லுமின்கள் சொல்லாதே<br/>
அன்னதே பேசும் அறிவு இல் சிறு மனத்து ஆங்கு<br/>
அன்னவரைக் கற்பிப்போம் யாமே அது நிற்க          	10<br/>
<br/>
2722   முன்னம் நான் சொன்ன அறத்தின் வழி முயன்ற<br/>
அன்னவர் தாம் கண்டீர்கள் ஆயிரக் கண் வானவர் கோன்<br/>
பொன் நகரம் புக்கு அமரர் போற்றி செப்ப பொங்கு ஒளி சேர்      <br/>
கொல் நவிலும் கோல் அரிமாத் தான் சுமந்த கோலம் சேர்       	11<br/>
<br/>
2723  மன்னிய சிங்காசனத்தின்மேல் வாள் நெடுங் கண்     <br/>
கன்னியரால் இட்ட கவரிப் பொதி அவிழ்ந்து ஆங்கு<br/>
இன் இளம் பூந் தென்றல் இயங்க மருங்கு இருந்த      <br/>
 மின் அனைய நுண் மருங்குல் மெல் இயலார் வெண் முறுவல்      	12<br/>
<br/>
2724  முன்னம் முகிழ்த்த முகிழ் நிலா வந்து அரும்ப<br/>
அன்னவர் தம் மான் நோக்கம் உண்டு ஆங்கு அணி மலர் சேர்<br/>
பொன் இயல் கற்பகத்தின் காடு உடுத்த மாடு எல்லாம்<br/>
மன்னிய மந்தாரம் பூத்த மதுத் திவலை            	13<br/>
<br/>
2725  இன் இசை வண்டு அமரும் சோலைவாய் மாலைசேர்<br/>
மன்னிய மா மயில் போல் கூந்தல் மழைத் தடங் கண்     <br/>
 மின் இடையாரோடும் விளையாடி வேண்டு இடத்து<br/>
மன்னும் மணித் தலத்து மாணிக்க மஞ்சரியின்                   	14<br/>
<br/>
2726  மின்னின் ஒளி சேர் பளிங்கு விளிம்பு அடுத்த<br/>
மன்னும் பவளக் கால் செம் பொன் செய் மண்டபத்துள்<br/>
அன்ன நடைய அரம்பையர் தம் கை வளர்த்த<br/>
இன் இசை யாழ்ப் பாடல் கேட்டு இன்புற்று இரு விசும்பில்      	15<br/>
<br/>
2727  மன்னும் மழை தவழும் வாள் நிலா நீள் மதி தோய்<br/>
மின்னின் ஒளி சேர் விசும்பு ஊரும் மாளிகைமேல்<br/>
மன்னும் மணி விளக்கை மாட்டி மழைக் கண்ணார்      <br/>
பன்னு விசித்திரமாப் பாப்படுத்த பள்ளிமேல்               	16<br/>
<br/>
2728  துன்னிய சாலேகம் சூழ் கதவம் தாள் திறப்ப<br/>
அன்னம் உழக்க நெரிந்து உக்க வாள் நீலச்<br/>
சின்ன நறுந் தாது சூடி ஓர் மந்தாரம்         <br/>
 துன்னு நறு மலரால் தோள் கொட்டி கற்பகத்தின்      	17<br/>
<br/>
2729 மன்னு மலர்வாய் மணி வண்டு பின்தொடர<br/>
இன் இளம் பூந் தென்றல் புகுந்து ஈங்கு இள முலைமேல்<br/>
நல் நறும் சந்தனச் சேறு உலர்த்த தாங்கு அரும் சீர்     <br/>
மின் இடைமேல் கை வைத்து இருந்து ஏந்து இள முலைமேல்   	18<br/>
<br/>
2730  பொன் அரும்பு ஆரம் புலம்ப அகம் குழைந்து ஆங்கு   <br/>
 இன்ன உருவின் இமையாத் தடங் கண்ணார்<br/>
அன்னவர் தம் மான் நோக்கம் உண்டு ஆங்கு அணி முறுவல்<br/>
இன் அமுதம் மாந்தி இருப்பர் இது அன்றே           	19<br/>
<br/>
2731  அன்ன அறத்தின் பயன் ஆவது ஒண் பொருளும்<br/>
அன்ன திறத்ததே ஆதலால் காமத்தின்        <br/>
மன்னும் வழிமுறையே நிற்றும் நாம் மான் நோக்கின்<br/>
அன்ன நடையார் அலர் ஏச ஆடவர்மேல்          	20 <br/>
        <br/>
2732  மன்னும் மடல் ஊரார் என்பது ஓர் வாசகமும்<br/>
தென் உரையில் கேட்டு அறிவது உண்டு அதனை யாம் தெளியோம்      <br/>
மன்னும் வட நெறியே வேண்டினோம் வேண்டாதார்<br/>
தென்னன் பொதியில் செழுஞ் சந்தனக் குழம்பின்       	21<br/>
<br/>
2733  அன்னது ஓர் தன்மை அறியாதார் ஆயன் வேய்    <br/>
இன் இசை ஓசைக்கு இரங்காதார் மால் விடையின்<br/>
மன்னும் மணி புலம்ப வாடாதார் பெண்ணைமேல்      <br/>
பின்னும் அவ் அன்றில் பெடை வாய்ச் சிறு குரலுக்கு         	22<br/>
<br/>
2734  உன்னி உடல் உருகி நையாதார் உம்பர்வாய்த்      <br/>
துன்னும் மதி உகுத்த தூ நிலா நீள் நெருப்பில்<br/>
தம் உடலம் வேவத் தளராதார் காமவேள்           <br/>
 மன்னும் சிலைவாய் மலர் வாளி கோத்து எய்ய       	23 <br/>
<br/>
2735  பொன் நெடு வீதி புகாதார் தம் பூ அணைமேல்      <br/>
சின்ன மலர்க் குழலும் அல்குலும் மென் முலையும்<br/>
இன் இளவாடை தடவ தாம் கண் துயிலும்<br/>
பொன் அனையார் பின்னும் திரு உறுக போர் வேந்தன்     	24<br/>
<br/>
2736  தன்னுடைய தாதை பணியால் அரசு ஒழிந்து<br/>
பொன் நகரம் பின்னே புலம்ப வலம்கொண்டு<br/>
மன்னும் வளநாடு கைவிட்டு மாதிரங்கள்         <br/>
மின் உருவில் விண் தேர் திரிந்து வெளிப்பட்டு        	25<br/>
<br/>
2737  கல் நிரைந்து தீய்ந்து கழை உடைந்து கால் சுழன்று<br/>
பின்னும் திரை வயிற்றுப் பேயே திரிந்து உலவா<br/>
கொல் நவிலும் வெம் கானத்தூடு கொடும் கதிரோன்      <br/>
 துன்னு வெயில் வறுத்த வெம் பரல்மேல் பஞ்சு அடியால்     	 26<br/>
<br/>
2738  மன்னன் இராமன் பின் வைதேவி என்று உரைக்கும்<br/>
அன்ன நடைய அணங்கு நடந்திலளே?      <br/>
பின்னும் கரு நெடுங் கண் செவ் வாய் பிணை நோக்கின்<br/>
மின் அனைய நுண் மருங்குல் வேகவதி என்று உரைக்கும்      	27<br/>
  <br/>
2739  கன்னி தன் இன் உயிராம் காதலனைக் காணாது<br/>
தன்னுடைய முன் தோன்றல் கொண்டு ஏக தான் சென்று ஆங்கு<br/>
அன்னவனை நோக்காது அழித்து உரப்பி வாள் அமருள்     <br/>
கல் நவில் தோள் காளையைக் கைப்பிடித்து மீண்டும் போய்     	28 <br/>
<br/>
2740  பொன் நவிலும் ஆகம் புணர்ந்திலளே? பூங் கங்கை    <br/>
முன்னம் புனல் பரக்கும் நல் நாடன் மின் ஆடும்<br/>
கொல் நவிலும் நீள் வேல் குருக்கள் குல மதலை<br/>
தன் நிகர் ஒன்று இல்லாத வென்றித் தனஞ்சயனை         	29<br/>
<br/>
2741  பன்னாகராயன் மடப் பாவை பாவை தன்    <br/>
மன்னிய நாண் அச்சம் மடம் என்று இவை அகல<br/>
தன்னுடைய கொங்கை முகம் நெரிய தான் அவன் தன்       <br/>
பொன் வரை ஆகம் தழீஇக் கொண்டு போய்த் தனது         	30<br/>
2742  நல் நகரம் புக்கு நயந்து இனிது வாழ்ந்ததுவும்<br/>
முன் உரையில் கேட்டு அறிவது இல்லையே? சூழ் கடலுள்       <br/>
பொன் நகரம் செற்ற புரந்தரனோடு ஏர் ஒக்கும்<br/>
மன்னவன் வாணன் அவுணர்க்கு வாள் வேந்தன்    	31<br/>
      <br/>
2743  தன்னுடைய பாவை உலகத்துத் தன் ஒக்கும்<br/>
கன்னியரை இல்லாத காட்சியாள் தன்னுடைய       <br/>
இன் உயிர்த் தோழியால் எம் பெருமான் ஈன் துழாய்<br/>
மன்னு மணி வரைத் தோள் மாயவன் பாவியேன்       	32<br/>
<br/>
2744  என்னை இது விளைத்த ஈர் இரண்டு மால் வரைத் தோள்<br/>
மன்னவன் தன் காதலனை மாயத்தால் கொண்டுபோய்<br/>
கன்னி தன்பால் வைக்க மற்றவனோடு எத்தனை ஓர்<br/>
மன்னிய பேர் இன்பம் எய்தினாள் மற்று இவை தான்      	33<br/>
<br/>
2745  என்னாலே கேட்டீரே ஏழைகாள் என் உரைக்கேன்?<br/>
மன்னு மலை அரையன் பொன் பாவை வாள் நிலா    <br/>
 மின்னும் அணி முறுவல் செவ் வாய் உமை என்னும்<br/>
அன்ன நடைய அணங்கு நுடங்கு இடை சேர்            	34<br/>
<br/>
2746  பொன் உடம்பு வாட புலன் ஐந்தும் நொந்து அகல<br/>
தன்னுடைய கூழைச் சடாபாரம் தான் தரித்து ஆங்கு<br/>
அன்ன அருந் தவத்தின் ஊடு போய் ஆயிரம் தோள்     <br/>
மன்னு கரதலங்கள் மட்டித்து மாதிரங்கள்            	35<br/>
மின்னி எரி வீச மேல் எடுத்த சூழ் கழல் கால்<br/>
பொன் உலகம் ஏழும் கடந்து உம்பர் மேல் சிலும்ப  	36<br/>
<br/>
2747  மன்னு குல வரையும் மாருதமும் தாரகையும்<br/>
தன்னின் உடனே சுழல சுழன்று ஆடும்<br/>
கொல் நவிலும் மூவிலை வேல் கூத்தன் பொடி ஆடி<br/>
அன்னவன் தன் பொன் அகலம் சென்று ஆங்கு அணைந்திலளே?   	37<br/>
<br/>
2748  பன்னி உரைக்குங்கால் பாரதம் ஆம் பாவியேற்கு    <br/>
என் உறு நோய் யான் உரைப்பக் கேள்மின் இரும் பொழில் சூழ்<br/>
மன்னும் மறையோர் திருநறையூர் மா மலை போல்<br/>
பொன் இயலும் மாடக் கவாடம் கடந்து புக்கு   	38<br/>
    <br/>
2749  என்னுடைய கண் களிப்ப நோக்கினேன் நோக்குதலும் <br/>
மன்னன் திரு மார்பும் வாயும் அடி இணையும்<br/>
பன்னு கரதலமும் கண்களும் பங்கயத்தின்<br/>
பொன் இயல் காடு ஓர் மணிவரைமேல் பூத்ததுபோல்   	39<br/>
<br/>
2750  மின்னி ஒளி படைப்ப வீழ் நாணும் தோள் வளையும்<br/>
மன்னிய குண்டலமும் ஆரமும் நீள் முடியும்<br/>
துன்னு வெயில் விரித்த சூளாமணி இமைப்ப<br/>
மன்னு மரகதக் குன்றின் மருங்கே ஓர்            	 40<br/>
<br/>
2751  இன் இள வஞ்சிக்கொடி ஒன்று நின்றதுதான்<br/>
அன்னம் ஆய் மான் ஆய் அணி மயில் ஆய் ஆங்கு இடையே<br/>
மின் ஆய் இள வேய் இரண்டு ஆய் இணைச் செப்பு ஆய்<br/>
முன் ஆய தொண்டை ஆய் கெண்டைக் குலம் இரண்டு ஆய்     	41<br/>
<br/>
2752  அன்ன திரு உருவம் நின்றது அறியாதே<br/>
என்னுடைய நெஞ்சும் அறிவும் இன வளையும்<br/>
பொன் இயலும் மேகலையும் ஆங்கு ஒழியப் போந்தேற்கு<br/>
மன்னு மறிகடலும் ஆர்க்கும் மதி உகுத்த               	42<br/>
<br/>
2753 இன் நிலாவின் கதிரும் என் தனக்கே வெய்து ஆகும்<br/>
தன்னுடைய தன்மை தவிர தான் என்கொலோ?<br/>
தென்னன் பொதியில் செழும் சந்தின் தாது அளைந்து<br/>
மன் இவ் உலகை மனம் களிப்ப வந்து இயங்கும்           	43<br/>
<br/>
2754   இன் இளம் பூந் தென்றலும் வீசும் எரி எனக்கே<br/>
முன்னிய பெண்ணைமேல் முள் முளரிக் கூட்டகத்து<br/>
பின்னும் அவ் அன்றில் பெடை வாய்ச் சிறு குரலும்<br/>
என்னுடைய நெஞ்சுக்கு ஓர் ஈர் வாளாம் என் செய்கேன்?  	 44<br/>
<br/>
2755  கல் நவில் தோள் காமன் கருப்புச் சிலை வளைய<br/>
கொல் நவிலும் பூங் கணைகள் கோத்து பொத அணைந்து<br/>
தன்னுடைய தோள் கழிய வாங்கி தமியேன்மேல்  <br/>
என்னுடைய நெஞ்சே இலக்காக எய்கின்றான்     	45<br/>
<br/>
2756  பின் இதனைக் காப்பீர் தாம் இல்லையே பேதையேன் <br/>
 கல் நவிலும் காட்டகத்து ஓர் வலலிக் கடி மலரின்<br/>
நல் நறு வாசம் மற்று ஆரானும் எய்தாமே<br/>
மன்னும் வறு நிலத்து வாளாங்கு உகுத்தது போல்   	46<br/>
<br/>
2757  என்னுடைய பெண்மையும் என் நலனும் என் முலையும்<br/>
மன்னும் மலர் மங்கை மைந்தன் கணபுரத்து  <br/>
பொன்மலை போல் நின்றவன் தன் பொன் அகலம் தோயாவேல்<br/>
என் இவைதான் வாளா? எனக்கே பொறை ஆகி   	47<br/>
<br/>
2758 முன் இருந்து மூக்கின்று மூவாமைக் காப்பது ஓர்<br/>
மன்னும் மருந்து அறிவீர் இல்லையே? மால் விடையின் <br/>
 துன்னு பிடர் எருத்துத் தூக்குண்டு வன் தொடரால்<br/>
கன்னியர் கண் மிளிரக் கட்டுண்டு மாலைவாய்த்    	48<br/>
<br/>
2759  தன்னுடைய நா ஒழியாது ஆடும் தனி மணியின்<br/>
இன் இசை ஓசையும் வந்து என் செவி தனக்கே<br/>
கொல் நவிலும் எஃகில் கொடிது ஆய் நெடிது ஆகும்<br/>
என் இதனைக் காக்குமா? சொல்ல¦ர் இது விளைத்த    	49<br/>
<br/>
2760  மன்னன் நறும் துழாய் வாழ் மார்பன் மா மதிகோள்<br/>
முன்னம் விடுத்த முகில் வண்ணன் காயாவின்  <br/>
சின்ன நறும் பூந் திகழ் வண்ணன் வண்ணம் போல்<br/>
அன்ன கடலை மலை இட்டு அணை கட்டி       	50<br/>
<br/>
2761  மன்னன் இராவணனை மா மண்டு வெம் சமத்துப்<br/>
பொன் முடிகள் பத்தும் புரள சரம் துரந்து<br/>
தென் உலகம் ஏற்றுவித்த சேவகனை ஆயிரக் கண் <br/>
மன்னவன் வானமும் வானவர் தம் பொன் உலகும்  	51<br/>
<br/>
2762  தன்னுடைய தோள் வலியால் கைக்கொண்ட தானவனை<br/>
பின் ஓர் அரி உருவம் ஆகி எரி விழித்து<br/>
கொல் நவிலும் வெம் சமத்துக் கொல்லாதே வல்லாளன்  <br/>
மன்னு மணிக் குஞ்சி பற்றி வர ஈர்த்து   	52<br/>
<br/>
2763   தன்னுடைய தாள்மேல் கிடாத்தி அவனுடைய  <br/>
பொன் அகலம் வள் உகிரால் போழ்ந்து புகழ்படைத்த<br/>
மின் இலங்கு ஆழிப் படைத் தடக் கை வீரனை<br/>
மன்னு இவ் அகல் இடத்தை மா முது நீர் தான் விழுங்க   	53<br/>
<br/>
2764  பின்னும் ஓர் ஏனமாய்ப் புக்கு வளை மருப்பில்<br/>
கொல் நவிலும் கூர் நுதி வேல் வைத்து எடுத்த கூத்தனை<br/>
மன்னும் வட மலையை மத்தாக மாசுணத்தால்<br/>
மின்னும் இரு சுடரும் விண்ணும் பிறங்கு ஒளியும்   	54<br/>
<br/>
2765   தன்னினுடனே சுழல மலை திரித்து ஆங்கு<br/>
இன் அமுதம் வானவரை ஊட்டி அவருடைய<br/>
மன்னும் துயர் கடிந்த வள்ளலை மற்று அன்றியும் <br/>
தன் உருவம் ஆரும் அறியாமல் தான் அங்கு ஓர்   	55<br/>
<br/>
2766  மன்னும் குறள் உருவில் மாணியாய் மாவலி தன்         <br/>
 பொன் இயலும் வேள்விக்கண் புக்கு இருந்து போர் வேந்தர்<br/>
மன்னை மனம் கொள்ள வஞ்சித்து நெஞ்சு உருக்கி<br/>
என்னுடைய பாதத்தால் யான் அளப்ப மூவடி மண்   	56<br/>
<br/>
2767  மன்னா தருக என்று வாய் திறப்ப மற்று அவனும்    <br/>
என்னால் தரப்பட்டது என்றலுமே அத்துணைக்கண்<br/>
மின் ஆர் மணி முடி போய் விண் தடவ மேல் எடுத்த    <br/>
பொன் ஆர் கனை கழல் கால் ஏழ் உலகும் போய்க் கடந்து அங்கு   	57<br/>
<br/>
2768  ஒன்றா அசுரர் துளங்க செல நீட்டி<br/>
மன் இவ் அகல் இடத்தை மாவலியை வஞ்சித்து<br/>
தன் உலகம் ஆக்குவித்த தாளனை தாமரைமேல்       <br/>
மின் இடையாள் நாயகனை விண் நகருள் பொன் மலையை    	58<br/>
<br/>
2769  பொன்னி மணி கொழிக்கும் பூங் குடந்தைப் போர் விடையை<br/>
தென்னன் குறுங்குடியுள் செம் பவளக் குன்றினை<br/>
மன்னிய தண் சேறை வள்ளலை மா மலர்மேல்     	<br/>
அன்னம் துயிலும் அணி நீர் வயல் ஆலி	59<br/>
<br/>
2770  என்னுடைய இன் அமுதை எவ்வுள் பெரு மலையை<br/>
கன்னி மதிள் சூழ் கணமங்கைக் கற்பகத்தை<br/>
மின்னை இரு சுடரை வௌ¢ளறையுள் கல் அறைமேல்<br/>
பொன்னை மரகதத்தை புட்குழி எம் போர் ஏற்றை    	60 <br/>
<br/>
2771  மன்னும் அரங்கத்து எம் மா மணியை வல்லவாழ்ப்  <br/>
பின்னை மணாளனை பேரில் பிறப்பிலியை<br/>
தொல் நீர்க் கடல் கிடந்த தோளா மணிச் சுடரை<br/>
என் மனத்து மாலை இடவெந்தை ஈசனை    	61<br/>
<br/>
2772  மன்னும் கடல்மல்லை மாயவனை வானவர் தம்    <br/>
சென்னி மணிச் சுடரை தண்கால் திறல் வலியை<br/>
தன்னைப் பிறர் அறியாத் தத்துவத்தை முத்தினை<br/>
அன்னத்தை மீனை அரியை அரு மறையை      	 62<br/>
<br/>
2773   முன் இவ் உலகு உண்ட மூர்த்தியை கோவலூர்    <br/>
 மன்னும் இடைகழி எம் மாயவனை பேய் அலறப்<br/>
பின்னும் முலை உண்ட பிள்ளையை அள்ளல்வாய்     <br/>
அன்னம் இரை தேர் அழுந்தூர் எழும் சுடரை   	63<br/>
<br/>
2774   தென் தில்லைச் சித்திரகூடத்து என் செல்வனை      <br/>
மின்னி மழை தவழும் வேங்கடத்து எம் வித்தகனை<br/>
மன்னனை மாலிருஞ்சோலை மணாளனை<br/>
கொல் நவிலும் ஆழிப் படையானை கோட்டியூர்       	64<br/>
<br/>
2775  அன்ன உருவின் அரியை திருமெய்யத்து<br/>
இன் அமுத வௌ¢ளத்தை இந்தளூர் அந்தணனை<br/>
மன்னு மதிள் கச்சி வேளுக்கை ஆள் அரியை<br/>
மன்னிய பாடகத்து எம் மைந்தனை வெஃகாவில்      	65<br/>
<br/>
2776  உன்னிய யோகத்து உறக்கத்தை ஊரகத்துள்<br/>
அன்னவனை அட்ட புயகரத்து எம்மான் ஏற்றை<br/>
என்னை மனம் கவர்ந்த ஈசனை வானவர் தம்     <br/>
முன்னவனை மூழிக்களத்து விளக்கினை        	66<br/>
<br/>
2777  அன்னவனை ஆதனூர் ஆண்டு அளக்கும் ஐயனை<br/>
நென்னலை இன்றினை நாளையை நீர்மலைமேல்     <br/>
மன்னும் மறை நான்கும் ஆனானை புல்லாணித்<br/>
தென்னன் தமிழை வடமொழியை நாங்கூரில்     	67<br/>
  <br/>
2778  மன்னும் மணிமாடக்கோயில் மணாளனை<br/>
நல் நீர் தலைச்சங்க நாள் மதியை நான் வணங்கும்      <br/>
கண்ணனை கண்ணபுரத்தானை தென் நறையூர்<br/>
மன்னும் மணிமாடக்கோயில் மணாளனை           	68<br/>
<br/>
2779  கல் நவில் தோள் காளையைக் கண்டு ஆங்குக் கைதொழுது<br/>
என் நிலைமை எல்லாம் அறிவித்தால் எம் பெருமான்<br/>
தன் அருளும் ஆகமும் தாரானேல் தன்னை நான்    <br/>
மின் இடையார் சேரியிலும் வேதியர்கள் வாழ்விடத்தும்    	69<br/>
<br/>
2780    தன் அடியார் முன்பும் தரணி முழுது ஆளும்<br/>
கொல் நவிலும் வேல் வேந்தர் கூட்டத்தும் நாட்டகத்தும்<br/>
தன் நிலைமை எல்லாம் அறிவிப்பன் தான் முன நாள் <br/>
மின் இடை ஆய்ச்சியர் தம் சேரிக் களவின்கண்   	70<br/>
<br/>
2781  துன்னு படல் திறந்து புக்கு தயிர் வெண்ணெய்      <br/>
தன் வயிறு ஆர விழுங்க கொழுங் கயல் கண்<br/>
மன்னு மடவோர்கள் பற்றி ஓர் வான் கயிற்றால்<br/>
பின்னும் உரலோடு கட்டுண்ட பெற்றிமையும்  	71<br/>
<br/>
2782   அன்னது ஓர் பூதமாய் ஆயர் விழவின்கண்<br/>
துன்னு சகடத்தால் புக்க பெருஞ் சோற்றை    	72<br/>
<br/>
2783  முன் இருந்து முற்ற தான் துற்றிய தெற்றெனவும்<br/>
மன்னர் பெருஞ் சவையுள் வாழ் வேந்தர் தூதனாய்த்   	73<br/>
<br/>
2784  தன்னை இகழ்ந்து உரைப்ப தான் முன நாள் சென்றதுவும்<br/>
மன்னு பறை கறங்க மங்கையர் தம் கண் களிப்ப   	74<br/>
<br/>
2785  கொல் நவிலும் கூத்தனாய் பேர்த்தும் குடம் ஆடி<br/>
என் இவன் என்னப்படுகின்ற ஈடறவும்    	75<br/>
<br/>
2786  தென் இலங்கையாட்டி அரக்கர் குலப் பாவை<br/>
மன்னன் இராவணன் தன் நல் தங்கை வாள் எயிற்றுத்        	76<br/>
<br/>
2787  துன்னு சுடு சினத்துச் சூர்ப்பணகா சோர்வு எய்தி<br/>
பொன் நிறம் கொண்டு புலர்ந்து எழுந்த காமத்தால்   	77<br/>
<br/>
2788  தன்னை நயந்தாளைத் தான் முனிந்து மூக்கு அரிந்து<br/>
மன்னிய திண்ணெனவும் வாய்ந்த மலை போலும்   	78<br/>
<br/>
2789  தன் நிகர் ஒன்று இல்லாத தாடகையை மா முனிக்கா     <br/>
தென் உலகம் ஏற்றுவித்த திண் திறலும் மற்று இவைதான்   	79 <br/>
 <br/>
2790  உன்னி உலவா உலகு அறிய ஊர்வன நான்<br/>
முன்னி முளைத்து எழுந்து ஓங்கி ஒளி பரந்த<br/>
மன்னிய பூம் பெண்ணை மடல்        	80<br/>
 ------------<br/>
<br/></pre>
</ul>
<hr noshade=""/>
This file was last updated on 6 Sept. 2018.<br/>
Feel free to send the corrections to the webmaster. <br/>
</body>
</body></html>
