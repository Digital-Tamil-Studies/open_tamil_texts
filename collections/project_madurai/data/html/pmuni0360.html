<!--DOC TYPE HTML PUBLIC "-//W3C//DTD HTML 4.01 Transitional//EN"
     "http://www.w3.org/TR/html4/loose.dtd"-->
<html>
<!-- Project Madurai -->
<!-- Copyright (c) 1998-2010 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>eTTikuTi murukan piLLaittamiz (in tamil script, unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">எட்டிகுடி முருகன் பிள்ளைத் தமிழ்<br/>
ஆசிரியர்: கோவை.கு. நடேச கவுண்டர் </font></h2>
<h2>  eTTikuTi murukan piLLaittamiz<br/>
of kOvai naTEca kavuNTar <br/>
In tamil script, unicode/utf-8 format</h2></center>
<hr noshade="" width="50%"/> <br/>
<hr noshade=""/>
<ul>
<strong>Acknowledgements: </strong><br/>
Our Sincere thanks go to Mr. Muthukumaraswamy of Coimbatore, Tamilnadu, India <br/>
for the preparation and proof-reading of this work. <br/>
Preparation of HTML and PDF versions: Dr. K. Kalyanasundaram, Lausanne, Switzerland.
<br/><br/>
© Project Madurai, 1998-2010.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. 
<br/>
Details of Project Madurai are available at the website <br/>
<b><a href="http://www.projectmadurai.org/">http://www.projectmadurai.org/</a></b>
<br/>You are welcome to freely distribute this file, provided this header page is kept intact.

</ul>
<hr noshade=""/>
<center> <h3>
<font color="blue">எட்டிகுடி முருகன் பிள்ளைத் தமிழ்<br/>
ஆசிரியர்: கோவை.கு. நடேச கவுண்டர் </font></h3></center>
<ul>
Source: <br/> "எட்டுகுடி முருகன் பிள்ளைத்தமிழ்"<br/>
கவியரசு கு. நடேச கவுண்டர்<br/>
எட்டுகுடி முருகன் தேவஸ்தானம், எட்டுகுடி, 1947.<br/>
--------------------------<br/>
உ<br/>
  சிவமயம்<br/>
திருச்சிற்றம்பலம்<br/>
<br/>
Source: <br/>
எட்டிகுடி முருகன் பிள்ளைத் தமிழ்<br/>
 சிஷ்யர  கவியரசு வித்துவான்<br/>
கோவை.கு. நடேச கவுண்டர்<br/>
<br/>
"நறவமார் பொழிற் பிரமனற்பதி<br/>
இறைவன் நாமமே மறவல் நெஞ்சமே"    (சம்பந்தர்)<br/>
<br/>
தரவு கொச்சகம்<br/>
<br/>
தன்பாட்டுக் கிணையில்லாச் சம்பந்தன் தாள்போற்றி<br/>
இன்பாட்டுத் திருப்பொதுவி லியற்றுமடி யிணைபோற்றி<br/>
என்பாட்டுக் கிருந்தாலும் இன்பாட்டுக் கொண்டருளி<br/>
அன்பாட்டும் எட்டுக்குடி அமர்வேலன் அருள்போற்றி<br/>
<br/>
<strong> நூல்</strong> <br/>
<br/>
விநாயக வணக்கம்<br/>
<br/>
பொன்பூத்த கொன்றையந் தொங்கலும் திங்களும்<br/>
             பொங்கரவுடன் கங்கையும்<br/>
   பொதிகின்ற பு¡¢சடை யினான்முப் புரஞ்செற்ற<br/>
            புண்ணியனுருக் காட்டியும்<br/>
கொன்பூத்த வங்குசம் பாசம் பிடித்தகை குலவிமய<br/>
                 மகள்தன் உருவம்<br/>
   குலவிடக் காட்டியும் தந்தைதா யுருவான குஞ்சரனை<br/>
                     நெஞ்சில் நினைவாம்<br/>
தென்பூத்த பழமறை சதாசிவோம் ஓஞ்சுப்ர<br/>
                     மணியவோம் என்றுசெப்பும்<br/>
   செம்பொருளதா யைந்துமுகமோ டதோமுகந் திகழும்<br/>
                   அறுமுக அழகனாய்<br/>
மின்பூத்த ஞானவடிவேல் ஏந்தியன்பருள் விளங்கும் <br/>
                    னந்த  வாழ்வை<br/>
   மிக்கவள முறுமெட்டி குடிவளரு முருகனை விளம்பு<br/>
                   பைந்தமிழ் தழையவே.  <br/>
<br/>
<center> <strong> 1.  காப்பு</strong> <br/>
</center><br/>
       திருமால்<br/>
<br/>
பெருந்தேன் இறைக்கும் நறைக்கமலம்<br/>
        பிரியா மாதர் இருவிழியாப்<br/>
   பிறங்கும் உமையாள் உருவாகிப்<br/>
        பெருமான் பாகம் பிரியாமல்<br/>
இருந்தே உலகம் புரந்தருளும்<br/>
        இலங்கும் ஆழிப் படையானை<br/>
   இம்மைச் சீவன் முத்திதரும்<br/>
        எங்கள் சைவ முதற்குருவை<br/>
மருந்தேர் அமரர் தமக்குதவும்<br/>
        வண்மை மாறாக் கருமுகிலை<br/>
    வணங்கிப் புகழ்வாம் தனக்கினிய<br/>
        மருகனான முருகோனை<br/>
அருந்தே னார்க்கும் பொழில்புடைசூழ்<br/>
        அழகாரெட்டிக் குடியமர்ந்த <br/>
    அமரர் சேனா பதியான<br/>
        அண்ணல் வேளைப் புரக்கெனவே. (1)<br/>
<br/>
சிவபெருமான்<br/>
<br/>
சீதநிலா மதமத்தம் எருக்கறு காறிள வரவமொடே<br/>
           தேசமர் வேணி முடித்தவன் முக்கதிர் சேர்விழி யுடையவனீள்<br/>
சீகர வாரிதி கக்கு விடத்தைவி  டாதுமி டறிலுறவே<br/>
           சேர்சுவை நாவல்ப ழுத்தக னிக்கிணை யாநுகர் கிருபையினால்<br/>
வேதன்மு ராரிமு னிற்றவர் எற்பொடு தாதகி விரவியதோள்<br/>
           மீதொரு நீள்கன கச்சிலை வைத்திடு  வீரனை யுறுசினமால்<br/>
வேதியர் ஏவுத ரக்கொடு கைக்கிரி கீறத ளுடைய வன்பொன்<br/>
           வீசிய தேசமர் சிற்சபை யிற்பர மேசனை யடிபணிவாம்<br/>
வாதனை யேதுமி னற்றவர் துய்த்தப ராவமு தினையளவா<br/>
           வாழ்வுறு மாருயி ருட்டக ரக்குகை வாழ்வள மிகுமொளியாய்<br/>
மாதவ மீறுமகத்தி யனுக்கொரு வாசகம் உரைகுருவாய்<br/>
           மாகடன் மேலுறுகொக்கைவ தைத்தொளிர் வேலனை யடிபணிவாம்<br/>
ஏதமி லாதுய வைத்தருள் நற்றொழி லாளனை இமையவர்கோன்<br/>
           ஈனும காநுப வக்கொடி சுற்றிய தோளனை இறவுளர்மான்  <br/>
ஏர்மிகு பாதமு டிக்கணி யக்களி மேவிடு விரகனைநீள்<br/>
           ஏடவிழ் காமலி எட்டிகு டிக்கும ரேசனை யருள்கெனவே                   (2)<br/>
<br/>
சிவசத்தி<br/>
<br/>
எண்ணரிய பல்லுயிர்கள் தனுகரண புவனமிவை<br/>
                    எய்தியிரு வினையொழிந்திட்<br/>
    டிறுதியறு பரமசுக வீடெய்த வென்றுவெளி<br/>
                   யேயெம்பி ரான்செய் நடனம்<br/>
தண்ணளியின் மகவுநுக ரருமருந் தினையருட்<br/>
                    டாய்நுகர்ந் தூட்டுமமுதத்<br/>
   தானீவல் போற்கண் டுயிர்க்கின்பு  தருபரா<br/>
                    சத்திபத பத்மமம் நினைவாம்<br/>
தண்ணுமை முழக்கமத குறுபுனல்காட்டச்<br/>
                     சகோடயாழ் வண்டுகாட்டத்<br/>
   தத்தைதமிழ் பாடமட வன்னமுத லாம்பறவை<br/>
                  தாமிருந் தினிது கேட்ப<br/>
நித்திலம் புன்னைசெம் பொன்கொன்றை சொரியவளம்<br/>
                  நிலவுபொழில் எட்டிகுடிவாழ்<br/>
   நிமலவறு முகசிவனை நினையுமடி யவர்துணையை<br/>
               நிதமும் புரக்க வெனவே.                       (3)<br/>
<br/>
விநாயகர்<br/>
<br/>
முனைமுகம் எதிர்ந்தகய முகனுடல் பிளந்தசுரர்<br/>
                  முடியவொரு கோடுறுத்தி<br/>
   மூதண்ட கூடமு மறைத்திடு பிணக்குவியல்<br/>
                 முளியவிழி யழலையுய்த்துப்<br/>
பனையனைய கரமுமிரு கவுளும்விடு நீராற்<br/>
                 பறந்தலையை யளறுசெய்து<br/>
   பற்றலர் குலக்கறு வறுத்துக் கொடுஞ்செயல்<br/>
                  பழுத்தச்ச மூட்டுமியல்பும்<br/>
தினையளவு பத்தியுடை யவர்களுக்குஞ் செய்த<br/>
                   தீவினையை வேர்பறித்துத்<br/>
   திருவருள் மதம்பொழிந் தருளியல்பு முடையநற்<br/>
                     சித்தியைங் கரவேழமே<br/>
நனைமலர்கொ டுனதுபரி புரசரண நளினமெந்<br/>
                      நாளும்புகழ்ந்து தொழுவேம்<br/>
   நட்புமிகு நும்பியை எட்டிகுடி நம்பியை<br/>
                   நயந்துகாத் தருள்புரிகவே               ( 4)<br/>
<br/>
திருநீறு<br/>
<br/>
ஞானவன லாற்பசுவின் மலநீறி னமலமாம்<br/>
          ஞாயத்தை யறிவுறுத்தி<br/>
   ஞானியர்கள் திருமேனி மேன்மிளிர்ந் தறிவிலார்<br/>
             நாட்டந் திகைக்கலாற்றி<br/>
கானமறை யுண்மாசு கழுவுவ தெனப்பகர்செய்<br/>
             கட்டுரைப் பொருளுமாகிக்<br/>
   கடவுள்கண் மணியினுறு துணையான நீறெனும்<br/>
             காப்புமுறு காப்பாகவே<br/>
மீனவ னழற்பிணி தவிர்த்துடற் கூனீவி<br/>
           வெஞ்சமண விருளகற்றி<br/>
   வேதநெறி சைவநெறி தழையவரு வேணுபுர<br/>
             வேதியர்சி காமணிக்குத்<br/>
தானதரு மங்கள்சலி யாதுபுரி வார்குடி<br/>
             தழைத்துசை வம்பொலிந்து<br/>
    சட்டகலை எட்டெட்டு முற்றுவளர் எட்டிகுடி<br/>
           சார்குமர வேளினுக்கே.                  (5)<br/>
<br/>
திருவைந்தெழுத்து<br/>
<br/>
வேத நான்கின் மெய்ப்பொருளாய் <br/>
            வீட்டின் நெறியை விளக்குவதாய்<br/>
   விளம்பு மறைகட் கரசாகி <br/>
         விண்ணு மண்ணும் எண்ணுவதாய்க்<br/>
காத லாகி யோதுபவர் <br/>
             கடல்நேர் பிறவி கடத்துவதாய்க்<br/>
   கடையே னுளத்தும் பயில்கின்ற <br/>
             கடவுளெ ழுத்தைந் தும்புரக்க<br/>
சீத வேரி மலர்க்கணைகொள் <br/>
             சித்தசன் மைத்துன வேளைத்<br/>
   திருமா லருமை மருமகனைத் <br/>
           தேவர் மணவா ளனைமந்தர்<br/>
மாதர் காதன் மக்களொடு <br/>
          மறவா தேத்த எட்டிகுடி<br/>
   வாழுந் தோகை மயின்மீது <br/>
          வருமெய்ஞ் ஞானக் குருந்தினையே.  (6)<br/>
<br/>
உருத்திராக்கம்<br/>
விண்மணியை ஓருருவாக் கொண்ட முக்கண் மணிமுன்<br/>
          விண்ணவர்கள் முப்புரத்தார் செய்கொடுமை விளம்பக்<br/>
கண்மணிநீ ருகுப்பவரு கண்மணியைப் பிறவிக்<br/>
          கடியவினை நோய்கடியும் மணியையெணி மகிழ்வாம்<br/>
தெண்மணியை விப்பிரர்கள் தேடுசுப்ர மணியைத்<br/>
          தேவசிகா மணியையடி யார்கள்சிந் தாமணியை<br/>
எண்மணிக ளொன்பதிழை மாடமலி கின்ற<br/>
          எட்டிகுடி வேலவனைக் காவல்செய் கவெனவே. (7)<br/>
<br/>
திருநந்திதேவர்<br/>
<br/>
பாசத் தாம்பிற் பிணிப்புண்டு பயிலும் புலப்புல் லுணவார்ந்து<br/>
            பராதீ னப்பட் டுளபசுக்கள் பதியாய் மேலாங் கதியுறவே<br/>
நேசத் தாலா கமவேத நிகழ்த்துஞ் சுத்தாத் துவிதநெறி<br/>
             நிகழக் கல்லா னிழலிருந்து நிகழ்த்துஞ் சம்புக் கடுத்தவனாய்<br/>
பேசப் படுசீ ருடையானே பிரமன் முதலோர் முடிப்பூவின்<br/>
             பிரச நாறும் பிரம்பானே பெருமா னந்திப் பெயரானே<br/>
வாசக் கமல மலர்மேவு மடவா ரிருநால் வரும்வாழும்<br/>
             வளமா ரெட்டிக் குடிமருவும் வடிவே லவனைக் காத்தருளே.(8)<br/>
<br/>
வீரபத்திரர்<br/>
<br/>
ஐந்தொழி லியற்றும் பரம்பரற் கன்பிலா<br/>
                ராற்றுநல் வினைக டாமும்<br/>
   அவமாவ தன்றியுறு பவமாய்ப் பெரும்பழி<br/>
              யளிக்குமென் றுலக மறிய<br/>
மைந்துடைய மாமடிக ளின்மக மழித்தங்கு<br/>
             வந்தமா லிந்தி ரன்முதல்<br/>
    வானவரி யாவர்க்கு மங்கபங் கஞ்செய்த<br/>
          வாள்வீர னினிது காக்க<br/>
வெந்தொழிற் சூரனுட லந்தடிந் தோங்குபெரு<br/>
               வெற்பைப் பிளந்த லைமிகு<br/>
    வேலையை  யுரிஞ்சவடி வேலையெறி வேலையொரு<br/>
             விளையாட் டெனக்கொள் வேளை<br/>
சந்தமுந் துங்கருணை யருணகிரி நாதன்<br/>
              தமிழ்க்கவிகள் கிள்ளை யோதத்<br/>
   தண்கரும் பொண்கண்முத் தந்தளிக் கும்பொழிற்<br/>
             சாரெட்டி குடிமுருகையே.                 (9)<br/>
<br/>
தமிழ்த்தெய்வம்<br/>
<br/>
திரிபுரமெ ரித்தவிரி சடையிறைவர் சங்கத்<br/>
             திறற்புலவ ரோடிருந்து<br/>
   செவ்வனே யாராய்ந்த வியலுடைய தாயவர்<br/>
               செய்தகள வியலுடைத்தாய்<br/>
அரியபொரு ளெல்லாம் அடங்குகுறள் வேதமுட<br/>
             னன்பர்மொழி திருவாசகம்<br/>
   அருமறைக ளாகம முடிப்பெளி துணர்த்துசித்<br/>
               தாந்தநூ லாதியுளதாய்ப்<br/>
பெரிய தேவாதிய ருவப்பவின் கவிபாடு<br/>
             பேரறிஞர் பேணுமமுதாய்ப்<br/>
   பேருலகி லென்றைக்கு மழியாத தமிழெனும்<br/>
            பெண்ணணங் கினிதுகாக்க<br/>
சீரிய தமிழ்த்தெய்வ மாகிமுத் தமிழினாற்<br/>
             றிட்டுகினும் வாழவைக்கும்<br/>
   சேந்தனைக் கந்தனை யெட்டிகுடி வேலனைத்<br/>
             தேவர்கள் சிகாமணியையே.                           (10)<br/>
---------<br/>
<br/>
<center> <strong> 2.  செங்கீரைப்பருவம் </strong><br/>
</center><br/>
மண்ணுலகி லூழின்வழி வருகின்ற சிறுமகார்<br/>
                வாய்குழறி யோது குதலை<br/>
   மங்கல வழக்கினாற் செங்கீரை யென்றுதமிழ்<br/>
              வாணர்கள் வழங்கு வாரால்<br/>
பண்ணுலவு பழமறைக ளின்னனென்<br/>
               பரிசுணர லாகாதவெம்<br/>
   பரமனிரு செவிகுளிர வுபதேசம் வைத்தநின்<br/>
              பவழவாய் மழலை மொழிதான்<br/>
உண்மையினி வியல்பாம் வழக்கென் றுணர்ந்தியாம்<br/>
              உய்யவுன் பாலி ரந்தேம்<br/>
   உள்ளமல் மூன்றும்விட் டோடவனு பூதியா<br/>
               முற்றிட விரங்கி வாய்மைத்<br/>
திண்ணமுடை யார்பரவு மெட்டிக்குடி வேலனே<br/>
                செங்கீரை யாடி யருளே<br/>
   திமிரமல மகலவரு மெய்ஞ்ஞான பானுவே<br/>
                செங்கீரை யாடி யருளே                     (1)<br/>
<br/>
<br/>
உளதெனவு மிலதெனவு முருவெனவு மருவெனவு<br/>
                     மொன்றன்றி ரண்டென்னவும்<br/>
   உடலெனவு முயிரெனவு மைம்பொறிக ளென்னவும்<br/>
                   உணராத பாழென்னவும்<br/>
அளவில்வித மாவுலகி லுளறுவன பலசமய<br/>
                     ஆரவா ரத்திலுண்மை<br/>
   அறியாது பேதுற்ற சிறியோ முளத்துயர்<br/>
                     அகற்றலுன் கடனையனே<br/>
களகள வெனக்கடை மழைபொழி பகட்டுருவு<br/>
                     கண்டவந் தகர்சொனம்புங்<br/>
   கயவர்போ லாகாது மெய்யுணரு மாசையாற்<br/>
                     கந்தநினை வந்தனைசெய்தோம்<br/>
திளையவநு பூதியரு ளெட்டிக்குடி வேலனே<br/>
                     செங்கீரை யாடியருளே<br/>
   திமிரமல மகலவரு மெய்ஞ்ஞான பானுவே<br/>
                     செங்கீரை யாடியருளே.                      (2)<br/>
<br/>
ஓராலி னீழலிரு மூன்றுபகை யகற்றிமுனி<br/>
                      வோர்நால்வ ரஞ்சடங்கி<br/>
  உய்யமா சறுமின்ப மெழுமாறு மோனத்<br/>
                     துணர்த்தும் பெருங்கடவுளும்<br/>
சீராமனும் பொதிய முனியும் பராசரன் <br/>
                     சேய்களிரு மூன்றுபேரும்<br/>
   சீகாழி வரைநகர்க் கண்ணுடைய வள்ளலுஞ்<br/>
                      சிற்றம் பலநாடியும்<br/>
ஆராதரத் துன்னையே புகழு மருணகிரி<br/>
                     யையனுமு தற்பலருமே<br/>
   அரியபே ரின்பவநு பூதியுற வொருமொழி <br/>
                     முனருளியத றிந்தடைந்தேம்<br/>
சேராத நிருதர்குல கலகயா முய்யவொரு <br/>
                     செங்கீரை யாடியருளே<br/>
   செட்டியென எட்டிகுடி யுற்றவடி வேலனே <br/>
                     செங்கீரை யாடியருளே.              (3)<br/>
<br/>
உகந்தொறு முயர்ந்தகயி லாயமலை மீதிலுயர் <br/>
                     ஒளிறுமணி மண்டபத்தே<br/>
   ஓங்குமரி யணைமீது புவனமுழு துடையாளு <br/>
                     முடையானு நடுவிருத்தி<br/>
முகந்திருத் திக்குழைந் துச்சியை முகந்துவாய் <br/>
         முத்தாடி மாறிமாறி<br/>
   முருகாவா வென்றெடுத் துத்தோ ளணைத்தோறு<br/>
முறுவல்செய் தொழுகுமழலை<br/>
         அகந்தளிர்ப் பப்பேசு மஞ்சுகப் பிள்ளையே <br/>
         அடியேங் களுஞ்சுகமுற<br/>
   அருமதலை குதலைமொழி குழறியொன் றோதினா <br/>
         லந்நன்றி யென்றுமறவேம்<br/>
திகந்தமண நாறுபொழி லெட்டிகுடி வேலனே <br/>
         செங்கீரை யாடியருளே<br/>
  திமிரமல மகலவரு மெய்ஞ்ஞான பானுவே <br/>
         செங்கீரை யாடியருளே.  (4)<br/>
<br/>

பூமேவு சரவணப் பொய்கைதனில் வளர்ஞான்று<br/>
         போற்றுமுடு மகளிர்மகிழப்<br/>
   புன்முறுவ னாறவோ ரின்மழலை யாயினும்<br/>
         புகலாதிருந் தனைகொலோ<br/>
பாமேவு புகழுந்தை யோமொழிப் பொருளைய<br/>
         பகரென்ற போதிலுன்றன்<br/>
   பவழவாய் திறவாது கைகாட்டி னாய்கொலோ<br/>
         பண்ணவர்க ளுண்மகிழவே<br/>
நாமேவுசூரனிடு சிறைதவிர்ப் போமென்று<br/>
         நண்ணியவர் கனவில்மொழியும்<br/>
   நாதனே பழமறைக ளோலிடும் பாதனே<br/>
         நாதாந்த மானபரனே<br/>
தேமேவு பொழில்சூழு மெட்டிகுடி வேலனே <br/>
         செங்கீரை யாடி யருளே<br/>
   திமிரமல மகல்வரு மெய்ஞ்ஞான பானுவே<br/>
         செங்கீரை யாடி யருளே.                    (5)<br/>
<br/>

மலரிதழி னளிமொய்த்த தெனவொளிரு மணியாழி<br/>
         மாட்டிய மலர்க்கை யூன்றி<br/>
   மண்மீதி லொருகால் மடக்கிக் கிடத்தியொரு<br/>
         மலரடி நிறுத்திவைத்துப்<br/>
பலமணிக ளிழைசுட்டி நெற்றியாடக் கருணை<br/>
         பாலிக்கும் விழிக ளாடப்<br/>
   பவளவித ழிடைமுறுவன் முத்தமா டச்செவிப்<br/>
         படரொளிக் குழைக ளாட<br/>
 நிலவுவிரி முழுமதிய முகமாட நீபமணி <br/>
         நீள்வரைத் தோள்க ளாட<br/>
   நிசிசரர்கள் திண்டாட வமரர்கள் மகிழ்ந்தாட<br/>
         நிலமகளி னுதலினாறுந்<br/>
திலகமென வளரெட்டி குடிமுருக குகபகவ<br/>
         செங்கீரை யாடி யருளே<br/>
   திமிரமல மகலவரு மெய்ஞ்ஞான பானுவே<br/>
         செங்கீரை யாடி யருளே.                        (6)<br/>
<br/>
(வேறு)<br/>
<br/>
பாதல மேவுல காதிப னாடப் <br/>
         பாரும சைந்தாடப்<br/>
  பார வரைக்குல மாடத் திரையெறி <br/>
         பரவையுரந் தாடப்<br/>
போதனு நாமிசை யாளுட னாடப் <br/>
         புயல்வண னாராடப்<br/>
   பொன்னா டச்சுரர் மன்னாடப் <br/>
         பலபொற்கொடி யாராட<br/>
ஆதவ னாடநி லாமதி யாட <br/>
         வுடுக்க ளசைந் தாட<br/>
   அழகிய கலபநன் மயிலாடத்திரு<br/>
         வருணையி லரசவையில்<br/>
சேதொளி யாடமு னாடிவ ருங்குக <br/>
         செங்கோ செங்கீரை<br/>
   சித்தியளித் தருளெட்டி குடிக்குக<br/>
         செங்கோ செங்கீரை (7)  <br/>
<br/>
நெக்குரு கித்தொழு பத்தரு ளத்தில் <br/>
         நிமிர்ந்தூ றுந்தேனே<br/>
  நிச்சய மற்றுழ லற்பருளத்து <br/>
         மறைந்தே நின்றோனே<br/>
பக்குவ ருக்கு நினைப்பு மறப்பும <br/>
         றுந்தா டந்தாள்வோய்<br/>
  பச்சையி லைக்கல ருக்கு <br/>
         நினைப்புறு மின்பீ யுந்தேவே<br/>
கொக்கு வருக்கை பழக்கத <br/>
         லிக்குலை கொண்டாலுங் காநீள்<br/>
  கொச்சையி லுற்று மறைத்தமி <br/>
         ழைப்பொழி கொண்டாள் செந்தூரா<br/>
செக்கர் மணிப்பிரபைப் பொலிகற்பக <br/>
         செங்கோசெங்கீரை<br/>
சித்தியளித் தருளெட்டி குடிக்குக <br/>
         செங்கோ செங்கீரை       (8)<br/>
<br/>
(பச்சை இலைக்கு, அலருக்கு எனப் பிரிக்க)<br/>
<br/>
எச்சம யத்தவ ருக்குமி <br/>
         லக்கென நின்றா ளுந்தேவே<br/>
   எத்துகு ணக்கல ருக்குணர் <br/>
         வுட்க மறைந்தே நின்றோனே<br/>
பச்சை மறக்கொடி சுற்றுபுனத்<br/>
         தெளி வந்தே சென்றோனே<br/>
   பட்ச மிகுத்தவ ளிட்டபு <br/>
         துத்தினை மென்றே தின்றோனே<br/>
கச்சை யறுத்த தனத்து <br/>
         மயக்க மிகுந்தா ளென்றேகால்<br/>
   கட்டி முடிக்கவள் பொற்பாதம் <br/>
         வைக்க வுளம்பூ ணுஞ்சேயே<br/>
செச்சை மணத்த கடப்பணி <br/>
         பொற்புய செங்கோசெங்கீரை<br/>
   சித்தி யளித்தரு ளெட்டி <br/>
         குடிக்குக செங்கோசெங்கீரை       (9)<br/>
<br/>
செப்பமு றப்பல லக்கண <br/>
         லக்கிய மோதி லரும்பாவே<br/>
   செப்பி வழுத்த மனத்துறு <br/>
         பத்திய ராகின றும்பாகே<br/>
ஒப்ப நலத்த தமிழ்க்கவி <br/>
         யெப்புல வோரும் விரும்பாவீ<br/>
   தொப்ப விசைக்க வெவர்க்குறு <br/>
         மப்பவெ னாவர நன்கீவாய்<br/>
மைப்புய லொத்த உடற்கரு <br/>
         ணைப்புய லார்மரு கெங்கோவே<br/>
   வச்சிரநற்படை யத்தன்<br/>
         மகட்குள மாலருள் சிங்காரா<br/>
அப்ப வெனச்சிவ னைச்சொலு<br/>
          நற்கும ராகுண கெம்பீரா<br/>
   அற்புத மிக்குள வெட்டிகுடிக்<br/>
          குக னாடுக செங்கீரை (10) <br/>
------------<br/>
<br/>
<center> <strong> 3.  தாலப்பருவம் </strong> <br/>
</center><br/>
கதிரோன் குடபால் மலைமறைந்தான் <br/>
         ககனத் தடத்திலுடு வரும்பின<br/>
  கதிர்மா மதிய மலர்பூத்துக் <br/>
         கமழ்பூந் தென்றலுலவிடுமால்<br/>
முதிரா விளம்பார் பினந்தாயர் <br/>
         முடங்குஞ் சிறையி லொடுங்கின<br/>
   முளரிக் கதவ மடைத்து <br/>
         வரிமுழங்கும் வண்டுந் துயின்றனவால்<br/>
எதிரா சர்களந்தியின் மறைக <br/>
         ளியம்பிக் கடன்க ளியற்றியபின்<br/>
   இதயக் கமலத் துனையிருத்தி<br/>
          யிமைகள்பொருந்தி யொடுங்கினர்காண்<br/>
சதுரா னனைச் சிறையிலிட்ட <br/>
         சதுரா தாலோ தாலேலோ<br/>
   தமிழா கரவெட் டிக்குடிவாழ் <br/>
         தலைவா தாலோ தாலேலோ (1)<br/>
<br/>
அங்கத் தொருகூ றமர்ந்தா <br/>
         ளுமரனும் பாகம் வேறாகி<br/>
   அருமா தவங்கள் செய்தபய <br/>
         னாகமு ளைத்த பசுங்குருத்தே<br/>
சிங்க முரித்து மேல்போர்த்த <br/>
         திறலார் சரபத் திளம்பார்ப்பே<br/>
   செங்கட் கயவாய் மகிடனுயிர் <br/>
         செற்ற பிணவினிளங் குருளாய்<br/>
கங்கைப் புனலி னிடையெழுந்த<br/>
          கதிரார் துகிரி னிளங்கொழுந்தே<br/>
   கமழ்பூம் பொய்கைச் சரவணத்தின் <br/>
         கண்ணே பிறந்த கதிர்முத்தே<br/>
தங்கக் கட்டியே மணியின்<br/>
         திரளே தாலோ தாலேலோ<br/>
   தமிழா கரவெட் டிக்குடிவாழ் <br/>
         தலைவா தாலோ தாலேலோ (2)<br/>
<br/>
அலையிற் பொலியும் பொய்கையிலே <br/>
         யசையுங் கமலத் தொட்டிலிலே<br/>
   அறுமீன் மாத ரொக்கலைமே <br/>
         லசலாம் பிகையின் மடிமீதே<br/>
மலையைச் சிலையாக் குழைத்தபிரான் <br/>
         மார்பின் மேலே தோள்மேலே<br/>
   மகிழ்ந்து பொலிந்து வீற்றிருந்து <br/>
         வளர்ந்து தவழ்ந்து விளையாடித்<br/>
துலையிற் பொலியு நாவென்னத் <br/>
         துளங்கா ருளத்தே களிதுலங்கும்<br/>
   துய்ய ஞான மழகளிறே <br/>
         துரியங் கடந்த பரம்பொருளே<br/>
தலையைக் குனிவார் துயரனைத்துந் <br/>
         தவிர்ப்பாய் தாலோ தாலேலோ<br/>
   தமிழா கரவெட் டிக்குடிவாழ் <br/>
         தலைவா தாலோ தாலேலோ (3)<br/>
<br/>
திருந்தப் புவனங்க ளீன்றவடன் <br/>
         திருமா முலையுண் டகங்குளிர்ந்து<br/>
   திரைவா ரிதிசேர் சரவணத்திற் <br/>
         செவ்விப் பூந்தொட் டிலிலமர்ந்து<br/>
மருந்தி லினிய வறுவர்முலை <br/>
         மாந்த விரும்பி வாரியழ<br/>
   வானோர் பகையாஞ் சூரரழ <br/>
         மாயம் பெருத்த குன்றமழ<br/>
விரும்பிப் படைத்த மாயையழ <br/>
         விம்மி விம்மியழுங் குழந்தாய்<br/>
   வேத னழவன்றளை பூட்டி <br/>
         மிகுங்கா வலிடை விட்டவனே<br/>
தருந்தந் தைக்குக் குருமொழிசொல் <br/>
         சாமி தாலோ தாலேலோ<br/>
   தமிழா கரவெட் டிக்குடிவாழ்<br/>
          தலைவா தாலோ தாலேலோ     (4)<br/>
<br/>
அல்லி லிருண்ட வாணவத்தா <br/>
         லறிவு குருடா மாருயிர்கள்<br/>
   அனைத்தும் விடய வாரகமும் <br/>
         அரிய சொரூப வாரகமும்<br/>
புல்ல லொழியத் தனுகரண <br/>
         புவனம் படைத்துக் கொடுத்தளவில் <br/>
   போக மூட்டி யுலகாசை <br/>
         போன பின்பு பெருவீட்டில்<br/>
தொல்லை யொழிய வைத்தின்பத்<br/>
          துயிலில் வளர்க்குந் திருவருளாம்<br/>
   தூயாள் வயிற்றிற் சேயான<br/>
          சுப்ர மண்யப் பரம்பொருளே<br/>
சல்லென் றொலிக்கும் பழையமறைத் <br/>
         தண்டைத் தாளா தாலேலோ <br/>
   தமிழா கரவெட் டிக்குடிவாழ் <br/>
         தலைவா தாலோ தாலேலோ           (5)<br/>
<br/>
குஞ்சி திருத்தி நீராட்டிக் <br/>
         குவளைக் கண்கள் மையெழுதி<br/>
  கொள்ளுங் கலன்கள் பலபூட்டிக்<br/>
          கொங்கை யருத்தி முத்தாடி<br/>
மஞ்சர் நவவீரர் களுடனே <br/>
         மறுகி லாட விடுத்துப்பின்<br/>
   மாலை யயினி நீர்சுழற்றி <br/>
         மணிப்பூந் தொட்டி லினில்வளர்த்தே<br/>
அஞ்சொற் கிளிமா தர்கள்பாடல்<br/>
          அன்பாய்ப் பாடித் துயில்வித்தால்<br/>
   அரசே மழலை பலபேசி<br/>
          யங்கண் விழித்துக் கிடந்தனையால்<br/>
தஞ்ச மடைந்தார் தமக்கெளிய<br/>
         சாமீ தாலோ தாலேலோ <br/>
   தமிழா கரவெட் டிக்குடிவாழ்<br/>
          தலைவா தாலோ தாலேலோ (6)<br/>
<br/>
வேறு<br/>
தெண்கிணை கொட்டுந் தண்வயல் முற்றுஞ் செஞ்சா லிப்பயிர்கள்<br/>
         செழுமத வாரண மறைய வளர்ந்து திரைப்புனல் போலலையப்<br/>
பண்கள் மிழற்றும் வெண்ப லுழத்திப் பாவையர் வாழ்சேரிப்<br/>
         பரவை யிடைச்செறி குறுநில மெனவுழு பகடிரு முகிலென்னத்<br/>
திண்கைக் கோலிற் போர்கள் சரிப்போர் திமில்விடு வோரென்னச்<br/>
         செந்துகிரின்கொடி சங்கொளிர் வெண்டர ளஞ்சொரி யுங்கழனி<br/>
தண்கடல் வைப்பொக் குங்குளி ரெட்டிக் குடியாய் தாலேலோ<br/>
         தமிழ்முனி பரவிய சிவசர வணபவ சண்முக தாலேலோ          ( 7)<br/>
<br/>
அமலை மிகுங்கிணை முழவ மதிர்ந்திட வரியன் மகிழ்ந்துழவோர்<br/>
         அரிகள் சரிந்துறு தலைகளு திர்ந்திட வானைப் பகடுய்த்தே<br/>
நமர்க ளடுந்தொழில் புரிய விரைந்திடு நாவல் நாவலெனும்<br/>
         நரலை யெழுந்துயர் ககன மளந்திட நாந்தக நேர்வாளை<br/>
குமர ரரிந்திட வுந்தி உறும்பல குருகுக ளிரையாரக்<br/>
         கொடிக ணிரைந்திட வினைக ணடந்திடு குளிர்பூம் பழனநிலம்<br/>
தமிழ்முனி பரவிய சிவசர வணபவ சண்முக தாலேலோ <br/>
         சமர நெடுங்கள நிகரெட் டிக்குடி சார்வேள் தாலேலோ        (8)<br/>
<br/>
துன்று முகிற்கண மின்னுட னாடுந் தூயபொன் மாளிகைகள்<br/>
         துங்கக் கொடியமை துன்றப் பனிமதி தோயுமிறால் நிகர<br/>
வென்றி மிகுங்கொடு வரியரி யடுசின வேழநிகர்த் தவர்கண்<br/>
         மேவிப் பிணைவிழி யார்பச் சிளமயில் மேனிக்கொடி யிடையாள்<br/>
என்று மிருப்பத னாலிமை யோர்கண மின்பந் துய்ப்பதனால்<br/>
         ஏமத் துணையென நீயு மிருப்பத னாலிது புளினர்கள்வாழ்<br/>
குன்ற மிகுந்திணை யென்றவி ரெட்டிக் குடியாய் தாலேலோ<br/>
         குறமகள் கனதன முருவிய திரள்புய குமரா தாலேலோ (9)<br/>
<br/>
வேறு<br/>
இமய மடப்பிடி பெற்றிடு களிறே தாலோ தாலேலோ<br/>
         இபமுக வற்புத னற்புறு துணைவா தாலோ தாலேலோ<br/>
அமரர் தமக்கிறை பெற்றவள் கொழுநா தாலோ தாலேலோ<br/>
         அமுத கடற்றுயி லுற்றவர் மருகா தாலோ தாலேலோ<br/>
குமர குருப்பெயர் தக்கவெ மிறையே தாலோ தாலேலோ<br/>
         குகவுயி ருக்கு ளிருக்குமி னுயிரே தாலே தாலேலோ<br/>
சமரச நிச்சய முற்றவர் தலைவா தாலோ தாலேலோ<br/>
         தமிழ்வள ரெட்டிக் குடிப்பதி முருகா தாலோ தாலேலோ (10)<br/>
------------<br/>
<br/>
<center><strong> 
4. சப்பாணிப் பருவம் </strong> <br/>
</center><br/>
பிண்டத்தி லோருயி ரிருந்ததை யசைக்கின்ற <br/>
         பெற்றி போலொரு பேருயிர்<br/>
   பேருலக மேதனது பேருட லெனக்கொண்டு<br/>
          பிறழா மலசை விக்குமிவ்<br/>
வண்டத்தி லவனன்றி யணுவுமசை யாதென்னு <br/>
         மறிவு சிறிதேனு மின்றி<br/>
   ஆத்தர்மொழி நம்பாது நாத்திகம் புகல்கின்ற <br/>
         வசடர்க ளகன்று போமின்<br/>
வண்டக் குணத்தரவர் கூட்டத்தை யணுகாது <br/>
         மனதுமெய் மொழிக ளாலே<br/>
   வழிபாடு புரிகின்ற வடியார்க ணலமேவ <br/>
         வம்மின்க ளென்றல் போலத்<br/>
தண்டத்த னித்தொங்கல் லணிதோள செங்கைகொடு <br/>
         சப்பாணி கொட்டி யருளே<br/>
   தருமமிகு மெட்டிகுடி முருகதிரு மருகனே <br/>
          சப்பாணி கொட்டி யருளே.              (1)<br/>
<br/>
தருநிழலில்மருவமரர் நெஞ்சுபறை கொட்டிட <br/>
         தளவநிகர் பற்கள் கொட்டத்<br/>
   தரியாத வுறுகணா லுறுகணீர் கொட்டிடச் <br/>
         சலதியிடை மீன்கள் வாரி<br/>
அருகாது கொட்டுகென வாணை யிட்டிந்த் ரனரியயன்<br/>
          முதலி னோரை யெல்லாம்<br/>
    ஆலைக் கரும்பென்ன வின்னாவிழத் <br/>
          தடாவாட்சி புரியவுணர் மடியக்<br/>
குருருடைய அவர்மாதர் மார்கொட்ட வங்கையாற்<br/>
          கோலமு தமீது கொட்டக்<br/>
   குவளைநிகர் கண்கணீர் கொண்டல்போற் கொட்டிடக் <br/>
          குணங்குவாய்த் தசைகள் கொட்டிடச்<br/>
சருகிலழ லிட்டதென வேல்தொட்ட வீரனே<br/>
          சப்பாணி கொட்டி யருளே<br/>
   சகலவள நிறையெட்டி குடிமுருக குகசெட்டி <br/>
          சப்பாணி கொட்டி யருளே (2)<br/>
<br/>
திடநிலவு மசுரர்கள் நடுநடுங்கத் <br/>
         தோள்கள் சினவிழியி டந்துடிக்கத்<br/>
   தீராத அவர்காதன் மாதர்மங் கலநாண் <br/>
         சிதைந்துமுலை மீது வீழக்<br/>
கடனடுவு ளவர்கள்நக ரினில்வானவில்<br/>
         லிரவு காணமலர் புலவுநாறக்<br/>
   கனவுதனி லிரதமொடு குதிரைவர<br/>
          வேறுதீங் கானவுற் பாதநிகழ<br/>
வடகிரியு மிருநாலு குலவரையு <br/>
         மசையநெடு வஞ்சக்ர வஞ்சமுலைய<br/>
   வாரிதி வெதும்பிய லைமோதவிண் <br/>
         ணோர்க்கெலாம் வலதுதோள் விழிதுடிக்கத்<br/>
தடவிமய மகள்விழி களிக்கநின் <br/>
         செங்கைகொடு சப்பாணி கொட்டியருளே<br/>
   தருமமிகு மெட்டிகுடி முருகதிரு <br/>
         மருகனே சப்பாணி கொட்டியருளே         (3)<br/>
<br/>
செங்கட் கருங்களத் துத்திப் படத்தரவு <br/>
         துளையெயிற் றமிழ்துகொட்டத்<br/>
   தேனொழுக் கென்னவிசை மகதியாழ் கொட்டிடத்<br/>
         திமிந்திமிதி யென்றுவாணன்<br/>
  அங்கைத் தலங்க ளோராயிரங் கொண்டுமுழ<br/>
         வண்டமதிரக் கொட்டிட<br/>
   அண்டரொடு தொண்டர்விழி கண்டுவகை கொண்டுபே<br/>
          ரானந்த மாரி கொட்டத்<br/>
திங்க ளமுதங்கொட்ட மதலைபொன் கொட்டவலை<br/>
          சுரநதித் திவலைகொட்டத்<br/>
   சிவகாமி யம்மைமகிழ் புன்முறுவல் கொட்டிடத் <br/>
         திருமன்றி லாடுமிறைவர் <br/>
தங்கைத் தலங்கொட்ட நடமாடு பாதனே<br/>
         சப்பாணிகொட்டியருளே<br/>
   தருமமிகு மெட்டிகுடி முருகதிரு மருகனே<br/>
          சப்பாணிகொட்டியருளே. (4)<br/>
<br/>
 வேறு<br/>
அட்ட திசைக்களி றுட்கவெதி <br/>
         ரறைவார் குலவரை பந்தெறிவார்<br/>
   அகில மெடுத்த பஃறலையரவ <br/>
         மாழியெனக் கைவிரற் புனைவார்<br/>
குட்டை யெனக்கட  லளறுசெய் <br/>
         வார்குதி ரைக்கனலி னையுஞ்சுடுவார்<br/>
   கொண்டற் கனமொருகைப் பிழிவார்<br/>
         கொடிமின் மாலைபு யத்தணிவார்<br/>
எட்டுத் திசைகள் புரப்பவரை <br/>
         யேவற் கொளுவார் சூரியனை<br/>
   இதுவோர் தீப்பொறி யென்றிகழ்வா <br/>
         ரிகலான் மிக்கநிசாசரர்கள்<br/>
கொட்ட மடக்கிய கதிர்வேலா <br/>
         கொட்டி யருளுக சப்பாணி<br/>
   கொழிதமி ழெட்டி குடிக்குமரா <br/>
         கொட்டி யருளுக சப்பாணி. (5)<br/>
<br/>
மன்ற நடித்திடு மெம்பெருமான் <br/>
         மலைமா னைப்புணர் திருநாளில்<br/>
   வருவா யற்புத முனியேநீ <br/>
         மலயப் பெருமலை யுறுகவெனத்<br/>
தென்றிசை சென்றிடு பொழுதிமையஞ் <br/>
         சிறிதென ஓங்கிய விந்தவரைச்<br/>
   சென்னி மிசைக்கை கவித்தலஞ் <br/>
         சேர வடக்கிய திறலாளன்<br/>
கன்று சினத்தச முகியருமைக் <br/>
         காதல ராகிய வாதாவி<br/>
    கபடத் தவமுறு வில்வலனைக் <br/>
         காசினி மாசறவே யெளிதிற்<br/>
கொன்ற தவக்குறு மாமுனிவன் <br/>
         குருவேகொட்டுக சப்பாணி<br/>
   கொழிதமிழ் எட்டி குடிக்குமரா <br/>
         கொட்டி யருளுக சப்பாணி (6)<br/>
<br/>
  	வேறு<br/>
<br/>
சஞ்சித மென்றக ளஞ்சிய <br/>
         மொண்டே தானுகர் தனுவயலில்<br/>
  தண்டா தேவிளை யாகா <br/>
         மியவினை தானுஞ் சஞ்சிதமாய்<br/>
எஞ்சுத லின்றி மிகுந்து <br/>
         வருஞ்செய லென்றுகு றைந்திடுமோ<br/>
   என்றுள மஞ்சியு னஞ்சரணஞ் <br/>
         சரணென் றடையுஞ் சரணர்<br/>
 வெஞ்சம னஞ்ச விடும்படர் <br/>
         தங்கையில் வீழாமே ஞானம் <br/>
  விஞ்ச மிகுந்தரு ளென்றுரு <br/>
         வங்கொடு விழியெதிர் வந்தவர்தம் <br/>
குஞ்சி புனைந்தருள் செஞ்சிறு <br/>
          கையா கொட்டுக சப்பாணி<br/>
   கொற்றவை பெற்றருள் எட்டிகுடிக்<br/>
         குக கொட்டுக சப்பாணி              (7) <br/>
<br/>
வேறு<br/>
<br/>
பிறவிக் கடலி லலைவாரைப் <br/>
         பேணி யெடுக்குங் கமலக்கை<br/>
  பெரிய பொருளைத் தெரிவிக்கும் <br/>
         பெருமைச் சின்முத்திரைச் செங்கை<br/>
உறவும் பொருளும் துறந்தாரை <br/>
         யுவந்தே யஞ்ச லளிக்குங்கை<br/>
   உம்ப ரிம்ப ரின்பமெல்லாம்<br/>
          உதவும் விரத வரதக்கை<br/>
மறவி நினைவு மில்லாத <br/>
         வாழ்வார் தலைமேன் மன்னுங்கை<br/>
   வடிவேல் விளங்குந் தொடிசேர்கை <br/>
         மாதே கடைக்கண் வழங்குகெனக்<br/>
குறவி திருமுன் கூப்புங்கை<br/>
          கொண்டே கொட்டுக சப்பாணி<br/>
   குறையா நிறைவே எட்டிகுடிக்<br/>
           குமரா கொட்டுக சப்பாணி.      (8)<br/>
<br/>
வேறு<br/>
<br/>
மச்சத் தினைச்சுடுச ரத்திக்க டற்கடுவை<br/>
         மைப்பான லைப்புரையுநீள்<br/>
   மைக்கட்க ளிப்பினிலொண் முத்தத்தி னைப்பழிசி <br/>
         ரிப்பான திற்றுவரினால்<br/>
அச்சத்த மிக்கடலுக் குட்கி ளைத்ததுகி <br/>
         ரைக்கோவை யொத்தவிதழால்<br/>
   அட்டுத்து ளைப்படன்  முதற்குற்ற மற்றொளிர<br/>
         மைத்தோளி னிற்குவடெனாக்<br/>
கச்சைக்கி ழித்துநிமிர் செப்புத்த னத்தினின்ம<br/>
         னத்தாசை மிக்கிதணில்வாழ்<br/>
   கற்புக்கு றத்தியரு குற்றுத்து தித்துருகு<br/>
         கைக்கேவ லுக்குவிழைவாய்<br/>
சச்சப்பு டத்துருவ மொற்றிப் பழக்கனிகர்<br/>
         சப்பாணி கொட்டி யருளே<br/>
  சற்பத்தி யர்க்குதவு மெட்டிக்கு டிக்குமர<br/>
         சப்பாணி கொட்டி யருளே.              (9)<br/>
<br/>
<br/>
வேறு <br/>
மஞ்சிவ ருங்கன குன்றுத டிந்தவ லிக்குலி சப்பாணி<br/>
         வஞ்சனை மிஞ்சுமி லங்கைஎ றிந்தவளைத்த சிலைப்பாணி<br/>
கஞ்ச மிருந்துல கங்கட ருங்கன கக்கர கப்பாணி<br/>
         கம்பலை யுந்தி வளைந்துல கம்பொதி கைச்சக டற்பாணி<br/>
எஞ்ச லருந்திய புங்கவன் முந்திய நற்றவர் மற்றோரும் <br/>
         எங்க ளருந்தவ மென்றுப ணிந்திடு மெட்டி குடித்தேவ<br/>
குஞ்சரி கொங்கை மணந்தரு ளுங்குக கொட்டுக சப்பாணி<br/>
         குன்ற மெறிந்தவ கந்த சிவந்தகை கொட்டுக சப்பாணி (10)<br/>
<br/>
(குலிசப் பாணி - குலிசப்படையுடைய இந்திரன். சிலை -வில் கஞ்சம் )<br/>
இருந்து உலகங்கள் தரும் பொற்கரகப் பாணி-  பிரமன். )<br/>
கைச்ச கடற்பாணி - கசக்கும் கடல் நீரை ஏந்திய கரத்தன் - அகத்தியமுனிவர்)<br/>
----------<br/>
<br/>
<center><strong> 
5. முத்தப் பருவம் </strong><br/>
</center> 
உருகு முளத்தோ டணைத்துமையா ளுச்சி மோந்து முத்தாடி<br/>
         ஊட்ட உண்ட வபரபர வோதி மயமாந் தீம்பாலும்<br/>
குருகு பரவு சரவணத்திற் குலவி யறுவர் தாய்மார்கள்<br/>
         கொடுத்த கொங்கைத் தீம்பாலும் குடைவார் பிறவி வினைதீர்த்துப்<br/>
பெருகுங் கங்கை யாயிரமாம் பிரசக் குமுத மலர்வாயிற்<br/>
         பிறங்கு மமுதுஞ் சிவபெருமான் பிறழா மறைசொல் வாய்மலரின்<br/>
முருகு நாறுஞ் செங்கனிவாய் முத்தந் தருக முத்தமே<br/>
         முத்தர் பரவு மெட்டிகுடி முருகா தருக முத்தமே. (1)<br/>
<br/>
முத்தி நெறிதேர் முனிவர்க்கு முனியாங் கல்லா னிழலரசும்<br/>
         முதிரா வன்பா லவன்றிண்டோள் முயங்குங் கொடியு மைங்கரனும்<br/>
பத்திமிகு வெங்குரு கூடற்பதி வாழிரு தம்பதி மாரும்<br/>
         பரிந்து முலையூட்டிய அறுமீன் பாவை மாருங் குஞ்சரியும்<br/>
தத்தி யருவி யிழிபுனவர் தருமான் அருணைப் பெருமானும்<br/>
         தரங்கக் கங்கை மானும்வாய்த் தமைகேட் டியாமும் பெறவிழைந்தோம்<br/>
முத்தி தருஞ்சீ ரெட்டிகுடி முருகா தருக முத்தமே <br/>
         மும்மைத் தமிழின் பயனான முதல்வா தருக முத்தமே. (2)<br/>
<br/>

பித்தைத் தருகட் சரமெய்து பேணா விளைஞர் தமைப்பிடித்துப்<br/>
          பெருகுங் காம நஞ்சருத்திப் பிணிக ளுடலிற் புகுத்தியவர்<br/>
சொத்தைக் கணத்திற் பறித்தெளிதிற் றுறவராக்கும் திறம்படைத்த<br/>
         துட்டக் கணிகை மகளிர்மனை சுழன்று திரிந்த அருணகிரி<br/>
அத்தைத் தவிர்த்துக் கையறவோ டாவிவி டுக்கத் துணிவுறுகால்<br/>
         அச்சந் தவிர்த்துத் தொண்டுகொண் டுனருமைப் புகழைப் பாடுகென<br/>
முத்தைத் தருசொற் றருகனிவாய் முத்தந் தருக முத்தமே<br/>
         முத்தர் பரவு மெட்டிகுடி முருகா தருக முத்தமே.    (3)<br/>
<br/>

துட்ட மதனைப் பொடிசெய்த சோதி நயனச் சிவபெருமான்<br/>
         துலங்கு முகங்க ளைந்தினொடுந் தோன்றா திருக்கு மதோமுகமும்<br/>
திட்ட முறக்கொண் டுள்ளவிவன் தேரி னமக்கு வேறலன்காண்<br/>
         சிவையே யென்றன் றுமையவட்குத் தெரித்த சரதந் தேறாமல்<br/>
இட்ட முடன்கோ ழியைப்பாடி யிளங்குஞ் சினையும் பாடேனென்<br/>
         றிசைத்த பொய்யா மொழிப்புலவன் திகைக்கச் சுரத்தி னிடைமறித்து<br/>
முட்டைப் பெயரிற் கவிகவர்வாய் முத்தந் தருக முத்தமே<br/>
         முத்தர் பரவு மெட்டிகுடி முருகா தருக முத்தமே.         (4)<br/>
<br/>

சத்தஞ் சுவையே முதலாகச் சாரும் புலன்க ளெனும்வேடர்<br/>
         தங்கள் சீறூ ரிடைவளர்ந்து தன்னை யறியா மன்னுயிரை <br/>
நித்தஞ் சுகத்தில் வைத்திடுவா னேசித் தடுத்துத் தடுத்தாளும்<br/>
         நேர்மை யுலக மறிந்துய்ய நித்தப் பிரம சாரிநீ<br/>
கத்துங் கிளிகள் கடிந்தகுறக் கன்னியிருந்த தினைப்புனத்தே<br/>
         காளை வேட னெனச்சென்று காதன் மொழிந்தங் கவள்செவ்வாய்<br/>
முத்தம் பெறவே துடித்தவிதழ் முத்தந் தருக முத்தமே<br/>
         முத்தர் பரவு மெட்டிகுடி முருகா தருக முத்தமே. (5)<br/>
<br/>

சந்தம் பதினா றாயிரஞ்சொல் சதுரனல்லேன் கீரனலேன்<br/>
         சங்கத் தவரு ளொருவனலேன் தண்டபாணிச் சாமியலேன்<br/>
கந்தர் கலிவெண் பாவருளுங் கனிவாய் மகவல் லேன்போரூர்க்<br/>
         கவிஞ ரேறோ மார்க்கச்ச காயன் பகழிக் கூத்தனோ<br/>
சந்த மறையும் தமிழுந்தேர் தன்னே ரில்லாக் குமரகுரு<br/>
         தாசனோ வல்லே னிவர்தாள் தாங்குஞ் சென்னி யடியேற்கு<br/>
முந்தை மறைகள் மொழிகனிவாய் முத்தந் தருக முத்தமே <br/>
         முத்தர் பரவு மெட்டிகுடி முருகா தருக முத்தமே.  (6)<br/>
<br/>
வேண்டு மடியார் வேண்டுபவை வெறாமலுதவும் பெருமானென<br/>
         விளம்பு மருண கிரிநாதன் மெய்மை நம்பி வேண்டினன்யான்<br/>
ஈண்டு நிதியக் குவைவேண்டே னெழிலார் மாதர் நலம்வேண்டேன்<br/>
         இமையோ ரரசா குதல்வேண்டே னெதுவும் வேண்டா நலம்விழைந்தேன்<br/>
ஆண்டா யுன்றன் றிருநாமம் ஆனா அன்பாற் சொலவிழைந்தேன்<br/>
         அடியா ரேவல் செயவிழைந்தே னவையீந் தருளத் தாமதித்தால்<br/>
மூண்ட விழைவுக் கிரங்கியொரு முத்தந் தருக முத்தமே<br/>
         முத்தர் பரவு மெட்டிகுடி முருகா தருக முத்தமே, (7)<br/>
<br/>

வேறு<br/>
<br/>
குத்திப் பொருப்பையெறி சத்திச் சமர்த்தகமழ்<br/>
         குமுதவாய் முத்த மருளே<br/>
கொத்துப் படப்பணியெ டுத்தப் பரிக்கண்வரு<br/>
         குமரவாய் முத்த மருளே<br/>
நத்துக் கரத்தர்மரு கக்கற்பகக் கனிநின்<br/>
         நளினவாய் முத்த மருளே<br/>
நக்கர்க்கு மெய்ப்பொருள் விரித்துச் சொலற்குவிரி<br/>
         நலமுள்வாய் முத்தமருளே<br/>
பத்தர்க்குள் நித்தமு மினிப்புற்ற புத்தமுத<br/>
         பவளவாய் முத்த மருளே<br/>
பச்சைக் குறத்தியித ழிச்சித் தெழிச்சியுறு<br/>
         பழுதில்வாய் முத்த மருளே<br/>
வித்தைக்கடற்குள் முழுகிக் கைக்கொள் முத்தனைய<br/>
         விமலவாய் முத்த மருளே<br/>
மெய்ப்பத்த ரெப்பொழுது மெச்சுற்ற வெட்டிக்குடி<br/>
         விரகவாய் முத்த மருளே. (8)<br/>
<br/>

வேறு<br/>
மந்திர தந்திர முங்கலை யும்பகர் வுற்றவிழுப்பொருளே<br/>
         வஞ்சனை யுங்கொலை யுங்கள வுந்தவி ருற்றவர் நற்றுணையே<br/>
மைந்தெழில் விஞ்சிய அண்டர்கு லங்கள்செ ழிப்ப வளிப்பவனே<br/>
         வண்டுள வந்துள வங்கம லங்கமழ் பத்மப தத்தரசே<br/>
சந்தன முங்கணி யுங்குர வும்பொலிவெற்பி லிருப்பவனே<br/>
         சங்கரர் சங்கரி மைந்த வளஞ்செறி எட்டிகுடிக் குமரா<br/>
முந்தவ டைந்து வணங்கின மிங்கொரு முத்த மளித்தருளே<br/>
         முண்டக மென்குமு தம்பவ ளம்பொலி முத்த மளித்தருளே (9)<br/>
<br/>
<br/>
வெட்டிக் கொடியவர் குலகாலா<br/>
         விம்பவொண் முத்தந் தருவாயே<br/>
வெற்றிச் செயலின் மிகுவேலா<br/>
         விஞ்சொளி முத்தந் தருவாயே<br/>
கட்டிக் கனியினு மினியோனே<br/>
         கஞ்சவொண் முத்தந் தருவாயே<br/>
கர்த்தற் கொருமொழி பகர்வோனே<br/>
         கண்டெனு முத்தந் தருவாயே<br/>
செட்டிக் குடியினில் வருவோனே<br/>
         செந்துகிர் முத்தந் தருவாயே<br/>
தித்திக் குமொழிசொ லுமைசேயே<br/>
         செங்கனி முத்தந் தருவாயே<br/>
எட்டிக் குடியமர் முருகோனே<br/>
         இங்கொரு முத்தந் தருவாயே<br/>
இச்சைப் படியருள் தருசேயே<br/>
         இன்புள முத்தந் தருவாயே (10)<br/>
-----------<br/>
<br/>
<center><strong> 
6. வருகைப் பருவம்</strong> <br/>
</center><br/> 
வெம்பிறவி வேனிலொழி முகில்போ லிருண்டகுழல்<br/>
         முன்னெற்றி மீதி லசைய<br/>
வெண்ணீறு திலகமுடன் இலகுபிறை நெற்றிமேல்<br/>
         மிளிர்மணிச் சுட்டி யிலகச்<br/>
செம்பதுமை கேள்வன் மலரோன்முதற் றேவர்செயல்<br/>
         செவ்வியழி யாம லருளுந்<br/>
திருவிழி மணிக்கடையி லருளலைக ளோங்கிடத்<br/>
         திண்டோளி லார  மாட<br/>
மொய்ம்புவரை வரைநீண்ட வரைமார்பி லருணகிரி<br/>
         முத்தமிழ்த் தொடைய லாட<br/>
மொகுமொகென வரைமணிகள் ஒலியிட வருட்சத்தி<br/>
         முழுஞான வேல்கை மிளிர<br/>
வம்புலவு செம்பதும மலரடியின் மணம்வீச<br/>
         வந்தருள்க வந்தருள்கவே<br/>
வளரெட்டி குடிவேல சிவைபெற்ற சிறுபால<br/>
         வந்தருள்க வந்தருள்கவே.      (1)<br/>
<br/>
இன்னம் புலன்க ளடங்காமல் இச்சை<br/>
         நெறியே யுழல்கின்ற<br/>
ஈனரிவர்கண் ணெதிர்வந்தால்<br/>
         எதுகேட் பாரோவென நினையேல்<br/>
பொன்னம் புயமா ளிகைவேண்டேம்<br/>
         பொங்கு மரவின்னணை வேண்டேம்<br/>
பொருநாற் கோட்டுக் கரிவேண்டேம்<br/>
         பொருவி லிருநன் னிதிவேண்டேம்<br/>
பின்னும் பிறவி வரினுமிளம்<br/>
         பெருமா னுனது சரணமலர்<br/>
பிரியா தெளியே முள்ளத்துப்<br/>
         பிறங்கும் வரமே வேண்டினம்யாம்<br/>
முன்னம் புளினர் மடமானை<br/>
         முயங்குங் களிறே வருகவே<br/>
முனிவோர் பரவு மெட்டிகுடி<br/>
         முருகா வருக வருகவே        (2)<br/>
<br/>

நெஞ்சா லுனது செஞ்சரண நிமல மலரே நினைந்துருகி<br/>
         நிகரில் ஞானத் தமிழ்ச்சந்தம் நின்றா ளிணைக்கே வனைதொழிலன்<br/>
மஞ்சா ரருண கிரிநாதன் வழுத்து மதல சேடனெனும்<br/>
         வழுவாப்பாவை நவின்றுன்னை வரச்செய் திடுவேமப்பாவைத்<br/>
தஞ்சா மதிக்க கிற்பாயே தமிழுக் கிரங்கும் பெருமானே<br/>
         தானே வாரா யெனின்மயிலின் சந்த விருத்த மோதிடுவோம்<br/>
அஞ்சா தெடுத்து வருங்கண்டா யயில்வே லரசே வருகவே<br/>
         அடியார் குடியா மெட்டிக்குடி யானாய் வருக வருகவே           (3)<br/>
<br/>

உருகி யுருகி யுடல்புளகித் துரைகள் குழறி விழியருவி<br/>
         ஓட வன்பாய் உன்னுமவ ருள்ளத் தூறும் தெள்ளமுதே<br/>
பருக வினிய பரங்கருணைப் பரமா னந்தப் பெருங்கடலே<br/>
         படிற்றுப் புலவே டர்க்கிடைந்தார் பதுங்குஞ் சேமப் பருப்பதமே<br/>
கருவி கரணம் கழன்றறிஞர் காணும் சுகசிற் ககனமே<br/>
         கடிய மலமாங் காரிருளைக் கடியு ஞான தினகரனே<br/>
முருக நாமந் தனக்குரிய முதல்வா வருக வருகவே<br/>
         முனிவோர் பரவு மெட்டிகுடி முருகாவருக வருகவே             (4)<br/>
<br/>
மண்மேல் மனித உடம்பெடுத்து மயங்கு வேனைப் பேரருளால்<br/>
         மானைக் காட்டி மான்பிடித்தல் மானவந்தாட் கொளுங்குருவே<br/>
பண்மேம் படுசெந் தமிழ்ப்பயனே பழைய மறையின் விழுப்பொருளே<br/>
         பரவுமடியார் விழைபவெலாம் பரிந்தீந் தருள்கற் பகதருவே<br/>
கண்மேற் கண்கொள் செங்கரும்பின் கண்ணில் முளைத்த கதிர்மணியே<br/>
         கனக மலையில்வளர் பச்சைக் கவினார் கொடியி னறும்பூவே<br/>
விண்மே லமரர் சூழமயின் மீதே விழிமுன் வருகவே<br/>
         விளங்கும் வளஞ்சா ரெட்டிகுடி வேளே வருக வருகவே       (5)<br/>
<br/>

மலையின் முழையிற் கற்கிமுகி வைத்த சிறையி லுறுகீரன்<br/>
         வழுத்து முருகாற்றுப் படைக்கு மகிழ்ந்து கருணை வழங்கியதும்<br/>
உலையின் மெழுகொத் துளமுருகி உருகி முருகா என்றோதும்<br/>
         ஓருத் தமியாள் வெட்டியகை உதவ முன்வந் தருளியதும்<br/>
நிலையு மன்பா லுன்னாமம் நினைவார் பெறுஞ்சீர் பற்பலவும்<br/>
         நெஞ்சந் தேறி நின்சரண நிமலக கமல நினைவானேன்<br/>
அலையுமடியேன் விழிகாண அயில்வே லரசே வருகவே <br/>
         அடியார் குடியா மெட்டிகுடி அறுமா முகவ வருகவே             (6)<br/>
<br/>
கமழும் பனிநீர் முழுக்காட்டிக் கவினீற் றுப்புண் டரந்தீட்டிக்<br/>
         கத்தூ ரியினிற் பொட்டிட்டுக் கருங்குஞ் சியின்மா மலர்சூட்டி<br/>
முமலங் கெடுத்தின் னருள்கொடுக்கும் முளரி விழிக்கஞ் சனமெழுதி<br/>
         மொய்ம்பு மலையி னறுங்கலவை முழுகப் பூசிமுலை யூட்டிச்<br/>
சமயங் கடந்த திருவடிக்குத் தண்டை சிலம்பு முதலாய<br/>
         சவியா பரணந் திருமேனி தன்னில் விளங்கும் படிபூட்டி <br/>
அமையத் திருவீ தியிலுன்னை அழைத்துப் போவேன் வருகவே<br/>
         அடியார் குடியாமெட்டிகுடி யறுமாகுகவா வருகவே               (7)<br/>
<br/>
விண்ணோ ரமுதுஞ் சுவைகுறைய விளம்பும் புலவர் கவிகேட்பேம்<br/>
         வீணை முதலாங் கருவியொடு மிழற்று மினிய இசைகேட்பேம்<br/>
பண்ணார் பழைய மறைநால்வர் பாடுந்தமிழ் மாமறை கேட்பேம்<br/>
         பழுதில் சைவ சித்தாந்தப் பனுவலறிஞர் மொழிகேட்பேம்<br/>
எண்ணான் குடனா லையுங் கடந்த இடத்தே இருந்த பெரும்பொருளோ<br/>
         டிரண்டற் றொன்று மோனியர்க ளிசைக்கு மனுபூ தியுங்கேட்பேம்<br/>
அண்ணால் அழைத்துச் செல்வேனான் அருளா ரமுதே வருகவே<br/>
         அடியார் குடியா மெட்டிகுடி யறுமா முகவா வருகவே. (8)<br/>
<br/>
வேறு<br/>
<br/>
பரிந்த செஞ்சுடரின் பிழம்பென வருக<br/>
         பசுங்கடற் பருதிபோல் வருக<br/>
பைம்புயல் மின்னின் குழுவென வருக<br/>
         பவழத்தின் குழவிபோல் வருக<br/>
விரித்த பேரொளிப்பொன் கலந்த சிந்துரத்தின்<br/>
மிகுகுவை போலிவண் வருக<br/>
         விலையிலா மணியின் திரளென வருக<br/>
விளங்கெழி லரசென வருக<br/>
தெரிந்தநான் மறையின் முடிபுணர் அறிஞர்<br/>
         செய்தவப் பேறென வருக<br/>
திகழ்சிவ ஞானபோத நன்னெறியோர்<br/>
         சேரநு பூதிபோல் வருக<br/>
அரிந்தமன் அயனிந்திரன் முதலமரர்<br/>
         அதிபதி வந்தருள் செயவே<br/>
அணிபொழி லெட்டி குடியமர் முருகா<br/>
         அறுமுக வந்தருள் செயவே.             (9)<br/>
<br/>
வேறு<br/>
முத்தமிழ் வித்வ விநோதா வருக வருகவே<br/>
         முட்டை யெனற்குள நாணாய் வருக வருகவே<br/>
முத்தி கொடுத்தருள் தாளா வருக வருகவே<br/>
         முக்கணர் மெச்சிய பாலா வருக வருகவே<br/>
தத்துவ முற்று முளானே வருக வருகவே<br/>
         சத்தி கையிற்கொள் குமாரா வருகவே<br/>
எத்த வருக்குமு னாவாய் வருக வருகவே<br/>
         இச்சைமுடித் தருள்வோனே வருக வருகவே<br/>
எத்தர்தமக் கரியோனே வருக வருகவே<br/>
         எட்டிகுடிப் பதிவேளே வருக வருகவே               (10)<br/>
-----------<br/>
<br/>
<center> <strong> 7.  அம்புலிப்பருவம்  </strong> <br/>
</center><br/> 
விண்ணவர் மதிக்க வமுதுருவமாய் வருதலான்<br/>
         வியோமத்தி னிலவிடுதலான்<br/>
மெய்யமர் வியன்கலை விளங்கலாற் கங்கைதலை<br/>
         மேவுமருண் மலைமேவலான்<br/>
கண்ணமரு மொருமானை மேவியுல குக்கெலாம்<br/>
         கலவிநல மீந்திடுதலாற்<br/>
கனகிநறு மாலையணி யனகனழ கேசுரன்<br/>
         கட்பொறியெனப் பொலிதலான்<br/>
எண்ணரு முயிர்ப்பயிர் தழைப்பவமு தீதலான்<br/>
         ஏறிமேடத்தின் வரலான்<br/>
இரவலர் களைப்புரந் திடுதலான் நீயிவற்<br/>
         கிணையிவனு னக்கிணையுளான்<br/>
அண்ண லெட்டிக்குடியி லமருமுரு கையனுட<br/>
         னம்புலி ஆடவாவே<br/>
ஆரணம் பரவுதிரு நாரணன் மருகனுட <br/>
         னம்புலி ஆடவாவே.                       (1) <br/>
<br/>
ஓங்கலை யிடங்கொண் டெழுந்தோகை மேலாகி<br/>
         யுலகைவல மாகவருவாய்<br/>
உற்றிடு கணங்கள்புடை சுற்றமிளிர்வாய் கலைகள்<br/>
         ஒண்புல வருக்குதவுவாய்<br/>
தாங்குமெழில் வள்ளிக்கு மாரன் சினந்தெயும்<br/>
         சமயத்தி லுதவிசெய்வாய்<br/>
சலசத்தி யொடுமதிக் கின்றவிண் ணோர்கள்பரி<br/>
         தாபமற வந்தளிப்பாய்<br/>
வாங்குமுட லோடுவா னத்துநரை யாய்க்குறை<br/>
         மதியனென மாதரேச<br/>
மாசஞ் சலஞ்செய்து குறையுறுவை யிவனிந்த<br/>
         வாறுனக் கொப்புடையவன்<br/>
ஆங்குறைக ணீங்கவரு ளெட்டிகுடி வேலனுட<br/>
         னம்புலி யாடவாவே<br/>
ஆரணம் பரவுதிரு நாரணன் மருகனுட<br/>
         னம்புலி யாடவாவே.                        (2)<br/>
<br/>
சோமனென் கின்றபேர் கொண்டுமா னாகஞ்<br/>
         சுமந்துசிவ னென்னநின்றாய்<br/>
தூயவட திசையிறைவ னாகிக்கு பேரனாந்<br/>
         தொடர்பினாற் றோழனானாய்<br/>
மாமனுத வியமாதர் பலரையு மணந்தென்று<br/>
         மாறாத வுறவுமானாய்<br/>
மன்னிராமன் கலைய னென்னு நாமங்களால்<br/>
         மலரடித் தொண்டனானாய்<br/>
பூமனா ரணனறிய வரியமுடி யடிகண்ட<br/>
         பூதியான் ஞானியானாய்<br/>
பூழியர்கள் குலமுதல்வ னாதலான் மரபிற்<br/>
         பொருந்துமுன் னோனுமானாய்<br/>
ஆமிதா லறுமுகச் சிவனழைத் தான்விரைந் <br/>
         தம்புலீ யாடவாவே<br/>
ஆரணம் பரவுதிரு நாரணன் மருகனுட<br/>
         னம்புலீ யாடவாவே.                         (3)<br/>
<br/>
நஞ்சினொடு வருமமுத முண்டமர ரென்றுபேர்<br/>
         நண்ணுகினும் விண்ணுளோர்கள்<br/>
நாசமுறுவாரெனற் கீசன்முடிமீதுள்ள<br/>
         நகுதலை சிறந்த சான்றாம்<br/>
துஞ்சிடல் பிறந்திடல் வளர்ந்து தேய்ந்திடலென்ற<br/>
         துன்பமொடு கொடிய கயநோய்<br/>
தோய்ந்துளை பணிப்பகை யடிக்கடி விழுங்கவரு<br/>
         தொல்லையும் படுகின்றனை<br/>
கஞ்சனை முனிந்தந் தகனை யுதைத்துக் கலக<br/>
         காமனையெ ரித்துநஞ்சங்<br/>
கண்டந் தரித்தபெரு மானரு ளுருக்கொண்டு<br/>
         கந்தனென வந்து நின்றான்<br/>
அஞ்சுமுக நீங்கவெழி லாறுமுக சிவனிவனொ<br/>
         டம்புலீ யாடவாவே<br/>
ஆரணம் பரவுதிரு நாரணன் மருகனுட <br/>
         னம்புலி யாடவாவே.  (4) <br/>
<br/>
கலகவிழி கலவிநசை யாலணுகு<br/>
         கடியகொடு நோய்கழன்றுட்<br/>
களங்கம தொழிந்துகுறை யாதகலை நிதியெனக்<br/>
         கவிராசர் புவிராசர்கள்<br/>
தலைவணங் கச்சித்தி பெற்றுய்ய லாமெங்கள்<br/>
         தலைவனரு ளருணகிரியே<br/>
தக்கசான் றாமுனை விழுங்குபாம் புன்னருகு<br/>
         சாராது தரணி தாங்கும்<br/>
பலதலைய பாந்தளை யெடுத்துதறி யார்க்கும்<br/>
         பசுங்கலப மயிலி வணதாம்<br/>
பகலிரா வென்னும் பகுப்பற்ற நிலையிற்<br/>
         பரானந்த வமுதாரலாம்<br/>
அலகில்புக ழெட்டிகுடி மருவு முருகையனுட<br/>
         னம்புலீ யாடவாவே<br/>
ஆரணம் பரவுதிரு நாரணன் மருகனுட<br/>
         னம்புலீ யாடவாவே  (5)<br/>
<br/>
பூதகா யத்துப் பொருந்தியுளை நீயிவன்<br/>
         புனிததக ராலயத்தான்<br/>
பொன்றுறுஞ் சிலகலையை நீயிவன் கலையெலாம்<br/>
         போற்றிடுங் குரிசிலாகும்<br/>
மாதமொரு நாணிறைவு மேவுவாய் குறைவிலா<br/>
         மாநிறைவு ளானிவன்காண்<br/>
மாசுணங் கண்டஞ்சு வாயிவன் பரிகண்டு<br/>
         வாசுகியு முள்ளமஞ்சும்<br/>
ஆதவற்கொளிமங்கு வாயிவன் அவன்பகை<br/>
         அழித்தவன் வணங்குமுன்னோன்<br/>
ஆனைமுக னார்சாப மேவினை யவன்றுணையி<br/>
         னான்மாதை யிவன்மணந்தான்<br/>
ஆதலி னிவற்குநீ யிணையாவை யோகடுகி<br/>
         யம்புலீ யாடவாவே<br/>
அட்டதிசை யும்பரவு மெட்டிகுடி வேலனுட<br/>
         னம்புலீ யாடவாவே.                     (6)<br/>
<br/>
வேறு<br/>
அஞ்சு பிறப்புளை நீயிவ னஞ்சு பிறப்பை யறுத்தெழுவான்<br/>
         ஆசை வழித்திரி வாயிவ னாசை யறுத்துயர் வாழ்வருள்வான்<br/>
மஞ்சு மறைந்து வெளிப்படு வாயிவன் மஞ்சுள மிஞ்சியுளான்<br/>
         மாசு பொதிந்தனை நீயிவ னாருயிர் மாசுதனைத் தெறுவான்<br/>
கஞ்சன் மகற்கு வருந்தினை நீயிவன் கஞ்சன் வணங்கடியான்<br/>
         காமற் கோர்குடை நீயழகாலக் காமனிவற் குடைவான்<br/>
வஞ்சனை யன்றிது முருகனொ டாடிட வாவா வம்புலியே<br/>
         வளரெட் டிக்குடி யிறைவனொ டாடிட வாவா வம்புலியே    (7)<br/>
<br/>
மதியே மென்று நினைத்தனை யேலுன் மதியினை யென்சொல்கேம்<br/>
         மன்னும் பெரியரை மதியா தவனை மதிப்பவ ராருலகில்<br/>
மதியா தவர்மதி யாதவன் வேள்வி மதித்துறு தீமதியால்<br/>
         மதிமாழ் குறவுடல் தேய்வுற் றலர்விழி வாணகை போயினரால்<br/>
மதிதீ விடநுகர் மதிசேர் சடையிறை வன்மதி மதியனிவன்<br/>
         மதியிற் சினமுறின் மதியே யுன்பெரு வாழ்வு குலைந்திடுமே<br/>
மதியா யெனின்முரு கையனோ டாடிட வாவா வம்புலியே<br/>
         வளரெட் டிக்குடி முருக னொடாடிட வாவா வம்புலியே     (8)<br/>
<br/>
பாணித் தனையே லிவனொண் புருவங் கோணித் திடுமாயின்<br/>
         பணியன கைப்பிணி முகமொரு கவளமெ னப்பசி யாறிடுமால்<br/>
வேணித் தலையொடு கலையையு மருகுவி  யாளங் கொளவருள்வான்<br/>
         விமலன் கண்கள் புதைக்கி னினக்குறு வினையார் புகலவலார்<br/>
பாணிக் கரகமு டைப்பிர மன்படு பரிபவ முணராயோ<br/>
         பரிவா லிவையுரை செய்தோம் கருணைப் பரவை யிடைத்தோன்றும்<br/>
வாணித் திலமுரு கையனொ டாடிட வாவா வம்புலியே<br/>
         வளரெட்டிக்குடி யிறைவனொ டாடிட வாவா வம்புலியே            (9)<br/>
<br/>
<br/>
நிசிசர னென்றொரு பெயருடை மையினவ னெஞ்சஞ் சினனென்றோம்<br/>
         நேரரு வேந்தென் பெயருட னிரவுறு நிலைநா ணினனென்றோம்<br/>
சசியென் பெண்பெயர் சரியாய் நெஞ்சு சமழ்த்தா னிவனென்றோம்<br/>
         தானவ னருகுற நாணுத லியல்பே சருவேனீ யென்றோம்<br/>
உசிதம தோவுன் னருகல் லோனுற லென்றுன் னினனென்றோம்<br/>
         ஒருகண மினிநீ பாணித்தனையே லுறுதுயர் அளவிலைகாண்<br/>
வசிகர னாகிய முருகனொ டாடிட வாவா வம்புலியே<br/>
         வளரெட் டிக்குடி யிறைவனொ டாடிட வாவா வம்புலியே           (10) <br/>
---------------<br/>
<br/>
<center><strong> 
8. சிறுபறைப் பருவம்</strong> <br/>
</center><br/> 
தழங்கும் புனலை வயற்பாய்ச்சுஞ் சத்த முழங்கக் கருவியினாற்<br/>
         றடியை யுழுவார் பகடுகளைத் தட்டித் துரப்பு மொலிமுழங்கச்<br/>
செழுங்கட் கரும்பு பிழிகின்ற திரிகை யானை போன்முழங்கத்<br/>
         தீஞ்சா றோடிப் பாசனத்திற் றிரண்டு வீழு மொலிமுழங்கக்<br/>
கொழுங்கட் கயற்பண் மொழிமடவார் குரவைப் பாட்டாட் டிசைமுழங்கக்<br/>
         கொண்டல் முழங்கத் தண்டலையிற் குலவுமளிகள் குழல்போல்<br/>
முழங்கு மெட்டிக் குடிமுருகா முழக்கி யருள்க சிறுபறையே<br/>
         முழுமா ணிக்கத் திரளொளியே முழக்கி யருள்க சிறுபறையே.     (1)<br/>
<br/>
<br/>
தூவார் மறையின் பொருள் முழங்கத் துய்ய சிவநூற் றுறைமுழங்கத்<br/>
         துகளில் பிறபல் கலைமுழங்கத் தொண்டர் மலர்வாய்ச் சொல்முழங்கத்<br/>
தேவா ரங்கள் முதலாய தெய்வத் தமிழ்மா லைகள் முழங்கத்<br/>
         தெவிட்டா வமுதா யருணகிரி செப்பு முனது புகழ்முழங்க<br/>
ஓவா துனது கோயில்தொறு முஞற்றும் பூசைமணி முழங்க<br/>
         உனையே நினைந்துன் னடியவர்கட் கூட்டுவாரின் சொன்முழங்க<br/>
மூவா வெட்டிக் குடிமுருகா முழக்கி யருள்க சிறுபறையே<br/>
         முழுமா ணிக்கத் திரளொளியே முழக்கி யருள்க சிறுபறையே     (2)<br/>
<br/>
<br/>
அலையும் புலனை யகத்தடக்கி யாசை யடக்கி யாதர<br/>
         மாறுங் கண்டு மேனிலைமை யணுகி லெழும்பல் லிசைபோலத்<br/>
தொலைவில் பிறவிப் பெரும்பகையும் துணையாங் காம முதலாய<br/>
         துணைவர் குழுவு மிரியவெழுந் தொண்டர் படைப்பல் லியம்போல<br/>
மலையும் நினைப்பு மறப்பும்செய் மாயை யிருளும் போயதினி<br/>
         வைகுந் துயினீங் குகவென்னு மாறு போல உமைஞான<br/>
முலையுண் ணெட்டிக் குடிமுருகா முழக்கி யருள்க சிறுபறையே<br/>
         முழுமா ணிக்கத் திரளொளியே முழக்கி யருள்க சிறுபறையே.    (3)<br/>
<br/>
வருந்தும் பிறவிக் கடனின்று <br/>
         வாங்கி யெம்மைத் தாங்குங்கை<br/>
மண்மேல் வினையி லுழலுங்கால் <br/>
         மயங்கா தஞ்ச லருளுங்கை<br/>
திருந்து மருண கிரிக்கருளாற் <br/>
         செபமா லையளித் திடுஞ்செங்கை<br/>
செருக்கு முட்டாட் டாமரையோன் <br/>
         சென்னி குலுங்கக் குட்டுங்கை<br/>
மருந்துண் ணமரர் கோன்றலையில்<br/>
         மகுடஞ் சூட்டும் வரதக்கை<br/>
வள்ளி யெனுந்தெள் ளமுதினுக்கு<br/>
         மணமா லிகைசூட் டுங்கையால்<br/>
முருந்து நகையெட் டிக்குடியாய்<br/>
         முழக்கி யருள்க சிறுபறையே<br/>
முழுமா ணிக்கத் திரளொளியே<br/>
         முழக்கி யருள்க சிறுபறையே.       (4)<br/>
<br/>
இத்தா ரணியார் வானோர்வேண் டியவெல்லாமு மீயுங்கை<br/>
         எம்மானருண கிரிசிகரி யிருந்து விழுங்கா லேந்துங்கை<br/>
சித்தர் தமக்கு ஞானநெறி தெரிக்குஞ் சின்முத் திரைச்செங்கை<br/>
         சீகா ழியிலந் தணர்காணச் சிவனார் தம்மைச் சுட்டுங்கை<br/>
கொத்தார் வேம்பன் சுரநீங்கிக் குளிர நீறு பூசுங்கை<br/>
         கோலக்காவிற் பொற்றாளங் கொண்ட கையா லுமையளித்த<br/>
முத்தா வெட்டிக் குடிமுருகா முழக்கி யருள்க சிறுபறையே<br/>
         முழுமா ணிக்கத் திரளொளியே முழக்கி யருள்க சிறுபறையே (5)<br/>
<br/>
வேறு<br/>
எண்ணறு மறையறி வருபிர மப்பொரு ளிருமூ வுருவாகி<br/>
         எறிதிரை யுறுசர வணமீ தேமல ரெழிலா சனமேவிக்<br/>
கண்ணுறு முடுமக ளிரறுவ ருளமிகு களிகூ ரத்தளருங்<br/>
         கானடை கொண்டு நடந்தோ டிக்கரி யரியொடு விளையாடிப்<br/>
பண்மிகு குழல்கோ டூதித் தண்ணுமை பம்பையொ டொண்பதலை<br/>
         பயிலுஞ் சிறுதுடி முதல முழக்கிய பாலக வுமைமுத்தம்<br/>
கொண்ணறு மலர்வா யெட்டிக் குடியாய் கொட்டுக சிறுபறையே<br/>
         குஞ்சரி கொங்கை மணந்திடு தோளா கொட்டுக சிறுபறையே    (6)<br/>
<br/>
பூதலமேவு பொறிப்பண மாசுண மாதிய பொள்ளெனவே<br/>
         பொன்வரை யாதிய பூதர மாடி யசைந்து பொருக்கெழவே<br/>
மோதலை வாரிதி பொங்கியெழப் பெருமுகில் மழையைப் பெயவே<br/>
         முகிலுறு மிடியு நமைத்தெறு மிடியின் முழக்கி தெனக்கொளவே<br/>
வாதமு முகமுடி விதென வெருக்கொள வலிமிகு மசுரர்குழாம்<br/>
         மாய ஒலித்திடு நெய்தலெனக் குளிர்வா னளவும் பொழில்வாய்க்<br/>
கோதறு தேன்சொரி யெட்டி குடிக்குக கொட்டுக சிறுபறையே<br/>
         குஞ்சரி கொங்கை மணந்திடு தோளா கொட்டுக சிறுபறையே.    (7)<br/>
<br/> 
ஐந்தொழி லுஞ்செயு மெந்தை நடஞ்செய வாயிர மங்கைகளால்<br/>
         அணிமந் தணமறை யுந்தொழில் வாணனு மகமிக வெள்குறவே<br/>
நந்தியு மிந்த விதஞ்சதி கொட்ட நமக்குவ ராதெனவே<br/>
         நாதனு மாதர வாகித் தலையை யசைத்து நடஞ்செயவே<br/>
தந்தன தந்தன திந்திமி யென்று சதிக்கண முந்துறவே<br/>
         தாயுமை யானந் தக்கொடியுங் கைத்தாளங் கொட்டிடவே<br/>
கொந்தண வும்பொழி லெட்டி குடிக்குக கொட்டுக சிறுபறையே<br/>
         கோவா மணியே வாடா மலரே கொட்டுக சிறுபறையே    (8)<br/>
<br/> 
நம்மின மிதுவென முகில்கண் முழங்க நயந்து முகிற்கணமார்<br/>
         நாத மெனக்களி மயில்க ணடஞ்செய நடனங் கண்டு விணோர்<br/>
கொம்மை முலைச்சிய ராடல் கொளக்காண் கொழுநர் மகிழ்ச்சிகொளக்<br/>
         கொண்டல் முழக்குக் கெதிரா கப்பல குஞ்சர மும்பிளிற<br/>
விம்மு முழக்க மெழுந்து திசைக்களி வேழச் செவிநுழைய<br/>
         விரல்சிர லிறகென வசைய விரற்பணி மின்னிட விண்ணளவும்<br/>
கொம்மைப் பொறி மதிலெட்டி குடிக்குக கொட்டுக சிறுபறையே<br/>
         குஞ்சரி கொங்கை மணந்திடு தோளா கொட்டுக சிறுபறையே      (9)<br/>
<br/>
கொக்குச் சுவைக்கனி வெடித்துச் சொரிந்தகடி <br/>
         கொண்டசாற் றோடுயர்ந்த<br/>
கோழரைய வாழையி னறுங்கனி யெழுஞ்சாறு<br/>
         கூடியய லாகவளரும்<br/>
இக்குக் குழுக்கிடை நிறைத்துத் தொடுத்துள<br/>
         விறாலினஞ் சிதையவீழ<br/>
எழுகின்ற தேன்வெள்ள மொடுபலா வின்சா<br/>
         றியைந்துகால் வழியினோடிப்<br/>
புக்குத் திளைத்தினிது துய்த்துச் செருக்கியொளிர்<br/>
         பொன்னாடு தாவியங்குப்<br/>
பொற்றருவி னரைமுட்டி மீண்டுவரு வாளையூர்<br/>
         புனல்சூடு மெட்டுகுடிவாழ் <br/>
செக்கச் சிவந்தவொளி திக்கெட்டும் வீசுசேய்<br/>
         சிறுபறை முழக்கி யருளே<br/>
தினகரர்க ளொருகோடி யெனவொளிரும் வடிவேல<br/>
         சிறுபறை முழக்கி யருளே.       (10)<br/>
---------<br/>
<br/>
<center><strong> 9. சிற்றிற் பருவம் </strong> <br/>
</center><br/>
பிள்ளை யிவனென் றுனைநினைந்த பிரமன்வாழும் பதமன்று<br/>
       பிறழா வன்பர் தலையிலவன் பிசகித்தீட்டு மெழுத்தன்று<br/>
வெள்ளக் கடலி னடுவசுரர் வீர மகேந்ர புரமன்று<br/>
       வீர நினது திருவடியின் வீச்சா லழிவுற் றிடவிதுதான்<br/>
தெள்ளிக் கொழித்த மண்ணொடுகல் சேர்த்துக் கட்டுஞ் சிறுவீடு<br/>
       சேர்ந்தாய் விருந்தாய் நாமட்ட சிறுசோ றிடுவோ மாதலினால்<br/>
அள்ளிக் கொள்ளும் பேரழகா அடியேஞ் சிற்றி லழியேலே<br/>
       அழகாரெட்டிக் குடிமுருகா அடியேஞ் சிற்றி லழியேலே (1)<br/>
<br/>
செஞ்சொ லொன்று மில்லாமற் சீருங் கட்டுஞ் சேராமல்<br/>
       சிறந்த பொருளும் பயவாமல் செவ்வே சந்தி பொருந்தாமல்<br/>
நெஞ்சங் கவரு மணியின்றி நிறைந்த புலமை யில்லோர்கள்<br/>
       நேர்ந்த வாறு கீறும்பா நிகர யாஞ்செய் சிற்றில்லம்<br/>
விஞ்ச யெம்போற் சிறியர்சிலர் வியந்து சிறிதே விளையாடி<br/>
       வீசுங் காலிற் பறந்துபோ மென்காற் போதின் மண்படிய<br/>
அஞ்சன் றனைமோ தியபெருமா னடிகேள் சிற்றில் சிதையேலே<br/>
       அழகா வெட்டிக் குடிமுருகா அடியேஞ் சிற்றில் சிதையேலே (2)<br/>
<br/>
புவன மிருநூற் றீரேழும் பொற்பப் படைத்துச் சிற்றுயிர்கள்<br/>
       பொருந்தக் குடிவைத் தளிக்கின்ற பொன்னம் பொருப்பன் றன்னன்னத்<br/>
துவமை யறுசிற்றின் முழுதும் ஊழிநாளி லழிக்கின்றான்<br/>
       உந்தை யென்றாற் றந்தைகுண முனக்கும் பொருந்த லியல்பெனினும்<br/>
கவன மாக யாமியற்றுங் கவினார் மனைகள் கடிதழித்தல்<br/>
       கடனன் றுனக்கு விளையாட்டின் கடைசி வரையும் பொறுப்பாயே<br/>
அவனு மவளு மோருருவா மரசே சிற்றி லழியேலே<br/>
       அழகா ரெட்டிக் குடிமுருகா வடியேஞ் சிற்றி லழியேலே 		(3)<br/>
<br/>
ஒன்றும் போதா நாயனையே முழைநீ வந்தெஞ் சிற்றில்லை<br/>
       உதைத்தே மகிழ்ந்தா லதற்கடியே முவப்ப தன்றி வெறுப்பேமோ<br/>
நன்றெம் மில்லந் தொறும்வந்து நயந்துன் பாத மலர்காட்டும்<br/>
       நயமே நினைவே மொறுத்தாலும் நம்பாலரு ளென்றுளம் நெகிழ்வேம்<br/>
மன்றம் பொலிய நடம்புரிவார் மைந்தா செந்தா மரையனைய<br/>
       மஞ்சா ரடியின் மண்படுங்கால் மற்றெங் கண்ணிற் பட்டதுவாம்<br/>
அன்று மின்று மென்றுமுன தடியேஞ் சிற்றி லழியேலே<br/>
       அழகாரெட்டிக் குடிமுருகா அடியேஞ் சிற்றி லழியேலே       (4)<br/>
<br/>

மண்ணும் பொன்னும் பெண்ணுமெனும் மாவேடணை மூன்றனையு மொழித்து<br/>
       மாளா வின்ப வீடளித்தல் வழக்கா மெனினு மறவாமல்<br/>
எண்ணு மடியா ரிதயத்து மிருக்கின் முதலு நடுமுடியும்<br/>
       இருக்கும் பதத்தி லுறுத்துமென வெண்ணி யெண்ணி மறுகுறுவேம்<br/>
பண்ணும் தமிழும் பயில்புலவர் பாடு மணிநா விலுமிமயப்<br/>
       பாவை குவளை விழியினிடைப் பாவை தனிலும் துகள்படுமே<br/>
அண்ணுஞ் சிவபோ கத்தமுதே யடியேஞ் சிற்றி லழியேலே<br/>
       அழகா ரெட்டிக் குடிமுருகா வடியேஞ் சிற்றி லழியேலே  	(5)<br/>
<br/>
<br/>
உள்ளக் கமலத் துனையிருத்தி யொருமைப் புலனாம் விளக்கேற்றி<br/>
           ஒழியா வன்பா நீராட்டி யுண்மை முதலெண் பூச்சாத்தித்<br/>
தள்ளற் கரிய தற்போதந் தனையே வமுதா வுனையூட்டித்<br/>
          தளரா வழிபா டுடையார்கள் தம்பூ சனைகொண் டுகப்பதுபோல்<br/>
வெள்ளத் தனைய பேராசை மேவு நெஞ்சம் புறத்தலைய<br/>
       மென்பூக் கொண்டு புறப்பூசை விளைக்கு மவர்க்கும் விருப்பளிப்போய்<br/>
தெள்ளுந் தரளச் சோறடுமிச் சிறியேஞ் சிற்றில் சிதையேலே<br/>
       சிட்டர் பரவு மெட்டிகுடிச் செல்வா சிற்றில் சிதையேலே. 	(6)<br/>
<br/>
line missing in the following verse ?? to be checked <br/>
வெங்கட் புலியி னுடலுருவே வெகுண்டு குத்திப் பொருகரியின்<br/>
          வெண்கோ டதனில் விளைமுத்தும் விலகி யெறிக்கும் பலமணியும்<br/>
பொங்கி வழியுந் தேன்கூடும் பூவும் பொன்னும் மலைகொழிக்கும்<br/>
          பொன்னிப்  புவன முழுதுடையா ரளித்த செல்வத் திருக்குமரா<br/>
அமரர் கற்ப நாடுகுடி யமரக் காத்த வமர்வேலோய்<br/>
செங்கட் கமலத் திருத்தாளாற் சிறியேஞ் சிற்றில் சிதையேலே<br/>
          சிட்டர் பரவு மெட்டிக்குடிச் செவ்வேள் சிற்றில் சிதையேலே (7) <br/>
<br/>
தழைத்த சாலிப் பயிரருகே சாறு நிறைந்த கரும்பருகே<br/>
          தரக்கின் பாதச் சீப்பரம்பை தரள மரும்பித் துகிர்போலப்<br/>
பழுத்த கமுக மதனருகே பலவும் மாவும் பயில்சோலை<br/>
          பசியாம் பகைவ னெஞ்சஞ்சப் படைபோ னிற்குஞ் சோணாடா<br/>
பிழைத்த மறையோன் போலுன்னைப் பிள்ளை யெனவெள் ளியதுண்டோ<br/>
          பிச்ச னீலி பெறுஞ் சிறுவன்  பெருங்காட் டெருமை மேய்ப்பனெனத்<br/>
தெழித்த துண்டோ மலரடியாற் சிறியேஞ் சிற்றில் சிதையேலே<br/>
          சிட்டர் பரவு மெட்டிக்குடிச் செவ்வேள் சிற்றில் சிதையேலே (8)<br/>
<br/>
பவளக் கொழுந்து விளக்கேற்றிப் பைம்பொற் கலத்தின் முத்திட்டுப்<br/>
          பனிநீர் வாக்கிச் செம்மணித்தீப் பசுங்கல் லடுப்பின் வைத்தூதி<br/>
எவள வடியார் வந்தாலு மெதிர்கொண் டமுதட் டூட்டுதுமென்<br/>
          றெண்ணி யதனின் முனைந்திருந்தோ மெங்கள் பெருமா னருளாலெம்<br/>
உவள கத்தின் வரக்கண்டு முரையா டாம லிருப்பேமோ<br/>
          உண்ணச் சிறுசோ றளியேமோ வுள்ளஞ் சினவா தருள்கண்டாய்<br/>
திவளுந் திருநீ றணியழகா சிறியேஞ் சிற்றில் சிதையேலே<br/>
          சிட்டர் பரவு மெட்டிகுடிச் செவ்வேள் சிற்றில் சிதையேலே. (9)<br/>
<br/>
உந்தை யிரந்துண் டமைமொழியோ மும்மோய் புலவர்க் கறுதிங்க<br/>
          ளுணவட் டிட்ட செயலுரையோ முன்மா மன்வெண் ணெய்க்களவும்<br/>
நிந்தைக் குரிய பலசெயலு நிகழ்த்தோந் தமைய னுருப்பழியோம்<br/>
          நீயோர் குறத்தி யெச்சினுகர் நிலைமை சொல்லோம் நினதடியார்<br/>
இந்தக் குலத்தா ரெனவிகழோ மிதுநால் வரையாஞ் செய்பிழைகள்<br/>
          எல்லாம் பொறுத்தி பழனிதிரு வேரகஞ்சோ லைமலையாய்<br/>
செந்திற் குமரா பரங்குன்றாய் சிறியேஞ் சிற்றில் சிதையேலே<br/>
          சிட்டர் பரவு மெட்டிகுடிச் செல்வா சிற்றில் சிதையேலே (10)<br/>
<br/>
<br/>
<center> <strong> 10. சிறுதேர்ப் பருவம் </strong><br/>
</center><br/> 
பாயிரு ளகற்றுகதிர் ஞாயிறொளி மட்கும்<br/>
          பரூஉமணிச் சூட்டிராசிப்<br/>
பாந்தளின் றலைவீதி  மீதோடு வையமாம்<br/>
          பாரித்த தேரிலேறி<br/>
மாயிரும் பொற்சிலையில் வாசுகி தனைப்பூட்டி<br/>
          வாங்கியரி வாளியாக<br/>
வானவர்க டுயர்தீர முப்புரந் தீவாய்<br/>
          மடுத்தபெரு வீரன் மதலாய்<br/>
காயிருங் கனல்வேள்வி வருதகரை யூர்ந்துவரு<br/>
          களிறே கலாப மயின்மேல்<br/>
ககனவெளி வழியுலகை யொருநொடியில் வலம்வந்த<br/>
          காளையே யுமைநங் கையின்<br/>
சேயென அரன்கண்வரு சோதியே யாதியே<br/>
          சிறுதே ருருட்டி யருளே<br/>
சிட்டர்புக ழெட்டிகுடி யுற்றவடிவேலனே<br/>
          சிறுதே ருருட்டி யருளே. (1)<br/>
<br/>
கடலுலகி லறநெறி புரந்தமுசு குந்தனொடு<br/>
           காவலரு மேவ வரிய<br/>
கற்பக தலத்தமரர் காவலனு மோவாது<br/>
          காவலா ழியையுருட்ட<br/>
முடவரவ படவணையி லறிதுயிற் கொண்டமரு<br/>
          முண்டகக் கட்கொண்டலு<br/>
முதுமறைக் கிழவனுஞ் சமனுமுத லமரர்தொழின்<br/>
          முட்டாது தாஞ்செலுத்தத்<br/>
தடவரை யுதித்துவரு சூரியன் தேருருளை<br/>
          தடையின்றி வழிநடப்பச்<br/>
சமரிலெதிர் நிசிசரர்கள் விரிதலைக ளுருளத்<br/>
          தடந்தேரில் வந்தசதுரா<br/>
திடமதிலின் முகில்படியு மெட்டிகுடி வேலனே<br/>
          சிறுதே ருருட்டி யருளே<br/>
சிவசமய வறுமுகவ குகபகவ  வுமைபுதல்வ<br/>
          சிறுதே ருருட்டி யருளே  			 (2)<br/>
<br/>
அறுமுகத் தொருகுழவி யாகிவட மேருவி<br/>
           லமர்ந்தெட்டு வரைபிடுங்கி<br/>
அட்ட நாகங்களைச் சுற்றிவிசை யோடுபம்<br/>
          பரமென்னு மாசுழற்றித்<br/>
தெறுசுறவு செறிகடல்க ளொன்றாக்கி யெட்டுத்<br/>
          திசைக்களிறு முட்டவிட்டுச்<br/>
செய்ததிரு விளையாட லறியா தெதிர்ந்தவத்<br/>
          தேவேந்தி ரற்படுத்துக்<br/>
குறுகியரி யயனமரர் பரவ விந்திரனுயிர்<br/>
          கொடுத்துக் குமாரவுருவிற்<br/>
குலவுசர வசரங்க ளெல்லா மடங்கியுள<br/>
          கோலமுங் காட்டுபரமன்<br/>
சிறுவ சருவேச வெட்டிக் குடியில் வேலனே<br/>
          சிறுதே ருருட்டி யருளே<br/>
சிவசமய வறுமுகவ குகபகவ வுமைபுதல்வ<br/>
          சிறுதே ருருட்டி யருளே.  (3)<br/>
<br/>
பண்ணவர் களுக்குநல மெண்ணிநா ரதமுனி <br/>
          பயின்றவேள் வியிலெழுந்து<br/>
பாரித்த பேரண்ட நிலைகுலைய வேமருப்<br/>
          பான்முட்டி வந்ததகரை<br/>
விண்ணவர்க ளுக்கஞ்ச லென்றருளி யன்புடைய<br/>
          வீரவா குவினையேவி<br/>
விரைவினி லவன்கொணர வூர்தியா கக்கொண்ட<br/>
          வித்தகா நத்துமிழ்ந்த<br/>
கண்கவரு முத்தின முமிழ்ந்தநில வான்மடுக்<br/>
          கைவரவங் கண்விழிப்பக்<br/>
கமலங்கண் மூடுபுனல் வளமிஞ்சு பழனங்<br/>
          கவின்றுசூ ழெட்டிகுடிவாழ்<br/>
திண்ணிய தவத்தவர்க ளெண்ணமமர் வேலனே<br/>
          சிறுதே ருருட்டி யருளே<br/>
சிவசமய வறுமுகவ குகபகவ வுமைபுதல்வ<br/>
          சிறுதே ருருட்டி யருளே 				(4)<br/>
<br/>
வேறு<br/>
கோரச்சூர னுளத்திலுறுங் கொள்கை யறிந்து தொழில்புரியும்<br/>
              கோதறு மிந்திர ஞாலத்தேர் கூடிய பூத கணத்தையெலாம்<br/>
சேரக் கொண்டு புறக்கடலிற் சேர்ப்பச் செங்கதிர் வேலேவித்<br/>
              தீதற மீட்டுத் திறலவுணன் சிந்தை திகைப்ப வழைத்தந்த<br/>
ஏர்பெறு மிந்திர ஞாலத்தை யிங்குற வென்று வசஞ்செய்தஃ<br/>
              தீந்தவ னென்னினும் வேறலனென் றியாவரு மறியச் செய்தபெருஞ்<br/>
சீர்பெறு மெட்டிக்குடி முருகா சிறுதே ருருட்டி யருளுகவே<br/>
             சிவசுப் பிரமணி யப்பெருமான் சிறுதே ருருட்டி யருளுகவே 	(5)<br/>
<br/>
தந்தி முகத்தவன் முந்துமகன் சாலச் சீறி  விடுத்தகொடுஞ்<br/>
              சலதி யனற்பவ னப்படைகள் சதுர்முக னாரண னாதிபடை<br/>
வந்திட வந்திட வுந்தியுற வாய்க்கொள் ளுக்கிர னாதியராம்<br/>
              வலிமிகு சாரதமாப் படைகள் வாழ்த்துஞ் சேனைத் தலைவனுமாய்<br/>
முந்திர விப்பகை வன்றனுயிர் முடித்த திறற்புயன் முன்னவனே<br/>
              மூரித் தாரக னுயிருண்ட மூவாத் தேவர்கள் கோளரியே<br/>
செந்தில வெட்டிக் குடிமுருகா சிறுதே ருருட்டி யருளுகவே<br/>
              சிவசுப் பிரமணி யப்பெருமான் சிறுதே ருருட்டி யருளுகவே. 		(6)<br/>
<br/>
<br/>
வேறு<br/>
வெங்கட் சிங்க முகத்தசுரன் வீரவாகு முதலொன்பான்<br/>
              விரும்பு மிளைஞ ரிலக்கரொடு விரவும் பூத கணமெல்லாம்<br/>
அங்கைப் பாசத் தார்த்துதைய வசலத் துய்த்து மறைந்திடவே<br/>
              அம்பொன் றேவிப் பாசமறுத் தவரைப் புரந்த திறல்வீரா<br/>
பங்கப் படினும் பின்கிளைக்கும் பாவிச் சிங்கன் தலைதோள்கள்<br/>
              பட்டே ஒழிய உங்காரம் பண்ணி யடக்கிப் பின்னவனைச்<br/>
செங்கை வயிரத் தான்முடித்தோய் சிறுதே ருருட்டி யருளுகவே<br/>
              திருவா ரெட்டிக் குடிமுருகா சிறுதே ருருட்டி யருளுகவே 	(7)<br/>
<br/>
உருட்டும் புரட்டு மிகுமுலகி லுடம்பை யோம்புங் குறிக்கோளே<br/>
              உடையா ரிடையே யுழன்றாலு முலோகா யதநஞ் சேறாமே<br/>
மருட்டுங் கடுவிற் கொடியவிழி மானார் மயக்கந் தாக்குகினும்<br/>
              மனையாண் மக்கள் சுற்றமெனும் வலையிற் காலை வைத்திடுனும்<br/>
பொருட்டுன் பஞ்சிற் சிலவேலை பொருந்து மெனினும் நின்பாதப்<br/>
              போதெப் போதும் மறவாத போத மளித்துச் சிறியேனைத்<br/>
தெருட்டுங் கருணை யாறுமுகச் சிவனே சிறுதே ருருட்டுகவே<br/>
              செல்வஞ் சிறந்த எட்டிகுடிச் செல்வா சிறுதே ருருட்டுகவே 	(8)<br/>
<br/>
கேழி லரனார் திருவருளாற் கிட்டற் கரிய பெருஞ்செல்வங்<br/>
            கேச வாதி யமரர்களாற் கேடுறாத வலியுடைமை<br/>
ஊழி காலம் வரைவாழ்நா ளுற்ற சூரன் வயிரவுடல்<br/>
           ஊழித் தீமுன் பூளைப்பூ வொக்கத் தடிந்த கதிர்வேலா<br/>
கோழி யாகி மயிலாகிக் கொத்த வந்த விருகூறும்<br/>
            கொடியு மேறும் பரியுமெனக் கொண்ட கருணைப் பெருங்கடலே<br/>
வாழி யெட்டிக் குடி முருகா வள்ளால் சிறுதே ருருட்டுகவே<br/>
            மாளா வாழ்வைத் தருமெங்கள் வாழ்வே சிறுதே ருருட்டுகவே. 	(9)   <br/>
<br/>
வேறு<br/>
காலிரு காலா வரையச் சாக்கட் டாணி நரம்பாகக்<br/>
           கட்டு மெலும்புப் பலகை யுரந்தட் டுப்பொறி கண்ணாடி<br/>
மேலிருள் குஞ்சிக் கொடிபல வாக்கு மிழற்றுங் கணமணியா<br/>
          வேதத் தச்சன் செய்மெய்த் தேரில் விசைமனமாப் பூட்டி<br/>
ஏலுஞ் சிற்றுயி ரென்னுங் குழவியை ஏற்றித் திருவருளா<br/>
           கியவல வற்கொடு பலபுவனத்து மியக்கிடு மெந்தாயே<br/>
ஓலிடு மறைதே ரெட்டிகுடிய னுருட்டுகவே சிறுதேரே<br/>
           உமையவள் மொஞ்சி யருந்திய மஞ்ச னுருட்டுக சிறுதேரே (10)<br/>
<br/>
<strong> 
எட்டுகுடி முருகன் பிள்ளைத்தமிழ் முற்றும்.</strong> <br/>
</ul>
<hr noshade=""/>
This file was last updated on 8 October 2010. <br/>
Fee free to send corrections to the webmaster <br/>
</body>
</body></html>
