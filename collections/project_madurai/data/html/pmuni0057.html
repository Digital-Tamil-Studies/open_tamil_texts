<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai --><!-- Copyright (c) 1998 - 2000 All Rights Reserved -->
<!-- Author : K. Kalyanasundaram-->
<html>
<head>
<meta content="text/html; charset=utf-8" http-equiv="Content-Type"/>
<meta content="K. Kalyanasundaram" name="Author"/>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body> <body bgcolor="white" text="#800000"></body>
<center><img src="pmdr0.gif"/></center>
<hr noshade="" width="50%"/><br/>
<center>
<h3>puRanAnURu (in Tamil Script, unicode format )<p>
புறநானூறு <p></p></p></h3></center>
<hr noshade="" width="50%"/><br/>
<hr noshade=""/><ul>
Etext Preparation : <b> Staff &amp; Students of K.A.P. Viswanatham Higher Secondary School,  Tiruchirappalli, Tamilnadu, India </b><br/>Dr. C. Kesavaraj, BDS, FICD, Trustee, K.A.P. Viswanatham Higher Secondary School  (Project Sponsor)<br/>Dr. <a href="mailto:rvasu@md3.vsnl.net.in">R. Vasudevan</a>, Former Director, School of Energy, Bharathidasan University, Trichi, Tamilnadu (Tech. support)<br/>Dr. R. Rajendran, Senior Teacher, K.A.P. Viswanatham Higher Secondary School, Trichi, Tamilnadu (coordination) <br/>Text Input &amp; Proof-reading: Ms. J. Jayanthi (Librarian); S. Sinnakannan (Typist), Sivadayal, Christopher (Students),   K.A.P. Viswanatham Higher Secondary School, Trichi, Tamilnadu, India <br/>Web version:  Dr. K. Kalyanasundaram, Lausanne, Switzerland <br/><br/>This webpage presents the Etext in Tamil script  but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape &gt;4.6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">kalyan@geocities.com</a><br/>
<br/>© Project Madurai 1999-2000<br/>Project Madurai is an open, voluntary, worldwide initiative devoted<br/>to preparation of electronic texts of tamil literary works and to<br/>distribute them free on the Internet. Details of Project Madurai are<br/>available at the website http://www.tamil.net/projectmadurai<br/><br/>You are welcome to freely distribute this file, provided this header page is kept intact.<br/>
<hr width="60%"/> 
இப்பதிவினைச் செய்தவர்கள்:<br/>
<b>தமிழ்நாட்டின் திருச்சிராப்பள்ளி, தில்லைநகர், <br/>   கி.ஆ.பெ.விசுவநாதம் மேல்நிலைப்பள்ளியைச் சார்ந்தவர்கள் </b><br/>இப்பணிக்கு ஏற்பாடு செய்தோர்:-<br/>டாக்டர் சி. கேசவராஜ், BDS, FICD  தாளாளர்,   கி.ஆ.பெ.விசுவநாதம் மேல்நிலைப்பள்ளி<br/>நெறியாளர்: <br/>டாக்டர் <a href="mailto:rvasu@md3.vsnl.net.in">இரா. வாசுதேவன்</a>, முன்னாள் இயக்குநர், எரிபொருள் பள்ளி,  <br/>பாரதிதாசன் பல்கலைக்கழகம் , திருச்சிராப்பள்ளி.   <br/>ஒருங்கிணைப்பு:-<br/>டாக்டர்.  இரா.இராஜேந்திரன்,   கி.ஆ.பெ.விசுவநாதம் மேல்நிலைப்பள்ளி,  முதுகலையாசிரியர்<br/>பதிவாளர்கள்: <br/>செல்வி.ஜெ.ஜெயந்தி, நூலகர்; திரு. ச.சின்னக்கண்ணன்,எழுத்தர் <br/>மற்றும் மாணவர்கள்: சிவதயாள், கிறிஸ்டோபர்<br/>
இம்மின்னுரை தகுதர தமிழெழுத்துக்களிலாக்கப் பெற்றது. <br/>
<br/>© மதுரைத் திட்டம் 2000 <br/>
<br/>மதுரைத் திட்டம் தமிழ்ச் செவ்விலக்கியங்களை மின்னுரைவடிவில், தளையின்றி ஊடுவலையின் மூலம் பரப்பும் ஒரு திறந்த, தன்னார்வ, உலகளாவியமுனைப்பாகும். இத்திட்டம் குறித்த மேலதிக விபரங்களைப் பின்வரும் வலையகத்திற் காணலாம். <br/><a href="https://www.proejctmadurai.org" target="external">https://www.projectmadurai.org</a>.<br/>இம்மின்னுரையை, இம்முகப்புப் பக்கத்திற்கு மாற்றமின்றி, தாங்கள் எவ்வழியிலும் பிரதியாக்கமோ, மறுவெளியீடோ செய்யலாம். <br/>
</ul>
<hr noshade=""/>
<center><h3>   புறநானூறு</h3></center>
<ul><br/>1.    இறைவனின் திருவுள்ளம்!<br/>பாடியவர்:பெருந்தேவனார். <br/>பாடப்பட்டோன்: இறைவன் <br/><br/>கண்ணி கார்நறுங் கொன்றை; காமர்<br/>வண்ண மார்பின் தாருங் கொன்றை;<br/>ஊர்தி வால்வெள் ளேறே; சிறந்த<br/>சீர்கெழு கொடியும் அவ்வேறு என்ப;<br/>கறைமிடறு அணியலும் அணிந்தன்று; அக்கறை<br/>மறைநவில் அந்தணர் நுவலவும் படுமே;<br/>பெண்ணுரு ஒரு திறன் ஆகின்று; அவ்வுருத்<br/>தன்னுள் அடக்கிக் கரக்கினும் கரக்கும்;<br/>பிறை நுதல் வண்ணம் ஆகின்று; அப்பிறை<br/>பதினெண் கணனும் ஏத்தவும் படுமே;<br/>எல்லா உயிர்க்கும் ஏமம் ஆகிய,<br/>நீரறவு அறியாக் கரகத்துத்,<br/>தாழ்சடைப் பொலிந்த அருந்தவத் தோற்கே.<br/><br/>2.    போரும் சோறும்! <br/>பாடியவர்: முரஞ்சியூர் முடிநாகராயர். <br/>பாடப்பட்டோன்: சேரமான் பெருஞ்சோற்று உதியன் சேரலாதன். <br/>திணை: பாடாண். <br/>துறை:  செவியறிவுறூஉ; வாழ்த்தியலும் ஆம். <br/><br/>மண் திணிந்த நிலனும்,<br/>நிலம் ஏந்திய விசும்பும்,<br/>விசும்பு தைவரு வளியும்  <br/>வளித் தலைஇய தீயும்,<br/>தீ முரணிய நீரும், என்றாங்கு<br/>ஐம்பெரும் பூதத்து இயற்கை போலப்<br/>போற்றார்ப் பொறுத்தலும், சூழ்ச்சியது அகலமும்<br/>வலியும், தெறலும், அணியும், உடையோய்!<br/>நின்கடற் பிறந்த ஞாயிறு பெயர்த்தும் நின்<br/>வெண்தலைப் புணரிக் குடகடல் குளிக்கும்<br/>யாணர் வைப்பின், நன்னாட்டுப் பொருந!<br/>வான வரம்பனை! நீயோ, பெரும!<br/>அலங்குளைப் புரவி ஐவரோடு சினைஇ,<br/>நிலந்தலைக் கொண்ட பொலம்பூந் தும்பை<br/>ஈரைம் பதின்மரும் பொருது, களத்து ஒழியப்<br/>பெருஞ்சோற்று மிகுபதம் வரையாது கொடுத்தோய்!<br/>பாஅல் புளிப்பினும், பகல் இருளினும்,<br/>நாஅல் வேத நெறி திரியினும்<br/>திரியாச் சுற்றமொடு முழுதுசேண் விளங்கி,<br/>நடுக்கின்றி நிலியரோ அத்தை; அடுக்கத்துச்,<br/>சிறுதலை நவ்விப் பெருங்கண் மாப்பிணை,<br/>அந்தி அந்தணர் அருங்கடன் இறுக்கும்<br/>முத்தீ விளக்கிற், றுஞ்சும்<br/>பொற்கோட்டு இமயமும், பொதியமும், போன்றே!<br/><br/>3.வன்மையும் வண்மையும்! <br/>பாடியவர்: இரும்பிடர்த் தலையார்.<br/>பாடப்பட்டோன்: பாண்டியன் கருங்கை ஒள்வாள் பெரும்பெயர் வழுதி. <br/>திணை: பாடாண்.<br/>துறை : செவியறிவுறூஉ; வாழ்த்தியலும்  ஆம்.<br/>சிறப்பு : இரும்பிடத் தலையாரைப் பற்றிய செய்தி. <br/><br/>உவவுமதி உருவின் ஓங்கல் வெண்குடை<br/>நிலவுக்கடல் வரைப்பின் மண்ணகம் நிழற்ற,<br/>ஏம முரசம் இழுமென முழங்க,<br/>நேமி யுய்த்த நேஎ நெஞ்சின்,<br/>தவிரா ஈகைக், கவுரியர் மருக!<br/>செயிர்தீர் கற்பின் சேயிழை கணவ!<br/>பொன் னோடைப் புகர் அணிநுதல்<br/>துன்னருந் திறல் கமழ்கடா அத்து<br/>எயிரு படையாக, எயிற்கதவு இடாஅக்<br/>கயிறுபிணிக் கொண்ட கவிழ்மணி மருங்கில்.<br/>பெருங்கை யானை இரும்பிடர்த் தலையிருந்து<br/>மருந்தில் கூற்றத்து அருந்தொழில் சாயாக்<br/>கருங்கை ஒள்வாள் பெரும்பெயர் வழுதி!<br/>நிலம் பெயரினும், நின்சொற் பெயரல்;<br/>பொலங் கழற்காற்,புலர் சாந்தின்<br/>விலங் ககன்ற வியன் மார்ப!<br/>ஊர் இல்ல, உயவு அரிய,<br/>நீர் இல்ல, நீள் இடைய,<br/>பார்வல் இருக்கைக், கவிகண் நோக்கிற்,<br/>செந்தொடை பிழையா வன்கண் ஆடவர்<br/>அம்புவிட, வீழ்ந்தோர் வம்பப் பதுக்கைத்<br/>திருந்துசிறை வளைவாய்ப் பருந்திருந்து உயவும்<br/>உன்ன மரத்த துன்னருங் கவலை,<br/>நின்நசை வேட்கையின் இரவலர் வருவர்! அது<br/>முன்னம் முகத்தின் உணர்ந்து, அவர்<br/>இன்மை தீர்த்தல் வன்மை யானே.<br/><br/>4. தாயற்ற குழந்தை! <br/>பாடியவர்: பரணர். <br/>பாடப்பட்டோன் : சோழன் உருவப் ப·றேர் இளஞ்சேட் சென்னி. <br/>திணை: வஞ்சி. துறை: கொற்ற வள்ளை.<br/>சிறப்பு : சோழரது படைப் பெருக்கமும், இச் சோழனது வெற்றி மேம்பாடும். <br/><br/>வாள்,வலந்தர, மறுப் பட்டன<br/>செவ் வானத்து வனப்புப் போன்றன!<br/>தாள், களங்கொளக், கழல் பறைந்தன<br/>கொல் ஏற்றின்  மருப்புப் போன்றன;<br/>தோல்; துவைத்து அம்பின் துனைதோன்றுவ,<br/>நிலைக்கு ஒராஅ இலக்கம் போன்றன;<br/>மாவே, எறிபதத்தான் இடங் காட்டக்,<br/>கறுழ் பொருத செவ் வாயான்,<br/>எருத்து வவ்விய புலி போன்றன;<br/>களிறே, கதவு எறியாச், சிவந்து, உராஅய்,<br/>நுதி மழுங்கிய வெண் கோட்டான்,<br/>உயிர் உண்ணும் கூற்றுப் போன்றன;<br/>நீயே, அலங்கு உளைப் பரீஇ இவுளிப்<br/>பொலந் தேர்மிசைப் பொலிவு தோன்றி,<br/>மாக் கடல் நிவந் தெழுதரும்<br/>செஞ் ஞாயிற்றுக் கவினை மாதோ!<br/>அனையை ஆகன் மாறே,<br/>தாயில் தூவாக் குழவி போல,<br/>ஓவாது கூஉம், நின் உடற்றியோர் நாடே.<br/><br/>5. அருளும் அருமையும்! <br/>பாடியவர்: நரிவெரூஉத் தலையார். <br/>பாடப்பட்டோன்: சேரமான் கருவூரேறிய ஒள்வாட் கோப்பெருஞ் சேரல். <br/>திணை: பாடாண்.<br/>துறை: வெவியறிவுறூஉ: பொருண் மொழிக் காஞ்சியும் ஆம். <br/>சிறப்பு: பார்வையானே நோய் போக்கும் கண்ணின் சக்தி பற்றிய செய்தி. <br/><br/>எருமை அன்ன கருங்கல் இடை தோறு,<br/>ஆனிற் பரக்கும் யானைய, முன்பின்,<br/>கானக நாடனை!நீயோ, பெரும!<br/>நீயோர் ஆகலின், நின் ஒன்று மொழிவல்;<br/>அருளும் அன்பும் நீக்கி நீங்கா<br/>நிரயங் கொள்பவரொடு ஒன்றாது, காவல்,<br/>குழவி கொள் பவரின், ஓம்புமதி!<br/>அளிதோ தானே; அது பெறல்அருங் குரைத்தே.<br/><br/>6.     தண்ணிலவும் வெங்கதிரும்! <br/>பாடியவர்:காரிகிழார்.<br/>பாடப்பட்டோன் : பாண்டியன் பல்யாகசாலை முதுகுடுமிப் பெருவழுதி. <br/>திணை: பாடாண். துறை :<br/>செவியறிவுறூஉ; வாழ்த்தியலும் ஆம். <br/>சிறப்பு :பாண்டியனின் மறமாண்பு. <br/><br/>வாடாஅது பனிபடு நெடுவரை வடக்கும்,<br/>தெனாஅது உருகெழு குமரியின் தெற்கும்,<br/>குணாஅது கரைபொரு தொடுகடல் குணக்கும்,<br/>குடாஅது தொன்றுமுதிர் பொளவத்தின் குடக்கும்,<br/>கீழது முப்புணர் அடுக்கிய முறைமுதற் கட்டின்<br/>நீர்நிலை நிவப்பின் கீழும், மேலது<br/>ஆனிலை உலகத் தானும், ஆனாது,<br/>உருவும் புகழும் ஆகி, விரிசீர்த்<br/>தெரிகோல் ஞமன்ன் போல, ஒரு திறம்<br/>பற்றல் இலியரோ! நின் திறம் சிறக்க!<br/>செய்வினைக்கு எதிர்ந்த தெவ்வர் தேஎத்துக்,<br/>கடற்படை குளிப்ப மண்டி, அடர்ப் புகர்ச்<br/>சிறுகண் யானை செவ்விதின் ஏவிப்,<br/>பாசவற் படப்பை ஆர்எயில் பலதந்து,<br/>அவ்வெயில் கொண்ட செய்வுறு நன்கலம்<br/>பரிசின் மாக்கட்கு வரிசையின் நல்கிப்,<br/>பணியியர் அத்தை நின் குடையே; முனிவர்<br/>முக்கண் செல்வர் நகர்வலஞ் செயற்கே!<br/>இறைஞ்சுக, பெரும! நின் சென்னி; சிறந்த<br/>நான்மறை முனிவர் ஏந்துகை எதிரே!<br/>வாடுக, இறைவ நின் கண்ணி! ஒன்னார்<br/>நாடுசுடு கமழ்புகை எறித்த லானே!<br/>செலிஇயர் அத்தை, நின் வெகுளி; வால்இழை<br/>மங்கையர் துனித்த வாள்முகத்து எதிரே!<br/>ஆங்க, வென்றி எல்லாம் வென்றுஅகத்துஅடக்கிய<br/>தண்டா ஈகைத் தகைமாண் குடுமி!<br/>தண்கதிர் மதியம் போலவும், தெறுசுடர்<br/>ஒண்கதிர் ஞாயிறு போலவும்,<br/>மன்னிய, பெரும! நீ நிலமிசை யானே!<br/><br/>7. வளநாடும் வற்றிவிடும்! <br/>பாடியவர் : கருங்குழல் ஆதனார். <br/>பாடப்பட்டோன் : சோழன் கரிகாற் பெருவளத்தான். <br/>திணை : வஞ்சி. துறை: கொற்ற<br/>வள்ளை: மழபுல வஞ்சியும் ஆம். <p>களிறு கடைஇய தாள்,<br/>கழல் உரீஇய திருந்துஅடிக்,<br/>கணை பொருது கவிவண் கையால்,<br/>கண் ஒளிர்வரூஉம் கவின் சாபத்து<br/>மா மறுத்த மலர் மார்பின்,<br/>தோல் பெயரிய எறுழ் முன்பின்,<br/>எல்லையும் இரவும் எண்ணாய், பகைவர்<br/>ஊர்சுடு விளக்கத்து அழுவிளிக் கம்பலைக்<br/>கொள்ளை மேவலை; ஆகலின், நல்ல<br/>இல்ல ஆகுபவால் இயல்தேர் வளவ!<br/>தண்புனல் பரந்த பூசல் மண் மறுத்து<br/>மீனின் செறுக்கும் யாணர்ப்<br/>பயன்திகழ் வைப்பின், பிறர் அகன்றலை நாடே.<br/><br/>8.    கதிர்நிகர் ஆகாக் காவலன்!<br/>பாடியவர் : கபிலர். <br/>பாடப்பட்டோன் : சேரமான் கடுங்கோ வாழியாதன் : சேரமான் செல்வக் கடுங்கோ வாழியாதன் என்பவனும்  இவனே. <br/>திணை : பாடாண். துறை: இயன்மொழி; பூவை நிலையும் ஆம். <br/><br/>வையம் காவலர் வழிமொழிந்து ஒழுகப்,<br/>போகம் வேண்டிப், பொதுச்சொல் பொறாஅது ,<br/>இடம் சிறிது என்னும் ஊக்கம் துரப்ப,<br/>ஒடுங்கா உள்ளத்து, ஓம்பா ஈகைக்,<br/>கடந்து அடு தானைச் சேரலாதனை<br/>யாங்கனம் ஒத்தியோ? வீங்குசெலல் மண்டிலம்!<br/>பொழுதுஎன வரைதி; புறக்கொடுத்து இறத்தி;<br/>மாறி வருதி; மலைமறைந்து ஒளித்தி;<br/>அகல்இரு விசும்பி னானும்<br/>பகல்விளங் குதியால் பல்கதிர் விரித்தே.<br/><br/>9. ஆற்றுமணலும் வாழ்நாளும்!<br/>பாடியவர் : நெட்டிமையார். <br/>பாடப்பட்டோன் : பாண்டியன் பல்யாகசாலை முதுகுடுமிப் பெருவழுதி. <br/>திணை : பாடாண். துறை :<br/>இயன்மொழி. குறிப்பு : இதனுடன் காரிகிழாரின் ஆறாவது புறப்பாட்டையும் சேர்த்து ஆய்ந்து, இப் பாண்டியனின் சிறப்பைக் காண்க. <br/><br/>‘ஆவும், ஆனியற் பார்ப்பன மாக்களும்,<br/>பெண்டிரும், பிணியுடை யீரும் பேணித்<br/>தென்புலம் வாழ்நர்க்கு அருங்கடன் இறுக்கும்<br/>பொன்போற் புதல்வர்ப் பெறாஅ தீரும்,<br/>எம்அம்பு கடிவிடுதும், நுன்அரண் சேர்மின்’ என<br/>அறத்துஆறு நுவலும் பூட்கை, மறத்தின்<br/>கொல்களிற்று மீமிசைக் கொடிவிசும்பு நிழற்றும்<br/>எங்கோ, வாழிய குடுமி! தங் கோச்<br/>செந்நீர்ப் பசும்பொன் வயிரியர்க்கு ஈத்த,<br/>முந்நீர் விழவின், நெடியோன்<br/>நன்னீர்ப் ப·றுளி மணலினும் பலவே!<br/><br/>10. குற்றமும் தண்டனையும்! <br/>பாடியோர் : ஊன் பொதி பசுங் குடையார். <br/>பாடப்பட்டோன் : சோழன் நெய்தலங் கானல் இளஞ்சேட் சென்னி. <br/>திணை : பாடாண்.<br/>துறை : இயன்மொழி. <br/><br/>வழிபடு வோரை வல்லறி தீயே!<br/>பிறர்பழி கூறுவோர் மொழிதே றலையே;<br/>நீமெய் கண்ட தீமை காணின்,<br/>ஒப்ப நாடி அத்தக ஒறுத்தி;<br/>வந்து, அடி பொருந்தி, முந்தை நிற்பின்,<br/>தண்டமும் தணிதி, நீ பண்டையிற் பெரிதே;<br/>அமிழ்துஅட்டு ஆனாக் கமழ்குய் அடிசில்<br/>வருநர்க்கு வரையா வசையில் வாழ்க்கை<br/>மகளிர் மலைத்தல் அல்லது, மள்ளர்<br/>மலைத்தல் போகிய, சிலைத்தார் மார்ப!<br/>செய்து இரங்காவினைச், சேண்விளங் கும்புகழ்,<br/>நெய்தருங் கானல் நெடியோய்!<br/>எய்த வந்தனம்யாம்; ஏத்துகம் பலவே!<br/><br/>11. பெற்றனர்! பெற்றிலேன்! <br/>பாடியவர் : பேய்மகள் இளவெயினியார். <br/>பாடப்பட்டோன் : சேரமான் பாலை பாடிய பெருங்கடுங்கோ. <br/>திணை : பாடாண். துறை  :பரிசில் கடாநிலை. <br/><br/>அரி மயிர்த் திரள் முன்கை<br/>வால் இழை, மட மங்கையர்<br/>வரி மணற் புனை பாவைக்குக்<br/>குலவுச் சினைப் பூக் கொய்து<br/>தண் பொருநைப் புனல் பாயும்<br/>விண் பொருபுகழ், விறல்வஞ்சிப்<br/>பாடல் சான்ற விறல்வேந் தனும்மே<br/>வெப் புடைய அரண் கடந்து,<br/>துப்புறுவர் புறம்பெற் றிசினே:<br/>புறம் பொற்ற வய வேந்தன்<br/>மறம் பாடிய பாடினி யும்மே,<br/>ஏர் உடைய விழுக் கழஞ்சின்,<br/>சீர் உடைய இழை பெற்றிசினே!<br/>இழை பெற்ற பாடி னிக்குக்<br/>குரல் புணர்சீர்க் கொளைவல்பாண் மகனும்மே.<br/>என ஆங்கு,<br/>ஒள்அழல் புரிந்த தாமரை<br/>வெள்ளி நாரால் பூப்பெற் றிசினே.<br/><br/>12. அறம் இதுதானோ?<br/>பாடியவர் : நெட்டிமையார். <br/>பாடப்பட்டோன் : பாண்டியன் பல்யாகசாலை முதுகுடுமிப் பெருவழுதி. <br/>திணை : பாடாண். துறை :  இயன்மொழி. <br/><br/>பாணர் தாமரை மலையவும், புலவர்<br/>பூநுதல் யானையோடு புனைதேர் பண்ணவும்,<br/>அறனோ மற்றஇது விறல்மாண் குடுமி!<br/>இன்னா ஆகப் பிறர் மண் கொண்டு,<br/>இனிய செய்தி நின் ஆர்வலர் முகத்தே?<br/><br/>13. நோயின்றிச் செல்க! <br/>பாடியவர் : உறையூர் ஏணிச்சேரி முடமோசியார். <br/>பாடப்பட்டோன் : சோழன் முடித்தலைக் கோப்பெருநற்கிள்ளி. <br/>திணை :  பாடாண். துறை : வாழ்த்தியல் <br/><br/>‘இவன் யார்?’ என்குவை ஆயின், இவனே,<br/>புலிநிறக் கவசம் பூம்பொறி சிதைய,<br/>எய்கணை கிழித்த பகட்டுஎழில் மார்பின்,<br/>மறலி அன்ன களிற்றுமிசை யோனே;<br/>களிறே, முந்நீர் வழங்கு நாவாய் போலவும்,<br/>பன்மீன் நாப்பண் திங்கள் போலவும்,<br/>சுறவு இனத்து அன்ன வாளோர் மொய்ப்ப,<br/>மரீஇயோர் அறியாது, மைந்துபட் டன்றே;<br/>நோயிலன் ஆகிப் பெயர்கதில் அம்ம!<br/>பழன மஞ்ஞை உகுத்த பீலி<br/>கழனி உழவர் சூட்டொடு தொகுக்கும்,<br/>கொழுமீன், விளைந்த கள்ளின்,<br/>விழுநீர் வேலி நாடுகிழ வோனே.<br/><br/>14. மென்மையும்! வன்மையும்! <br/>பாடியவர் :கபிலர். <br/>பாடப்பட்டோன் : சேரமான் செல்வக் கடுங்கோ வாழியாதன். <br/>திணை : பாடாண். துறை : இயன்மொழி <br/><br/>கடுங்கண்ண கொல் களிற்றால்<br/>காப் புடைய எழு முருக்கிப்,<br/>பொன் இயல் புனை தோட்டியான்<br/>முன்பு துரந்து, சமந் தாங்கவும்;<br/>பார்உடைத்த குண்டு அகழி<br/>நீர் அழுவம் நிவப்புக் குறித்து,<br/>நிமிர் பரிய மா தாங்கவும்;<br/>ஆவம் சேர்ந்த புறத்தை தேர்மிசைச்<br/>சாப நோன்ஞாண் வடுக்கொள வழங்கவும்;<br/>பரிசிலர்க்கு அருங்கலம் நல்கவும்; குரிசில்!<br/>வலிய ஆகும் நின் தாள்தோய் தடக்கை,<br/>புலவு நாற்றத்த பைந்தடி<br/>பூ நாற்றத்த புகை கொளீஇ, ஊன்துவை<br/>கறிசோறு உண்டு வருந்துதொழில் அல்லது<br/>பிறிதுதொழில் அறியா ஆகலின், நன்றும்<br/>மெல்லிய பெரும! தாமே, நல்லவர்க்கு<br/>ஆரணங்கு ஆகிய மார்பின், பொருநர்க்கு<br/>இருநிலத்து அன்ன நோன்மை<br/>செருமிகு சேஎய் ! நின் பாடுநர் கையே.<br/><br/>15. எதனிற் சிறந்தாய்? <br/>பாடியவர் :கபிலர். <br/>பாடப்பட்டோன் : சேரமான் செல்வக் கடுங்கோ வாழியாதன். <br/>திணை : பாடாண். துறை : இயன்மொழி <br/><br/>கடுந்தேர் குழித்த ஞெள்ளல் ஆங்கண்,<br/>வெள்வாய்க் கழுதைப் புல்லினப் பூட்டிப்,<br/>பாழ்செய் தனை, அவர் நனந்தலை நல்லெயில்;<br/>புள்ளினம் இமிழும் புகழ்சால் விளைவயல்,<br/>வெள்ளுளைக் கலிமான் கவிகுளம்பு உகளத்<br/>தேர்வழங் கினைநின் தெவ்வர் தேஎத்துத்;<br/>துளங்கு இயலாற், பணை எருத்தின்,<br/>பா வடியாற்,செறல் நோக்கின்,<br/>ஒளிறு மருப்பின் களிறு அவர<br/>காப் புடைய கயம் படியினை;<br/>அன்ன சீற்றத்து அனையை; ஆகலின்,<br/>விளங்கு பொன் எறிந்த நலங்கிளர் பலகையடு<br/>நிழல்படு நெடுவேல் ஏந்தி ஒன்னார்<br/>ஒண்படைக் கடுந்தார் முன்புதலைக் கொண்மார்,<br/>நசைதர வந்தோர் நசைபிறக்கு ஒழிய,<br/>வசைபட வாழ்ந்தோர் பலர்கொல்? புரையில்<br/>நற் பனுவல் நால் வேதத்து<br/>அருஞ் சீர்த்திப் பெருங் கண்ணுறை<br/>நெய்ம் மலி ஆவுதி பொங்கப், பன்மாண்<br/>வீயாச் சிறப்பின் வேள்வி முற்றி,<br/>யூபம் நட்ட வியன்களம் பலகொல்?<br/>யாபல கொல்லோ? பெரும! வார் உற்று<br/>விசிபிணிக் கொண்ட மண்கனை முழவின்<br/>பாடினி பாடும் வஞ்சிக்கு<br/>நாடல் சான்ற மைந்தினோய்! நினக்கே.<br/><br/>16. செவ்வானும் சுடுநெருப்பும்! <br/>பாடியவர்: பாண்டரங் கண்ணனார். <br/>பாடப்பட்டோன்: சோழன் இராசசூயம் வேட்ட பெருநற்கிள்ளி. <br/>திணை: வஞ்சி. துறை;  மழபுல வஞ்சி. <br/><br/>வினை மாட்சிய விரை புரவியடு,<br/>மழை யுருவின தோல் பரப்பி,<br/>முனை முருங்கத் தலைச்சென்று, அவர்<br/>விளை வயல் கவர்பு ஊட்டி<br/>மனை மரம் விறகு ஆகக்<br/>கடி துறைநீர்க் களிறு படீஇ<br/>எல்லுப்பட இட்ட சுடுதீ விளக்கம்<br/>செல்சுடர் ஞாயிற்றுச் செக்கரின் தோன்றப்,<br/>புலம்கெட இறுக்கும் வரம்பில் தானைத்,<br/>துணை வேண்டாச் செரு வென்றிப்,<br/>புலவு வாள் புலர் சாந்தின்<br/>முருகன் சீற்றத்து, உருகெழு குருசில்!<br/>மயங்கு வள்ளை, மலர் ஆம்பல்,<br/>பனிப் பகன்றைக், சுனிப் பாகல்,<br/>கரும்பு அல்லது காடு அறியாப்<br/>பெருந் தண்பணை பாழ் ஆக,<br/>ஏமநன்  னாடு ஒள்எரி ஊட்டினை,<br/>நாம நல்லமர் செய்ய,<br/>ஒராங்கு மலைந்தன, பெரும! நின் களிறே.<br/><br/>17. யானையும் வேந்தனும்!<br/>பாடியவர்; குறுங்கோழியூர் கிழார். <br/>பாடப்பட்டோன்: சேரமான் யானைக்கண்சேய் மாந்தரஞ்சேரல் இரும்பொறை. <br/>திணை;  வாகை. துறை: அரசவாகை; இயன்மொழியும் ஆம். <br/><br/>தென் குமரி, வட பெருங்கல்,<br/>குண குட கடலா வெல்லை,<br/>குன்று, மலை, காடு, நாடு<br/>ஒன்று பட்டு வழி மொழியக்,<br/>கொடிது கடிந்து, கோல் திருத்திப்,<br/>படுவது உண்டு, பகல் ஆற்றி,<br/>இனிது உருண்ட சுடர் நேமி<br/>முழுது ஆண்டோர் வழி காவல!<br/>குலை இறைஞ்சிய கோள் தாழை<br/>அகல் வயல், மலை வேலி,<br/>நிலவு மணல் வியன் கானல்,<br/>தெண் கழிமிசைச் சுடர்ப் பூவின்,<br/>தண் தொண்டியோர் அடு பொருந!<br/>மாப் பயம்பின் பொறை போற்றாது,<br/>நீடு குழி அகப் பட்ட<br/>பீடு உடைய எறுழ் முன்பின்<br/>கோடு முற்றிய கொல் களிறு,<br/>நிலை கலங்கக் குழி கொன்று,<br/>கிளை புகலத் தலைக்கூடி யாங்கு<br/>நீ பட்ட அரு முன்பின்,<br/>பெருந் தளர்ச்சி, பலர் உவப்பப்,<br/>பிறிது சென்று, மலர் தாயத்துப்<br/>பலர் நாப்பண் மீக் கூறலின்,<br/>‘உண் டாகிய உயர் மண்ணும்,<br/>சென்று பட்ட விழுக் கலனும்,<br/>பெறல் கூடும், இவன்நெஞ்சு  உறப்பெறின்’எனவும்,<br/>‘ஏந்து கொடி இறைப் புரிசை,<br/>வீங்கு சிறை, வியல் அருப்பம்,<br/>இழந்து வைகுதும்.இனிநாம்; இவன்<br/>உடன்று நோக்கினன், பெரிது’ எனவும்,<br/>வேற்று அரசு பணி தொடங்குநின்<br/>ஆற்ற லொடு புகழ் ஏத்திக்,<br/>காண்கு வந்திசின், பெரும! ஈண்டிய<br/>மழையென மருளும் பல் தோல், மலையெனத்<br/>தேன்இறை கொள்ளும் இரும்பல் யானை,<br/>உடலுநர் உட்க வீங்கிக், கடலென<br/>வான்நீர்க்கு ஊக்கும் தானை, ஆனாது<br/>கடுஒடுங்கு எயிற்ற அரவுத்தலை பனிப்ப,<br/>இடியென முழங்கு முரசின்,<br/>வரையா ஈகைக் குடவர் கோவே!<br/><br/>18. நீரும் நிலனும்!<br/>பாடியவர்; குடபுலவியனார். <br/>பாடப்பட்டோன் : பாண்டியன் நெடுஞ்செழியன். திணை: பொதுவியல். <br/>துறை: முதுமொழிக் காஞ்சி  : பொருண்மொழிக் காஞ்சி எனவும் பாடம். <br/><br/>முழங்கு முந்நீர் முழுவதும் வளைஇப்<br/>பரந்து பட்ட வியன் ஞாலம்<br/>தாளின் தந்து, தம்புகழ் நிறீஇ:<br/>ஒருதாம் ஆகிய உரவோர் உம்பல்!<br/>ஒன்றுபத்து அடுக்கிய கோடிகடை இரீஇய<br/>பெருமைத்து ஆக நின் ஆயுள் தானே!<br/>நீர்த் தாழ்ந்த குறுங் காஞ்சிப்<br/>பூக் கதூஉம் இன வாளை,<br/>நுண் ஆரல், பரு வரால்,<br/>குரூஉக் கெடிற்ற, குண்டு அகழி;<br/>வான் உட்கும் வடிநீண் மதில்;<br/>மல்லல் மூதூர் வய வேந்தே!<br/>செல்லும் உலகத்துச் செல்வம் வேண்டினும்,<br/>ஞாலம் காவலர் தோள்வலி முருக்கி,<br/>ஒருநீ ஆகல் வேண்டினும், சிறந்த<br/>நல்இசை நிறுத்தல் வேண்டினும், மற்றதன்<br/>தகுதி கேள், இனி, மிகுதியாள!<br/>நீர்இன்று அமையா யாக்கைக்கு எல்லாம்<br/>உண்டி கொடுத்தோர் உயிர்கொடுத் தோரே;<br/>உண்டி முதற்றே உணவின் பிண்டம்;<br/>உணவெனப் படுவது நிலத்தோடு நீரே;<br/>நீரும் நிலனும் புணரியோர் ஈண்டு<br/>உடம்பும் உயிரும் படைத்திசி னோரே;<br/>வித்திவான் நோக்கும் புன்புலம் கண்ணகன்<br/>வைப்புற்று ஆயினும், நண்ணி ஆளும்<br/>இறைவன் தாட்குஉத வாதே; அதனால்,<br/>அடுபோர்ச் செழிய! இகழாது வல்லே<br/>நிலன்நெளி மருங்கின் நீர்நிலை பெருகத்<br/>தட்டோர் அம்ம, இவண்தட் டோரே;<br/>தள்ளா தோர்இவண் தள்ளா தோரே.<br/><br/>19. எழுவரை வென்ற ஒருவன்!<br/>பாடியவர் : குடபுலவியனார். <br/>பாடப்பட்டோன் : பாண்டியன் தலையாலங்கானத்துச் செருவென்ற நெடுஞ்செழியன். <br/>திணை: வாகை.   துறை: அரசவாகை. <br/><br/>இமிழ்கடல் வளைஇய ஈண்டுஅகல் கிடக்கைத்<br/>தமிழ்தலை மயங்கிய தலையாலங் கானத்து,<br/>மன்உயிர்ப் பன்மையும், கூற்றத்து ஒருமையும்.<br/>நின்னொடு தூக்கிய வென்வேற் செழிய!<br/>‘இரும்புலி வேட்டுவன் பொறிஅறிந்து மாட்டிய<br/>பெருங்கல் அடாரும் போன்ம் என விரும்பி,<br/>முயங்கினேன் அல்லனோ யானே! மயங்கிக்<br/>குன்றத்து இறுத்த குரீஇஇனம் போல,<br/>அம்புசென்று இறுத்த அறும்புண் யானைத்<br/>தூம்புஉடைத் தடக்கை வாயடு துமிந்து.<br/>நாஞ்சில் ஒப்ப, நிலமிசைப் புரள,<br/>எறிந்துகளம் படுத்த ஏந்துவாள் வலத்தர்<br/>எந்தையோடு கிடந்தோர் எம்புன் தலைப்புதல்வர்;<br/>‘இன்ன விறலும் உளகொல், நமக்கு?’என,<br/>மூதில் பெண்டிர் கசிந்து அழ, நாணிக்<br/>கூற்றுக்கண் ஓடிய வெருவரு பறந்தலை,<br/>எழுவர் நல்வலங் கடந்தோய்! நின்<br/>கழூஉ விளங்கு ஆரம் கவைஇய மார்பே?<br/><br/>20. மண்ணும் உண்பர்! <br/>பாடியவர்: குறுங்கோழியூர்கிழார். <br/>பாடப்பட்டோன்: சேரமான் யானைக்கட்சேய் மாந்தரஞ் சேரல் இரும்பொறை; மாந்தரஞ் சேரல்<br/>எனவும் குறிப்பர். <br/>திணை: வாகை. துறை: அரச வாகை. <br/><br/>இரு முந்நீர்க் குட்டமும்,<br/>வியன் ஞாலத்து அகலமும்,<br/>வளி வழங்கு திசையும்,<br/>வறிது நிலைஇய காயமும், என்றாங்கு<br/>அவை அளந்து அறியினும், அளத்தற்கு அரியை;<br/>அறிவும், ஈரமும், பெருங்க  ணோட்டமும்;<br/>சோறு படுக்கும் தீயோடு<br/>செஞ் ஞாயிற்றுத் தெறல் அல்லது<br/>பிறிது தெறல் அறியார் நின் நிழல்வாழ் வோரே;<br/>திருவில் அல்லது கொலைவில் அறியார்;<br/>நாஞ்சில் அல்லது படையும் அறியார்;<br/>திறனறி வயவரொடு தெவ்வர் தேய, அப்<br/>பிறர்மண் உண்ணும் செம்மல்; நின் நாட்டு<br/>வயவுறு மகளிர் வேட்டு உணின் அல்லது,<br/>பகைவர் உண்ணா அருமண் ணினையே;<br/>அம்பு துஞ்சும்கடி அரணால்,<br/>அறம் துஞ்சும் செங்கோலையே;<br/>புதுப்புள் வரினும், பழம்புள் போகினும்,<br/>விதுப்புற அறியா ஏமக் காப்பினை;<br/>அனையை ஆகல் மாறே,<br/>மன்னுயிர் எல்லாம் நின்அஞ் சும்மே.<br/><br/>21. புகழ்சால் தோன்றல்!<br/>பாடியவர்: ஐயூர் மூலங்கிழார். <br/>பாடப்பட்டோன்: கானப்பேரெயில் கடந்த உக்கிரப் பெருவழுதி. <br/>திணை: வாகை. துறை:அரசவாகை. <br/><br/>புலவரை இறந்த புகழ்சால் தோன்றல்!<br/>நிலவரை இறந்த குண்டுகண் அகழி,<br/>வான்தோய் வன்ன புரிசை, விசும்பின்<br/>மீன்பூத் தன்ன உருவ ஞாயில்,<br/>கதிர்நுழை கல்லா மரம்பயில் கடிமிளை,<br/>அருங் குறும்பு உடுத்த கானப்பேர் எயில்,<br/>கருங்கைக் கொல்லன் செந்தீ மாட்டிய<br/>இரும்புஉண் நீரினும், மீட்டற்கு அரிதுஎன,<br/>வேங்கை மார்பின் இரங்க வைகலும்<br/>ஆடுகொளக் குழைந்த தும்பைப், புலவர்<br/>பாடுதுறை முற்றிய கொற்ற வேந்தே!<br/>இகழுநர் இசையடு மாயப்,<br/>புகழொடு விளங்கிப் பூக்க, நின் வேலே!<br/><br/>22. ஈகையும் நாவும்! <br/>பாடியவர்: குறுங்கோழியூர் கிழார். <br/>பாடப்பட்டோன்: சேரமான் யானைக்கட் சேஎய் மாந்தரஞ் சேரல் இரும்பொறை. <br/>திணை:வாகை.துறை: அரசவாகை. <br/><br/>தூங்கு கையான் ஓங்கு நடைய,<br/>உறழ் மணியான் உயர் மருப்பின,<br/>பிறை நுதலான் செறல் நோக்கின,<br/>பா வடியால் பணை எருத்தின,<br/>தேன் சிதைந்த வரை போல,<br/>மிஞிறு ஆர்க்கும் கமழ்கடா அத்து,<br/>அயறு சோரூம் இருஞ் சென்னிய,<br/>மைந்து மலிந்த மழ களிறு<br/>கந்து சேர்பு நிலைஇ வழங்கப்:<br/>பாஅல் நின்று கதிர் சோரும்<br/>வான உறையும் மதி போலும்<br/>மாலை வெண் குடை நீழலான்,<br/>வாள் மருங்கு இலோர் காப்பு உறங்க,<br/>அலங்கு செந்நெல் கதிர் வேய்ந்த<br/>‘ஆய் கரும்பின் கொடிக் கூரை,<br/>சாறு கொண்ட களம் போல,<br/>வேறு வேறு பொலிவு தோன்றக்<br/>குற் றானா உலக் கையால்;<br/>கலிச் சும்மை வியல் ஆங்கண்<br/>பொலம் தோட்டுப் பைந் தும்பை<br/>மிசை அலங்கு உளைய பனைப்போழ் செரிஇச்,<br/>சின மாந்தர் வெறிக் குரவை<br/>ஓத நீரில் பெயர்பு பொங்க;<br/>வாய் காவாது பரந்து பட்ட<br/>வியன் பாசறைக் காப் பாள!<br/>வேந்து தந்த பணி திறையாற்<br/>சேர்ந் தவர் கடும்பு ஆர்த்தும்,<br/>ஓங்கு கொல்லியோர், அடு பொருந!<br/>வேழ நோக்கின் விறல்வெம் சேஎய்!<br/>வாழிய, பெரும! நின் வரம்பில் படைப்பே!<br/>நிற் பாடிய அலங்கு செந்நாப்<br/>பிற்பிறர் இசை நுவ லாமை,<br/>ஒம்பாது ஈயும் ஆற்றல் எங்கோ!<br/>‘மாந்தரஞ் சேரல் இரும்பொறை ஓம்பிய நாடே<br/>புத்தேள் உலகத்து அற்று’ எனக் கேட்டு, வந்து<br/>இனிது காண்டிசின்: பெரும! முனிவிலை,<br/>வேறுபுலத்து இறுக்கும் தானையோடு<br/>சோறுயட நடத்தி; நீ துஞ்சாய் மாறே!<br/><br/>23. நண்ணார் நாணுவர்! <br/>பாடியவர்: கல்லாடனார். <br/>பாடப்பட்டோன்: பாண்டியன் தலையாலங் கானத்து நெடுஞ்செழியன். <br/>திணை: வாகை. துறை: அரச  வாகை; நல்லிசை வஞ்சியும் ஆம். <br/><br/>வெளிறில் நோன்காழ்ப் பணைநிலை முனைஇக்,<br/>களிறுபடிந்து உண்டெனக், கலங்கிய துறையும்!<br/>கார்நறுங் கடம்பின் பாசிலைத் தெரியல்,<br/>சூர்நவை, முருகன் சுற்றத்து அன்ன, நின்<br/>கூர்நல் அம்பின் கொடுவில் கூளியர்<br/>கொள்வது கொண்டு, கொள்ளா மிச்சில்<br/>கொள்பதம் ஒழிய வீசிய புலனும்;<br/>வடிநவில் நவியம் பாய்தலின், ஊர்தொறும்<br/>கடிமரம் துளங்கிய காவும்; நெடுநகர்<br/>வினைபுனை நல்லில் வெவ்வெரி நைப்பக்,<br/>கனைஎரி உரறிய மருங்கும்; நோக்கி,<br/>நண்ணார் நாண, நாள்தொறும் தலைச்சென்று,<br/>இன்னும் இன்னபல செய்குவன், யாவரும்<br/>துன்னல் போகிய துணிவினோன், என,<br/>ஞாலம் நெளிய ஈண்டிய வியன்படை<br/>ஆலங் கானத்து அமர்கடந்து அட்ட<br/>கால முன்ப! நின் கண்டனென் வருவல்;<br/>அறுமருப்பு எழிற்கலை புலிப்பால் பட்டெனச்,<br/>சிறுமறி தழீஇய  தெறிநடை மடப்பிணை<br/>பூளை நீடிய வெருவரு பறந்தலை<br/>வேளை வெண்பூக் கறிக்கும்<br/>ஆளில் அத்தம் ஆகிய காடே.<br/><br/>24. வல்லுனர் வாழ்ந்தோர்! <br/>பாடியவர்: மாங்குடி கிழவர்:மாங்குடி மருதனார் எனவும் பாடம். <br/>பாடப்பட்டோன்: பாண்டியன் தலையாலங் கானத்துச் செருவென்ற நெடுஞ்செழியன்.<br/> திணை: பொதுவியல்.துறை: பொருண்மொழிக் காஞ்சி. <br/><br/>நெல் அரியும் இருந் தொழுவர்<br/>செஞ் ஞாயிற்று வெயில் முனையின்,<br/>தென் கடல்திரை மிசைப்பா யுந்து;<br/>திண் திமில் வன் பரதவர்<br/>வெப் புடைய மட் டுண்டு,<br/>தண் குரவைச் சீர்தூங் குந்து;<br/>தூவற் கலித்த தேம்பாய் புன்னை<br/>மெல்லிணர்க் கன்ணி மிலைந்த மைந்தர்<br/>எல்வளை மகளிர்த் தலைக்கை தரூஉந்து;<br/>வண்டுபட மலர்ந்த தண்ணறுங் கானல்<br/>முண்டகக் கோதை ஒண்டொடி மகளிர்<br/>இரும் பனையின் குரும்பை நீரும்,<br/>பூங் கரும்பின் தீஞ் சாறும்<br/>ஓங்கு மணற் குலவுத் தாழைத்<br/>தீ நீரோடு உடன் விராஅய்,<br/>முந்நீர் உண்டு முந்நீர்ப் பாயும்;<br/>தாங்கா உறையுள் நல்லூர் கெழீஇய<br/>ஒம்பா ஈகை மாவேள் எவ்வி<br/>புனலம் புதவின் மிழலையடு_ கழனிக்<br/>கயலார் நாரை போர்வில் சேக்கும்,<br/>பொன்னணி யானைத் தொன்முதிர் வேளிர்,<br/>குப்பை நெல்லின், முத்தூறு தந்த<br/>கொற்ற நீள்குடைக், கொடித்தேர்ச் செழிய!<br/>நின்று நிலைஇயர் நின் நாண்மீன்; நில்லாது<br/>படாஅச் செலீஇயர், நின்பகைவர் மீனே;<br/>நின்னொடு, தொன்றுமூத்த உயிரினும், உயிரொடு<br/>நின்று மூத்த யாக்கை யன்ன, நின்<br/>ஆடுகுடி மூத்த விழுத்திணைச் சிறந்த<br/>வாளின் வாழ்நர் தாள்வலம் வாழ்த்த,<br/>இரவன் மாக்கள் ஈகை நுவல,<br/>ஒண்டொடி மகளிர் பொலங்கலத்து ஏந்திய<br/>தண்கமழ் தேறல் மடுப்ப, மகிழ்சிறந்து,<br/>ஆங்குஇனிது ஒழுகுமதி, பெரும! ‘ஆங்கது<br/>வல்லுநர் வாழ்ந்தோர், என்ப, தொல்லிசை,<br/>மலர்தலை உலகத்துத் தோன்றிப்<br/>பலர்செலச் செல்லாது, நின்று விளிந் தோரே.<br/><br/>25. கூந்தலும் வேலும்! <br/>பாடியவர்: கல்லாடனார். <br/>பாடப்பட்டோன்: தலையாலங்கானத்துச் செருவென்ற நெடுஞ்செழியன். <br/>திணை: வாகை. துறை:   அரசவாகை. <br/><br/>மீன்திகழ் விசும்பின் பாய்இருள் அகல<br/>ஈண்டு செலல்   மரபின் தன் இயல்  வழாஅது,<br/>உரவுச்சினம் திருகிய உருகெழு ஞாயிறு,<br/>நிலவுத்திகழ் மதியமொடு, நிலஞ்சேர்ந் தாஅங்கு,<br/>உடலருந் துப்பின்  ஒன்றுமொழி வேந்தரை<br/>அணங்கரும் பறந்தலை உணங்கப் பண்ணிப்,<br/>பிணியுறு முரசம் கொண்ட காலை,<br/>நிலைதிரிபு எறியத், திண்மடை கலங்கிச்<br/>சிதைதல் உய்ந்தன்றோ, நின்வேல்; செழிய!<br/>முலைபொலி அகம் உருப்ப நூறி,<br/>மெய்ம்மறந்து பட்ட வரையாப் பூசல்<br/>ஒள் நுதல் மகளிர் கைம்மை கூர,<br/>அவிர் அறல் கடுக்கும் அம் மென்<br/>குவை  யிரும் கூந்தல் கொய்தல் கண்டே.<br/><br/>26. நோற்றார் நின் பகைவர்!<br/>பாடியவர்: மாங்குடி கிழவர்; மாங்குடி மருதனார் எனவும் பாடம். <br/>பாடப்பட்டோன்: பாண்டியன் தலையாலங்கானத்துச் செருவென்ற நெடுஞ்செழியன். <br/>திணை: வாகை. துறை: அரச வாகை. <br/><br/>நளி கடல் இருங் குட்டத்து<br/>வளி புடைத்த கலம் போலக்,<br/>களிறு சென்று களன் அகற்றவும்,<br/>களன் அகற்றிய வியல் ஆங்கண்<br/>ஒளிறு இலைய எ·கு ஏந்தி,<br/>அரைசு பட அமர் உழக்கி,<br/>உரை செல முரசு வெளவி,<br/>முடித் தலை அடுப் பாகப்,<br/>புனல் குருதி உலைக் கொளீஇத்,<br/>தொடித்தோள் துடுப்பின் துழந்த வல்சியின்,<br/>அடுகளம் வேட்ட அடுபோர்ச் செழிய!<br/>ஆன்ற கேள்வி, அடங்கிய கொள்கை,<br/>நான்மறை முதல்வர் சுற்ற மாக,<br/>மன்னர் ஏவல் செய்ய, மன்னிய<br/>வேள்வி முற்றிய வாய்வாள் வேந்தே!<br/>நோற்றோர் மன்ற நின் பகைவர், நின்னொடு<br/>மாற்றார் என்னும் பெயர் பெற்று,<br/>ஆற்றார் ஆயினும், ஆண்டுவாழ் வோரே.<br/> <br/>27. புலவர் பாடும் புகழ்!<br/>பாடியவர்: உறையூர் முதுகண்ணன் சாத்தனார். <br/>பாடப்பட்டோன்: சோழன் நலங்கிள்ளி. திணை: பொதுவியல். <br/>துறை: முதுமொழிக்  காஞ்சி. <br/><br/>சேற்று வளர் தாமரை பயந்த, ஒண் கேழ்,<br/>நூற் றிதழ் அலரின் நிறை கண் டன்ன,<br/>வேற்றுமை ‘இல்லா விழுத்திணைப் பிறந்து,<br/>வீற்றிருந் தோரை எண்ணுங் காலை,<br/>உரையும் பாட்டும் உடையோர் சிலரே;<br/>மரைஇலை போல மாய்ந்திசினோர் பலரே:<br/>‘புலவர் பாடும் புகழுடையோர் விசும்பின்<br/>வலவன் ஏவா வான ஊர்தி<br/>எய்துப என்ப, தம் செய்வினை முடித்து’ எனக்<br/>கேட்பல்; எந்தை! சேட்சென்னி! நலங்கிள்ளி!<br/>தேய்தல் உண்மையும், பெருகல் உண்மையும்,<br/>மாய்தல் உண்மையும், பிறத்தல் உண்மையும்,<br/>அறியா தோரையும், அறியக் காட்டித்,<br/>திங்கட் புத்தேள் திரிதரும் உலகத்து,<br/>வல்லார் ஆயினும், வல்லுநர் ஆயினும்,<br/>வருந்தி வந்தோர் மருங்கு நோக்கி,<br/>அருள வல்லை ஆகுமதி; அருளிலர்<br/>கொடா அமை வல்லர் ஆகுக;<br/>கெடாஅத் துப்பின்நின் பகைஎதிர்ந் தோரே.<br/> <br/>28. போற்றாமையும் ஆற்றாமையும்! <br/>பாடியவர்: உறையூர் முதுகண்ணன் சாத்தனார். <br/>பாடப்பட்டோன்: சோழன் நலங்கிள்ளி. திணை: பொதுவியல். <br/>துறை: முதுமொழிக் காஞ்சி. <br/>சிறப்பு: எண்பேர் எச்சங்கள் பற்றிய விளக்கம். அறம் பொருள் இன்பம் <br/>   எனும் உறுதிப் பொருள்கள் பற்றிய குறிப்பு. <br/><br/>‘சிறப்பில் சிதடும், உறுப்பில் பிண்டமும்,<br/>கூனும், குறளும், ஊமும், செவிடும்<br/>மாவும், மருளும், உளப்பட வாழ்நர்க்கு<br/>எண்பேர் எச்சம் என்றிவை எல்லாம்<br/>பேதைமை அல்லது ஊதியம் இல்,’ என<br/>முன்னும் அறிந்தோர் கூறினர்; இன்னும்,<br/>அதன் திறம் அத்தை யான் உரைக்க வந்தது:-<br/>வட்ட வரிய செம்பொறிச் சேவல்<br/>ஏனல் காப்போர் உணர்த்திய கூஉம்<br/>கானத் தோர், நின் தெவ்வர்; நீயே’<br/>புறஞ்சிறை மாக்கட்கு அறங்குறித்து, அகத்தோர்<br/>புய்த்தெறி கரும்பின் விடுகழை தாமரைப்<br/>பூம்போது சிதைய வீழ்ந்தெனக், கூத்தர்<br/>ஆடுகளம் கடுக்கும் அகநாட் டையே;<br/>அதனால், அறனும் பொருளும் இன்பமும் மூன்றும்<br/>ஆற்றும், பெரும! நின்செல்வம்;<br/>ஆற்றாமை நின் போற்றா மையே.<br/><br/>29. நண்பின் பண்பினன் ஆகுக! <br/>பாடியவர்: உறையூர் முதுகண்ணன் சாத்தனார். <br/>பாடப்பட்டோன் : சோழன் நலங்கிள்ளி. திணை: பொதுவியல். <br/>துறை : முதுமொழிக் காஞ்சி. சிறப்பு : சிறந்த அறநெறிகள். <br/><br/>அழல் புரிந்த அடர் தாமரை<br/>ஐது அடர்ந்ற நூற் பெய்து,<br/>புனை விளைப் பொலிந்த பொலன் நறுந் தெரியல்<br/>பாறு மயிர் இருந்தலை பொலியச் சூடிப்,<br/>பாண் முற்றுக, நின் நாள்மகிழ் இருக்கை!<br/>பாண் முற்று ஒழிந்த பின்றை, மகளிர்<br/>தோள் முற்றுக, நின் சாந்துபுலர் அகலம்! ஆங்க<br/>முனிவில் முற்றத்து, இனிது முரசு இயம்பக்,<br/>கொடியோர்த் தெறுதலும், செவ்வியோர்க்குஅளித்தலும்,<br/>ஒடியா முறையின் மடிவிலை யாகி<br/>‘நல்லதன் நலனும் தீயதன் தீமையும்<br/>இல்லை’ என்போர்க்கு இனன் ஆகி லியர்!<br/>நெல்விளை கழனிப் படுபுள் ஓப்புநர்<br/>ஒழி மடல் விறகின் கழுமீன் சுட்டு,<br/>வெங்கள் தொலைச்சியும் அமையார், தெங்கின்<br/>இளநீர் உதிர்க்கும் வளமிகு நன்னாடு<br/>பெற்றனர் உவக்கும் நின் படைகொள் மாக்கள்<br/>பற்றா மாக்களின் பரிவு முந்து உறுத்துக்,<br/>கூவை துற்ற நாற்கால் பந்தர்ச்,<br/>சிறுமனை வாழ்க்கையின் ஒரீஇ, வருநர்க்கு<br/>உதவி ஆற்றும் நண்பின் பண்புடை<br/>ஊழிற்று ஆக, நின் செய்கை! விழவின்<br/>கோடியர் நீர்மை போல முறை முறை<br/>ஆடுநர் கழியும்இவ் உலகத்துக், கூடிய<br/>நகைப் புறனாக, நின் சுற்றம்!<br/>இசைப்புற னாக, நீ ஓம்பிய பொருளே!<br/><br/>30. எங்ஙனம் பாடுவர்? <br/>பாடியவர்: உறையூர் முதுகண்ணன் சாத்தனார். <br/>பாடப்பட்டோன் : சோழன் நலங்கிள்ளி. <br/>திணை :பாடாண். துறை : இயன்மொழி.<br/>சிறப்பு : தலைவனின் இயல்பு கூறுதல். <br/><br/>செஞ்ஞா யிற்றுச் செலவும்<br/>அஞ் ஞாயிற்றுப் பரிப்பும்,<br/>பரிப்புச் சூழ்ந்த மண் டிலமும்,<br/>வளி திரிதரு திசையும்,<br/>வறிது நிலைஇய காயமும், என்றிவை<br/>சென்றளந்து அறிந்தார் போல, என்றும்<br/>இனைத்து என்போரும் உளரே அனைத்தும்<br/>அறிவுஅறி வாகச் செறிவினை யாகிக்,<br/>களிறுகவுள் அடுத்த எறிகல் போல<br/>ஒளித்த துப்பினை ஆதலின், வெளிப்பட<br/>யாங்ஙனம் பாடுவர், புலவர்? கூம்பொடு<br/>மீப்பாய் களையாது, மிசைப் பரந் தோண்டாது,<br/>புகாஅர்ப் புகுந்த பெருங்கலந் தகாஅர்<br/>இடைப்புலப் பெருவழிச் சொரியும்<br/>கடல்பல் தாரத்த நாடுகிழ வோயே!<br/><br/>31. வடநாட்டார் தூங்கார்! <br/>பாடியவர்: கோவூர்கிழார். <br/>பாடப்பட்டோன் : சோழன் நலங்கிள்ளி. <br/>திணை :வாகை. துறை : அரசவாகை: மழபுல வஞ்சியும் ஆம். <br/>சிறப்பு : வடபுலத்து அரசர்கள் இச்சோழனது மறமாண்பைக் கேட்டு அஞ்சிய அச்சத்தால் துஞ்சாக் கண்ணர் ஆயினமை. <br/><br/>சிறப்புடை மரபிற் பொருளும் இன்பமும்<br/>அறத்து வழிப்படூஉம் தோற்றம் போல,<br/>இரு குடை பின்பட ஓங்கி ஒரு குடை<br/>உருகெழு மதியின் நிவந்துசேண் விளங்க,<br/>நல்லிசை வேட்டம் வேண்டி, வெல்போர்ப்<br/>பாசறை யல்லது நீயல் லாயே;<br/>நிதிமுகம் மழுங்க மண்டி, ஒன்னார்<br/>கடிமதில் பாயும் நின் களிறு அடங் கலவே;<br/>‘போர்’ எனில் புகலும் புனைகழல் மறவர்,<br/>‘காடிடைக் கிடந்த நாடுநனி சேஎய;<br/>செல்வேம் அல்லேம்’ என்னார்; ‘கல்லென்<br/>விழவுடை ஆங்கண் வேற்றுப்புலத்து இறுத்துக்,<br/>குண கடல் பின்ன தாகக், குட கடல்<br/>வெண் தலைப் புணரி நின் மான்குளம்பு அலைப்ப,<br/>வலமுறை வருதலும் உண்டு’ என்று அலமந்து<br/>நெஞ்சு நடுங்கு அவலம் பாயத்,<br/>துஞ்சாக் கண்ண, வட புலத்து அரசே.<br/><br/>32. பூவிலையும் மாடமதுரையும்! <br/>பாடியவர்: கோவூர்கிழார். <br/>பாடப்பட்டோன்: சோழன் நலங்கிள்ளி. <br/>திணை: பாடாண். துறை: இயன்மொழி. <br/>சிறப்பு: சோழனது  நினைத்தது முடிக்கும் உறுதிப்பாடு. <br/><br/>கடும்பின் அடுகலம் நிறையாக, நெடுங் கொடிப்<br/>பூவா வஞ்சியும் தருகுவன்; ஒன்றோ?<br/>‘வண்ணம் நீவிய வணங்குஇறைப் பணைத்தோள்,<br/>ஒண்ணுதல், விறலியர் பூவிலை பெறுக!’ என,<br/>மாட மதுரையும் தருகுவன்; எல்லாம்<br/>பாடுகம் வம்மினோ, பரிசில் மாக்கள்!<br/>தொன்னிலக் கிழமை சுட்டின், நன்மதி<br/>வேட்கோச் சிறாஅர் தேர்க்கால் வைத்த<br/>பசுமண் குரூஉத்திரள் போல, அவன்<br/>கொண்ட குடுமித்தும், இத் தண்பணை நாடே.<br/><br/>33. புதுப்பூம் பள்ளி!<br/>பாடியவர்: கோவூர்கிழார். <br/>பாடப்பட்டோன்: சோழன் நலங்கிள்ளி. <br/>திணை:வாகை. துறை: அரசவாகை. <br/>சிறப்பு: பகைவரது கோட்டைகளைக் கைப்பற்றியவுடன், அவற்றின் கதவுகளில் <br/>    வெற்றிபெற்றோன் தனது அரச முத்திரையைப் பதிக்கும் மரபுபற்றிய செய்தி. <br/><br/>கான் உறை வாழ்க்கைக் கதநாய், வேட்டுவன்<br/>மான்தசை சொரிந்த வட்டியும், ஆய்மகள்<br/>தயிர்கொடு வந்த தசும்பும், நிறைய,<br/>ஏரின் வாழ்நர் பேரில் அரிவையர்<br/>குளக்கீழ் விளைந்த களக்கொள் வெண்ணெல்<br/>முகந்தனர் கொடுப்ப, உகந்தனர் பெயரும்<br/>தென்னம் பொருப்பன் புன்னாட்டுள்ளும்,<br/>ஏழெயில் கதவம் எறிந்து, கைக்கொண்டு நின்;<br/>பேழ்வாய் உழுவை பொறிக்கும் ஆற்றலை;<br/>பாடுநர் வஞ்சி பாடப், படையோர்<br/>தாதுஎரு மறுகின் பாசறை பொலியப்,<br/>புலராப் பச்சிலை இடையிடுபு தொடுத்த<br/>மலரா மாலைப் பந்துகண் டன்ன<br/>ஊன்சோற் றமலை பான்கடும்பு அருத்தும்<br/>செம்மற்று அம்மநின் வெம்முனை இருக்கை;<br/>வல்லோன் தைஇய வரிவனப்பு உற்ற<br/>அல்லிப் பாவை ஆடுவனப்பு ஏய்ப்பக்<br/>காம இருவர் அல்லது, யாமத்துத்<br/>தனிமகன் வழங்காப் பனிமலர்க் காவின்,<br/>ஒதுக்குஇன் திணிமணல் புதுப்பூம் பள்ளி<br/>வாயின் மாடந்தொறும் மைவிடை வீழ்ப்ப<br/>நீஆங்குக் கொண்ட விழவினும் பலவே.<br/><br/>34. செய்தி கொன்றவர்க்கு உய்தி இல்லை! <br/>பாடியவர்: ஆலத்தூர் கிழார். <br/>பாடப்பட்டோன்: சோழன் குளமுற்றத்துத் துஞ்சிய கிள்ளி வளவன். <br/>திணை:பாடாண். துறை:  இயன்மொழி. <br/>சிறப்பு: 'செய்தி கொன்றோர்க்கு உய்தி இல்' என்னும் அறநெறி பற்றிய செய்தி. <br/><br/>‘ஆன்மலை அறுத்த அறனி லோர்க்கும்,<br/>மாண்இழை மகளிர் கருச்சிதைத் தோர்க்கும்,<br/>குரவர்த் தப்பிய கொடுமை யோர்க்கும்,<br/>வழுவாய் மருங்கின் கழுவாயும் உள’ என,<br/>‘நிலம்புடை பெயர்வ தாயினும், ஒருவன்<br/>செய்தி கொன்றோர்க்கு உய்தி இல்’ என’<br/>அறம் பாடின்றே ஆயிழை கணவ!<br/>‘காலை அந்தியும், மாலை அந்தியும்,<br/>புறவுக் கருவன்ன புன்புல வரகின்<br/>பாற்பெய் புன்கம் தேனொடு மயக்கிக்,<br/>குறுமுயற் கொழுஞ்சூடு கிழித்த ஒக்கலொடு,<br/>இரத்தி நீடிய அகன்தலை மன்றத்துக்,<br/>கரப்பில் உள்ளமொடு வேண்டுமொழி பயிற்றி,<br/>அமலைக் கொழுஞ்சோறு ஆர்ந்த பாணர்க்கு<br/>அகலாச் செல்வம் முழுவதும் செய்தோன்,<br/>எங்கோன்,வளவன் வாழ்க!’என்று, நின்<br/>பீடுகெழு நோன்தாள் பாடேன் ஆயின்,<br/>படுபறி யலனே, பல்கதிர்ச் செல்வன்;<br/>யானோ தஞ்சம்; பெரும! இவ் வுலகத்துச்<br/>சான்றோர் செய்த நன்றுண் டாயின்,<br/>இமையத்து ஈண்டி, இன்குரல் பயிற்றிக்,<br/>கொண்டல் மாமழை பொழிந்த<br/>நுண்பல் துளியினும் வாழிய, பலவே!<br/><br/>35. உழுபடையும் பொருபடையும்!<br/>பாடியவர்: வெள்ளைக்குடி நாகனார். <br/>பாடப்பட்டோன்: சோழன் குளமுற்றத்துத் துஞ்சிய கிள்ளிவளவன்.<br/> திணை: பாடாண். துறை:  செவியறிவுறூஉ <br/>சிறப்பு: அரச நெறியின் செவ்வி பற்றிய செய்திகள். <br/>சிறப்பு: 'பாடிப் பழஞ் செய்க்கடன் வீடு கொண்டது' என்று  இதனைக் குறிப்பர். <br/><br/>நளிஇரு முந்நீர் ஏணி யாக,<br/>வளிஇடை வழங்கா வானம் சூடிய<br/>மண்திணி கிடக்கைத் தண்தமிழ்க் கிழவர்,<br/>முரசு முழங்கு தானை மூவர் உள்ளும்,<br/>அரசுஎனப் படுவது நினதே, பெரும!<br/>அலங்குகதிர்க் கனலி நால்வயின் தோன்றினும்,<br/>இலங்குகதிர் வெள்ளி தென்புலம் படரினும்,<br/>அந்தண் காவிரி வந்து கவர்பு ஊட்டத்,<br/>தோடு கொள் வேலின் தோற்றம் போல,<br/>ஆடுகண் கரும்பின் வெண்பூ நுடங்கும்<br/>நாடுஎனப் படுவது நினதே அத்தை; ஆங்க<br/>நாடுகெழு செல்வத்துப் பீடுகெழு வேந்தே!<br/>நினவ கூறுவல்: எனவ கேண்மதி!<br/>அறம்புரிந் தன்ன செங்கோல் நாட்டத்து<br/>முறைவெண்டு பொழுதின் பதன் எளியோர் ஈண்டு<br/>உறைவேண்டு பொழுதில் பெயல்பெற் றோறே;<br/>ஞாயிறு சுமந்த கோடுதிரள் கொண்டுமூ<br/>மாக விசும்பின் நடுவுநின் றாங்குக்,<br/>கண்பொர விளங்கும்நின் விண்பொரு வியன்குடை<br/>வெயில்மறைக் கொண்டன்றோ? அன்றே; வருந்திய<br/>குடிமறைப் பதுவே; கூர்வேல் வளவ!<br/>வெளிற்றுப்பனந் துணியின் வீற்றுவீற்றுக் கிடப்பக்,<br/>களிற்றுக் கணம் பொருத கண்ணகன் பறந்தலை,<br/>வருபடை தாங்கிப், பெயர்புறத் தார்த்துப்,<br/>பொருபடை தரூஉங் கொற்றமும் உழுபடை<br/>ஊன்றுசால் மருங்கின் ஈன்றதன் பயனே;<br/>மாரி பொய்ப்பினும், வாரி குன்றினும்,<br/>இயற்கை அல்லன செயற்கையில் தோன்றினும்,<br/>காவலர்ப் பழிக்கும், இக் கண்ணகன் ஞாலம்;<br/>அதுநற்கு அறிந்தனை யாயின், நீயும்<br/>நொதும லாளர் பொதுமொழி கொள்ளாது,<br/>பகடுபுறந் தருநர் பாரம் ஓம்பிக்,<br/>குடிபுறம் தருகுவை யாயின், நின்<br/>அடிபுறம் தருகுவர், அடங்கா தேரே.<br/><br/>36. நீயே அறிந்து செய்க! <br/>பாடியவர்: ஆலத்தூர் கிழார். <br/>பாடப்பட்டோன்: சோழன் குளமுற்றத்துத் துஞ்சிய கிள்ளி வளவன். <br/>திணை:வஞ்சி. துறை: துணை வஞ்சி. <br/>குறிப்பு: சோழன் கருவூரை முற்றியிருந்தபோது பாடியது. <br/><br/>அடுநை யாயினும், விடுநை யாயினும்,<br/>நீ அளந் தறிதி நின் புரைமை; வார்தோல்,<br/>செயறியரிச் சிலம்பின், குறுந்தொடி மகளிர்<br/>பொலஞ்செய் கழங்கின் தெற்றி யாடும்<br/>தண்ணான் பொருநை வெண்மணல் சிதையக்,<br/>கருங்கைக் கொல்லன் அரஞ்செய் அவ்வாய்<br/>நெடுங்கை நவியம் பாய்தலின், நிலையழிந்து,<br/>வீகமழ் நெடுஞ்சினை புலம்பக், காவுதொறும்<br/>கடிமரம் தடியும் ஓசை தன்ஊர்<br/>நெடுமதில் வரைப்பின் கடிமனை இயம்ப,<br/>ஆங்குஇனி திருந்த வேந்தனொடு, ஈங்குநின்<br/>சிலைத்தார் முரசும் கறங்க,<br/>மலைத்தனை எண்பது நாணுத்தகவு உடைத்தே.<br/><br/>37. புறவும் போரும்!<br/>பாடியவர்: மாறோக்கத்து நப்பசலையார். <br/>பாடப்பட்டோன்: சோழன் குளமுற்றத்துத் துஞ்சிய கிள்ளி வளவன். <br/>திணை: வாகை; உழிஞை எனவும் பாடம். <br/>துறை: அரச வாகை குற்றுழிஞை எனவும்,  முதல் வஞ்சி எனவும் பாடம். <br/><br/>நஞ்சுடை வால் எயிற்று, ஐந்தலை சுமந்த,<br/>வேக வெந்திறல், நாகம் புக்கென,<br/>விசும்புதீப் பிறப்பத் திருகிப், பசுங்கொடிப்<br/>பெருமலை விடரகத்து உரும்எறிந் தாங்குப்,<br/>புள்ளுறு புன்கண் தீர்த்த, வெள் வேல்<br/>சினங்கெழு தானைச், செம்பியன் மருக!<br/>கராஅம் கலித்த குண்டுகண் அகழி,<br/>இடம்கருங் குட்டத்து உடந்தொக்கு ஓடி,<br/>யாமம் கொள்பவர் சுடர்நிழல் கதூஉம்<br/>கடுமுரண் முதலைய நெடுநீர் இலஞ்சிச்,<br/>செம்புஉறழ் புரிசைச், செம்மல் மூதூர்,<br/>வம்புஅணி யானை வேந்துஅகத் துண்மையின்,<br/>‘நல்ல’ என்னாது, சிதைத்தல்<br/>வல்லையால் நெடுந்தகை! செருவத் தானே!<br/><br/>38. வேண்டியது விளைக்கும் வேந்தன்!<br/>பாடியவர்: ஆவூர் மூலங் கிழார். <br/>பாடப்பட்டோன்: சோழன் குளமுற்றத்துத் துஞ்சிய கிள்ளிவளவன். <br/>திணை: பாடாண். துறை: இயன்மொழி, <br/>குறிப்பு: 'எம்முள்ளீர், எந்நாட்டீர்?' என்று அவன் கேட்ப, அவர் பாடியது. <br/><br/>வரை புரையும் மழகளிற்றின் மிசை,<br/>வான் துடைக்கும் வகைய போல<br/>விரவு உருவின கொடி நுடங்கும்<br/>வியன் தானை விறல் வேந்தே!<br/>நீ, உடன்று நோக்கும்வாய் எரிதவழ,<br/>நீ, நயந்து நோக்கும்வாய் பொன்பூப்பச்,<br/>செஞ் ஞாயிற்று நிலவு வேண்டினும்,<br/>வெண் திங்களுள் வெயில் வேண்டினும்,<br/>வேண்டியது விளைக்கும் ஆற்றலை ஆகலின்,<br/>நின்நிழல் பிறந்து, நின்நிழல் வளர்ந்த,<br/>எம் அளவு எவனோ மற்றே? ‘இன்நிலைப்<br/>பொலம்பூங் காவின் நன்னாட் டோரும்<br/>செய்வினை மருங்கின் எய்தல் அல்லதை,<br/>உடையோர் ஈதலும், இல்லோர் இரத்தலும்<br/>கடவ தன்மையின், கையறவு உடைத்து’என,<br/>ஆண்டுச் செய் நுகர்ச்சி ஈண்டும் கூடலின்,<br/>நின்நாடு உள்ளுவர், பரிசிலர்:<br/>ஒன்னார் தேஎத்தும், நின்னுடைத் தெனவே.<br/> <br/>39. புகழினும் சிறந்த சிறப்பு!<br/>பாடியவர்: மாறோக்கத்து நப்பசலையார். <br/>பாடப்பட்டோன் : சோழன் குளமுற்றத்துத் துஞ்சிய கிள்ளிவளவன். <br/>திணை: பாடாண். துறை : இயன்மொழி, <br/>சிறப்பு : வளவன் வஞ்சியை வெற்றி கொண்டது. <br/><br/>புறவின் அல்லல் சொல்லிய, கறையடி<br/>யானை வான்மருப் பெறிந்த வெண்கடைக்<br/>கோல்நிறை துலாஅம் புக்கோன் மருக!<br/>ஈதல்நின் புகழும் அன்றே; சார்தல்<br/>ஒன்னார் உட்கும் துன்னரும் கடுந்திறல்<br/>தூங்கெயில் எறிந்தநின் ஊங்கணோர் நினைப்பின்,<br/>அடுதல்நின் புகழும் அன்றே; கெடுவின்று,<br/>மறங்கெழு சோழர் உறந்தை அவையத்து,<br/>அறம்நின்று நிலையிற் றாகலின், அதனால்<br/>முறைமைநின் புகழும் அன்றே; மறம்மிக்கு,<br/>எழுசமம் கடந்த எழுஉறழ் திணிதோள்,<br/>கண்ணார் கண்ணிக், கலிமான், வளவ!<br/>யாங்கனம் மொழிகோ யானே; ஓங்கிய<br/>வரையளந் தறியாப் பொன்படு நெடுங்கோட்டு<br/>இமையம் சூட்டியஏம விற்பொறி,<br/>மாண்வினை நெடுந்தேர், வானவன் தொலைய<br/>வாடா வஞ்சி வாட்டும்நின்<br/>பீடுகெழு நோன்தாள் பாடுங் காலே?<br/><br/>40. ஒரு பிடியும் எழு களிரும்! <br/>பாடியவர்: ஆவூர் மூலங்கிழார். <br/>பாடப்பட்டோன் : சோழன் குளமுற்றத்துத் துஞ்சிய கிள்ளிவளவன். <br/>திணை :பாடாண். துறை :  செவியறிவுறூஉ. <br/><br/>நீயே, பிறர் ஓம்புறு மறமன் னெயில்<br/>ஓம்பாது கடந்தட்டு, அவர்<br/>முடி புனைந்த பசும் பொன்னின்<br/>அடி பொலியக் கழல் தைஇய<br/>வல் லாளனை, வய வேந்தே!<br/>யாமே, நின், இகழ் பாடுவோர் எருத்தடங்கப்,<br/>புகழ் பாடுவோர் பொலிவு தோன்ற,<br/>இன்றுகண் டாங்குக் காண்குவம், என்றும்<br/>இன்சொல் எண்பதத்தை ஆகுமதி; பெரும!<br/>ஒருபிடி படியுஞ் சீறிடம்<br/>எழுகளிறு புரக்கும் நாடுகிழ வோயே!<br/><br/>41. காலனுக்கு மேலோன்!<br/>பாடியவர்: கோவூர் கிழார். <br/>பாடப்பட்டோன் : சோழன் குளமுற்றத்துத் துஞ்சிய கிள்ளிவளவன். <br/>திணை : வஞ்சி. துறை: கொற்ற  வள்ளை. <br/><br/>காலனும் காலம் பார்க்கும்; பாராது<br/>வேல்ஈண்டு தானை விழுமியோர் தொலைய,<br/>வேண்டிடத்து அடூஉம் வெல்போர் வேந்தே!<br/>திசைஇரு நான்கும் உற்கம் உற்கவும்,<br/>பெருமரத்து, இலையில் நெடுங்கோடு வற்றல் பற்றவும்,<br/>வெங்கதிர்க் கனலி துற்றவும், பிறவும்,<br/>அஞ்சுவரத் தகுந புள்ளுக்குரல் இயம்பவும்,<br/>எயிறுநிலத்து வீழவும், எண்ணெய் ஆடவும்,<br/>களிறுமேல் கொள்ளவும், காழகம் நீப்பவும்,<br/>வெள்ளி நோன்படை கட்டிலொடு கவிழவும்,<br/>கனவின் அரியன காணா, நனவின்<br/>செருச்செய் முன்ப,! நின் வருதிறன் நோக்கி,<br/>மையல் கொண்ட ஏமம்இல் இருக்கையர்,<br/>புதல்வர் பூங்கண் முத்தி, மனையோட்கு<br/>எவ்வம் சுரக்கும் பைதல் மாக்களடு<br/>பெருங்கலக் குற்றன்றால் தானே; காற்றோடு<br/>எரிநிகழ்ந் தன்ன செலவின்<br/>செருமிகு வளவ! நிற் சினைஇயோர் நாடே.<br/><br/>42. ஈகையும் வாகையும்! <br/>பாடியவர்: இடைக்காடனார். <br/>பாடப்பட்டோன்: சோழன் குளமுற்றத்துத் துஞ்சிய கிள்ளி வளவன். <br/>திணை : வாகை. துறை: அரச வாகை. <br/>சிறப்பு : சோழனின் மறமேம் பாடும், கொடை மேம்பாடும், வலிமைச் சிறப்பும். <br/><br/>ஆனா ஈகை, அடு போர், அண்ணல்! நின்<br/>யானையும் மலையின் தோன்றும்; பெரும! நின்<br/>தானையும் கடலென முழங்கும்; கூர்நுனை<br/>வேலும் மின்னின் விளங்கும் ; உலகத்து<br/>அரைசுதலை பனிக்கும் ஆற்றலை யாதலின்,<br/>புரைதீர்ந் தன்று; அது புதுவதோ அன்றே;<br/>தண்புனற் பூசல் அல்லது, நொந்து,<br/>‘களைக, வாழி, வளவ! ‘ என்று, நின்<br/>முனைதரு பூசல் கனவினும் அறியாது,<br/>புலிபுறங் காக்கும் குருளை போல,<br/>மெலிவில் செங்கோல் நீபுறங் காப்பப்,<br/>பெருவிறல் யாணர்த் தாகி, அரிநர்<br/>கீழ்மடைக் கொண்ட வாளையும், உழவர்<br/>படைமிளிர்ந் திட்ட யாமையும், அறைநர்<br/>கரும்பிற் கொண்ட தேனும், பெருந்துறை<br/>நீர்தரு மகளிர் குற்ற குவளையும்,<br/>வன்புலக் கேளிர்க்கு வருவிருந் தயரும்<br/>மென்புல வைப்பின் நன்னாட்டுப் பொருந!<br/>மலையின் இழிந்து, மாக்கடல் நோக்கி,<br/>நிலவரை இழிதரும் பல்யாறு போலப்,<br/>புலவ ரெல்லாம் நின்நோக் கினரே;<br/>நீயே, மருந்தில் கணிச்சி வருந்த வட்டித்துக்<br/>கூற்றுவெகுண் டன்ன முன்பொடு,<br/>மாற்றுஇரு வேந்தர் மண்நோக் கினையே.<br/><br/>43. பிறப்பும் சிறப்பும்!<br/>பாடியவர்: தாமப்பல் கண்ணனார், <br/>பாடப்பட்டோன்: சோழன் நலங்கிள்ளி தம்பி மாவளத்தான். <br/>திணை : வாகை. துறை: அரசவாகை. <br/>குறிப்பு : புலவரும் அரச குமரனும் வட்டுப் பொருவுழிக் கைகரப்ப, வெகுண்டு, வட்டுக் கொண்டு எறிந்தானைச் , 'சோழன் மகன்<br/>அல்லை' என, நாணியுருந்தானை அவர் பாடியது. <br/><br/>நிலமிசை வாழ்நர் அலமரல் தீரத்,<br/>தெறுகதிர்க் கனலி வெம்மை தாங்கிக்,<br/>கால்உண வாகச், சுடரொடு கொட்கும்<br/>அவிர்சடை முனிவரும் மருளக், கொடுஞ்சிறைக்<br/>கூருகிர்ப் பருந்தின் ஏறுகுறித், தொரீஇத்,<br/>தன்னகம் புக்க குறுநடைப் புறவின்<br/>தபுதி யஞ்சிச் சீரை புக்க<br/>வரையா ஈகை உரவோன் மருக!<br/>நேரார்க் கடந்த முரண்மிகு திருவின்<br/>தேர்வண் கிள்ளி தம்பி! வார் கோல்,<br/>கொடுமர மறவர் பெரும! கடுமான்<br/>கைவண் தோன்றல்! ஐயம் உடையேன்:<br/>‘ஆர்புனை தெரியல்நின் முன்னோர் எல்லாம்<br/>பார்ப்பார் நோவன செய்யலர்: மற்றுஇது<br/>நீர்த்தோ நினக்கு?’ என வெறுப்பக் கூறி,<br/>நின்யான் பிழைத்தது நோவாய் என்னினும்,<br/>நீபிழைத் தாய்போல் நனிநா ணினையே;<br/>‘தம்மைப் பிழைத்தோர்ப் பொறுக்குஞ் செம்மல்!<br/>இக்குடிப் பிறந்தோர்க் கெண்மை காணும்’ எனக்<br/>காண்டகு மொய்ம்ப! காட்டினை; ஆகலின்,<br/>யானே பிழைத்தனென் ! சிறக்கநின் ஆயுள்;<br/>மிக்குவரும் இன்னீர்க் காவிரி<br/>எக்கர் இட்ட மணலினும் பலவே!<br/><br/>44. அறமும் மறமும்! <br/>பாடியவர்: கோவூர் கிழார். <br/>பாடப்பட்டோன்: சோழன் நெடுங்கிள்ளி. <br/>திணை : வாகை. துறை: அரச வாகை. குறிப்பு :<br/>நலங்கிள்ளி ஆவுரை முற்றியிருந்தான்; அதுகாலை அடைத்திருந்த நெடுங்கிள்ளியைக் கண்டு பாடியது, இச் செய்யுள். <br/><br/>இரும்பிடித் தொழுதியடு பெருங்கயம் படியா,<br/>நெல்லுடைக் கவளமொடு நெய்ம்மிதி பெறாஅ,<br/>திருந்தரை நோன்வெளில் வருந்த ஒற்றி,<br/>நிலமிசைப் புரளும் கைய, வெய்துயிர்த்து,<br/>அலமரல் யானை உருமென முழங்கவும்,<br/>பாலில் குழவி அலறவும், மகளிர்<br/>பூவில் வறுந்தலை முடிப்பவும், நீரில்<br/>வினைபுனை நல்லில் இனைகூஉக் கேட்பவும்,<br/>இன்னாது அம்ம, ஈங்கு இனிது இருத்தல்;<br/>துன்னரும் துப்பின் வயமான் தோன்றல்!<br/>அறவை யாயின்,’நினது’ எனத் திறத்தல்!<br/>மறவை யாயின், போரொடு திறத்தல்;<br/>அறவையும் மறவையும் அல்லை யாகத்,<br/>திறவாது அடைத்த திண்ணிலைக் கதவின்<br/>நீள்மதில் ஒருசிறை ஒடுங்குதல்<br/>நாணுத்தக வுடைத்திது காணுங்  காலே.<br/><br/>45. தோற்பது நும் குடியே!<br/>பாடியவர்: கோவூர் கிழார். <br/>பாடப்பட்டோர்: சோழன் நலங்கிள்ளியும், நெடுங்கிள்ளியும். <br/>திணை: வஞ்சி. துறை; துணை வஞ்சி.<br/>குறிப்பு: முற்றியிருந்த நலங்கிள்ளியையும், அடைத்திருந்த நெடுங்கிள்ளியையும் பாடிய செய்யுள் இது. <br/><br/>இரும்பனை வெண்தோடு மலைந்தோன் அல்லன்;<br/>கருஞ்சினை வேம்பின் தெரியலோன் அல்லன்!<br/>நின்ன கண்ணியும் ஆர்மிடைந் தன்றே; நின்னொடு<br/>பொருவோன் கண்ணியும் ஆர்மிடைந் தன்றே;<br/>ஒருவீர் தோற்பினும், தோற்ப நும் குடியே;<br/>இருவீர் வேறல் இயற்கையும் அன்றே; அதனால்,<br/>குடிப்பொருள் அன்று, நும் செய்தி; கொடித்தேர்<br/>நும்மோர் அன்ன வேந்தர்க்கு<br/>மெய்ம்மலி உவகை செய்யும், இவ் இகலே!<br/><br/>46. அருளும் பகையும்! <br/>பாடியவர்: கோவூர் கிழார். <br/>பாடப்பட்டோன்: சோழன் குளமுற்றத்துத் துஞ்சிய கிள்ளி வளவன். <br/>திணை: வஞ்சி. துறை; துணை வஞ்சி. <br/>குறிப்பு: மலையமான் மக்களை யானைக் காலில் இட்ட காலத்துப் பாடி உய்யக் கொண்டது. <br/>நீயே, புறவின் அல்லல் அன்றியும், பிறவும்<br/>இடுக்கண் பலவும் விடுத்தோன் மருகனை;<br/>இவரே, புலனுழுது உண்மார் புன்கண் அஞ்சித்,<br/>தமதுபகுத்து உண்ணும் தண்ணிழல் வாழ்நர்!<br/>களிறுகண்டு அழூஉம் அழாஅல் மறந்த<br/>புன்றலைச் சிறாஅர் மன்று மருண்டு நோக்கி,<br/>விருந்திற் புன்கண்நோ வுடையர்;<br/>கெட்டனை யாயின், நீ வேட்டது செய்ம்மே!<br/><br/>47. புலவரைக் காத்த புலவர்!<br/>பாடியவர்: கோவூர் கிழார். <br/>பாடப்பட்டோன்: காரியாற்றுத் துஞ்சிய நெடுங்கிள்ளி. <br/>திணை: வஞ்சி. துறை; துணை வஞ்சி. <br/>குறிப்பு:  சோழன் நலங்கிள்ளியிடமிருந்து உறையூர் புகுந்த இளந்தத்தன் என்னும் புலவனை, ஒற்று வந்தான் என்று கொல்லப் புகுந்தவிடத்துப், பாடி<br/>உய்யக் கொண்ட செய்யுள் இது. <br/><br/>வள்ளியோர்ப் படர்ந்து, புள்ளின் போகி,<br/>‘நெடிய’ என்னாது சுரம்பல கடந்து,<br/>வடியா நாவின் வல்லாங்குப் பாடிப்,<br/>பெற்றது மகழ்ந்தும், சுற்றம் அருத்தி,<br/>ஓம்பாது உண்டு, கூம்பாது வீசி,<br/>வரிசைக்கு வருந்தும்இப் பரிசில் வாழ்க்கை<br/>பிறர்க்குத் தீதறிந் தன்றோ? இன்றே; திறம்பட<br/>நண்ணார் நாண, அண்ணாந்து ஏகி,<br/>ஆங்குஇனிது ஒழுகின் அல்லது, ஓங்கு புகழ்<br/>மண்ணாள் செல்வம் எய்திய<br/>நும்மோர் அன்ன செம்மலும் உடைத்தே.<br/><br/>48. 'கண்டனம்' என நினை!<br/>பாடியவர்: பொய்கையார். <br/>பாடப்பட்டோன்: சேரமான் கோக்கோதை மார்பன். <br/>திணை: பாடாண். துறை: புலவராற்றுப் படை. <br/><br/>கோதை மார்பிற் கோதை யானும்,<br/>கோதையைப் புணர்ந்தோர் கோதை யானும்,<br/>மாக்கழி மலர்ந்த நெய்த லானும்,<br/>கள்நா றும்மே, கானல்அம் தொண்டி;<br/>அ·துஎம் ஊரே; அவன்எம் இறைவன்;<br/>எம்மும் உள்ளுமோ; முதுவாய் இரவல!<br/>‘அமர்மேம் படூஉங் காலை, நின்<br/>புகழ்மேம் படுநனைக் கண்டனம்’ எனவே.<br/><br/>49. எங்ஙனம் மொழிவேன்? <br/>பாடியவர்: பொய்கையார். <br/>பாடப்பட்டோன்: சேரமான் கோக்கோதை மார்பன். <br/>திணை: பாடாண். துறை: புலவராற்றுப் படை. <br/><br/>நாடன் என்கோ? ஊரன் என்கோ?<br/>பாடிமிழ் பனிக்கடற் சேர்ப்பன் என்கோ?<br/>யாங்கனம் மொழிகோ, ஓங்குவாள் கோதையை?<br/>புனவர் தட்டை புடைப்பின், அயலது<br/>இறங்குகதிர் அலமரு கழனியும்,<br/>பிறங்குநீர்ச் சேர்ப்பினும் , புள் ஒருங்கு எழுமே!<br/><br/>50. கவரி வீசிய காவலன்!<br/>பாடியவர்: மோசிகீரனார். <br/>பாடப்பட்டோன்: சேரமான் தகடூர் எறிந்த பெருஞ்சேரல் இரும்பொறை. <br/>திணை:பாடாண். துறை: இயன் மொழி. <br/>குறிப்பு: அறியாது முரசுகட்டிலில் ஏறியவரைத் தண்டம் செய்யாது துயில் எழுந் துணையும் கவரிகொண்டு வீசினன்<br/>சேரமான்; அது குறித்துப் புலவர் பாடிய செய்யுள் இது. <br/><br/>மாசற விசித்த வார்புஉறு வள்பின்<br/>மைபடு மருங்குல் பொலிய, மஞ்ஞை<br/>ஒலிநெடும் பீலி ஒண்பொறி, மணித்தார்,<br/>பொலங்குழை உழிஞையடு, பொலியச் சூட்டிக்,<br/>குருதி வேட்கை உருகெழு முரசம்<br/>மண்ணி வாரா அளவை, எண்ணெய்<br/>நுரைமுகந் தன்ன மென்பூஞ் சேக்கை<br/>அறியாது ஏறிய என்னைத் தெறுவர,<br/>இருபாற் படுக்குநின் வாள்வாய் ஒழித்ததை<br/>அதூஉம் சாலும், நற் றமிழ்முழுது அறிதல்;<br/>அதனொடும் அமையாது, அணுக வந்து, நின்<br/>மதனுடை முழவுத்தோள் ஓச்சித், தண்ணென<br/>வீசி யோயே; வியலிடம் கமழ,<br/>இவன்இசை உடையோர்க்கு அல்லது, அவணது<br/>உயர்நிலை உலகத்து உறையுள் இன்மை<br/>விளங்கக் கேட்ட மாறுகொல்:<br/>வலம்படு குருசில்! நீ ஈங்குஇது செயலே?<br/><br/>51. ஈசலும் எதிர்ந்தோரும் ! <br/>பாடியவர்: ஐயூர் முடவனார்! ஐயூர் கிழார் எனவும் பாடம். <br/>பாடப்பட்டோன்: பாண்டியன் கூடகாரத்துத் துஞ்சிய மாறன் வழுதி.<br/>திணை: வாகை. துறை; அரச வாகை. <br/>குறிப்பு; 'செம்புற்று ஈயல்போல ஒருபகல் வாழ்க்கைக்கு உலமருவோர்' என்னும் செறிவான<br/>அறவுரையைக் கூறுவது. <br/><br/>நீர்மிகின், சிறையும் இல்லை; தீமிகின்,<br/>மன்னுயிர் நிழற்றும் நிழலும் இல்லை;<br/>வளிமிகின், வலியும் இல்லை; ஒளிமிக்கு<br/>அவற்றோர் அன்ன சினப்போர் வழுதி,<br/>‘தண் தமிழ் பொது’ எனப் பொறாஅன், போர் எதிர்ந்து,<br/>கொண்டி வேண்டுவன் ஆயின், ‘கொள்க’ எனக்<br/>கொடுத்த மன்னர் நடுக்கற் றனரே;<br/>அளியரோ அளியர், அவன் அளிஇழந் தோரே;<br/>நுண்பல் சிதலை அரிதுமுயன்று எடுத்த<br/>செம்புற்று ஈயல் போல,<br/>ஒருபகல் வாழ்க்கைக்கு உலமரு வோரே!<br/><br/>52. ஊன் விரும்பிய புலி ! <br/>பாடியவர்: மருதன் இளநாகனார்; மருதிள நாகனார் என்பதும் பாடம். <br/>பாடப்பட்டோன்: பாண்டியன் கூடகாரத்துத் துஞ்சிய மாறன்<br/>வழுதி. திணை: வாகை. துறை; அரச வாகை. <br/>குறிப்பு; நாயும் புலியும் என்னும் வல்லாடல் பற்றிய செய்தி. <br/><br/>அணங்கு உடை நெடுங்கோட்டு அளையகம் முனைஇ,<br/>முணங்கு நிமிர் வயமான் முழுவலி ஒருத்தல்,<br/>ஊன்நசை உள்ளம் துரப்ப, இசை குறித்துத்<br/>தான் வேண்டு மருங்கின் வேட்டுஎழுந் தாங்கு,<br/>வடபுல மன்னர் வாட, அடல் குறித்து,<br/>இன்னா வெம்போர் இயல்தேர் வழுதி!<br/>இதுநீ கண்ணியது ஆயின், இரு நிலத்து<br/>யார்கொல் அளியர் தாமே? ஊர்தொறும்<br/>மீன்சுடு புகையின் புலவுநாறு நெடுங் கொடி<br/>வயல்உழை மருதின் வாங்குசினை வலக்கும்,<br/>பெருநல் யாணரின் ஒரீஇ, இனியே<br/>கலி கெழு கடவுள் கந்தம் கைவிடப்<br/>பலிகண் மாறிய பாழ்படு பொதியில், <br/>நரைமூ தாளர் நாயிடக் குழிந்த<br/>வல்லின் நல்லகம் நிறையப், பல்பொறிக்<br/>கான வாரணம் ஈனும்<br/>காடாகி விளியும் நாடுடை யோரே!<br/><br/>53. செந்நாவும் சேரன் புகழும்! <br/>பாடியவர்: பொருந்தில் இளங்கீரனார். <br/>பாடப்பட்டோன்: சேரமான் மாந்தரஞ்சேரல் இரும்பொறை. <br/>திணை: வாகை. துறை: அரசவாகை. <br/>குறிப்பு: கைகோத்து ஆடும் தெற்றி யாட்டம் பற்றிய செய்தி. <br/><br/>முதிர்வார் இப்பி முத்த வார் மணல்,<br/>கதிர்விடு மணியின் கண்பொரு மாடத்து,<br/>இலங்கு வளை மகளிர் தெற்றி ஆடும்<br/>விளங்கு சீர் விளங்கில் விழுமம் கொன்ற<br/>களங்கொள் யானைக், கடுமான், பொறைய!<br/>விரிப்பின் அகலும்; தொகுப்பின் எஞ்சும்;<br/>மம்மர் நெஞ்சத்து எம்மனோர்க்கு ஒருதலை<br/>கைம்முற் றலநின் புகழே, என்றும்;<br/>ஒளியோர் பிறந்தஇம் மலர்தலை உலகத்து<br/>வாழேம் என்றலும் அரிதே; ‘தாழாது<br/>செறுத்த செய்யுள் செய்செந் நாவின்,<br/>வெறுத்த கேள்வி, விளங்குபுகழ்க் கபிலன்<br/>இன்றுளன் ஆயின், நன்றுமன், என்ற நின்<br/>ஆடு கொள் வரிசைக்கு ஒப்பப்<br/>பாடுவன் மன்னால், பகைவரைக் கடப்பே.<br/><br/>54. எளிதும் கடிதும்! <br/>பாடியவர்: கோனாட்டு எறிச்சலூர் மாடலன் மதுரைக் குமரனார். <br/>பாடப்பட்டோன்: சேரமான் குட்டுவன் கோதை. <br/>திணை: வாகை. துறை : அரசவாகை. <br/><br/>எங்கோன் இருந்த கம்பலை முதூர்,<br/>உடையோர் போல இடையின்று குறுகிச்,<br/>செம்மல் நாளவை அண்ணாந்து புகுதல்<br/>எம்அன வாழ்க்கை இரவலர்க்கு எளிதே;<br/>இரவலர்க்கு எண்மை யல்லது; புரவு எதிர்ந்து<br/>வானம் நாண, வரையாது, சென்றோர்க்கு<br/>ஆனாது ஈயும் கவிகை வண்மைக்<br/>கடுமான் கோதை துப்பெதிர்ந்து எழுந்த<br/>நெடுமொழி மன்னர் நினைக்குங் காலைப்,<br/>பாசிலைத் தொடுத்த உவலைக் கண்ணி,<br/>மாசுண் உடுக்கை, மடிவாய், இடையன்<br/>சிறுதலை ஆயமொடு குறுகல் செல்லாப்<br/>புலிதுஞ்சு வியன்புலத்து அற்றே<br/>வலிதுஞ்சு தடக்கை அவனுடை நாடே.<br/><br/>55. மூன்று அறங்கள்! <br/>பாடியவர்: மதுரை மருதன் இளநாகனார். <br/>பாடப்பட்டோன்: பாண்டியன் இலவந்திகைப் பள்ளித் துஞ்சிய நன்மாறன்.<br/> திணை: பாடாண். துறை: செவியறிவுறூஉ. <br/><br/>ஓங்கு மலைப் பெருவில் பாம்புஞாண் கொளீஇ,<br/>ஒரு கணை கொண்டு மூவெயில் உடற்றிப்<br/>பெரு விறல் அமரர்க்கு வெற்றி தந்த<br/>கறை மிடற்று அண்ணல் காமர் சென்னிப்<br/>பிறை நுதல் விளங்கும் ஒருகண் போல,<br/>வேந்து மேம்பட்ட பூந்தார் மாற!<br/>கடுஞ் சினத்த கொல் களிறும்;<br/>கதழ் பரிய கலி மாவும்,<br/>நெடுங் கொடிய நிமிர் தேரும்,<br/>நெஞ் சுடைய புகல் மறவரும், என<br/>நான்குடன் மாண்ட தாயினும், மாண்ட<br/>அறநெறி முதற்றே, அரசின் கொற்றம்;<br/>அதனால், நமரெனக் கோல்கோ டாது,<br/>‘பிறர்’ எனக் குணங் கொல்லாது,,<br/>ஞாயிற் றன்ன வெந்திறல் ஆண்மையும்,<br/>திங்கள் அன்ன தண்பெருஞ் சாயலும்,<br/>வானத்து அன்ன வண்மையும், மூன்றும்,<br/>உடையை ஆகி, இல்லோர் கையற,<br/>நீநீடு வாழிய நெடுந்தகை! தாழ்நீர்!<br/>வெண் தலைப் புணரி அலைக்கும் செந்தில்<br/>நெடுவேள் நிலைஇய காமர் வியந்துறைக்<br/>கடுவளி தொகுப்ப ஈண்டிய<br/>வடுஆழ் எக்கர் மணலினும் பலவே!<br/><br/>56. கடவுளரும் காவலனும்! <br/>பாடியவர்: மதுரைக் கணக்காயனார் மகனார் நக்கீரனார்; (மதுரை மருதன் இளநாகனார் எனவும் பாடம்). <br/>பாடப்பட்டோன்: பாண்டியன் இலவந்திகைப் பள்ளித் துஞ்சிய நன்மாறன். <br/>திணை: பாடாண். துறை : பூவை நிலை. <br/><br/>ஏற்று வலன் உயரிய எரிமருள் அவிர்சடை,<br/>மாற்றருங் கணிச்சி, மணி மிடற் றோனும்,<br/>கடல் வளர் புரிவளை புரையும் மேனி,<br/>அடல் வெந் நாஞ்சில், பனைக்கொடி யோனும்;<br/>மண் ணுறு திருமணி புரையும் மேனி,<br/>விண்ணுயர் புல்கொடி, விறல்வெய் யனும்,<br/>மணி மயில் உயரிய மாறா வென்றிப்,<br/>பிணிமுக ஊர்தி, ஒண்செய் யோனும்_என<br/>ஞாலம் காக்கும் கால முன்பின்,<br/>தோலா  நல்இசை, நால்வர் உள்ளும்,<br/>கூற்றுஒத் தீயே, மாற்றருஞ் சீற்றம்;<br/>வலிஒத் தீயே, வாலி யோனைப்;<br/>புகழ்ஒத் தீயே, இகழுநர் அடுநனை;<br/>முருகுஒத் தீயே, முன்னியது முடித்தலின்;<br/>ஆங்குஆங்கு அவரவர் ஒத்தலின், யாங்கும்<br/>அரியவும் உளவோ, நினக்கே? அதனால்,<br/>இரவலர்க்கு அருங்கலம் அருகாது ஈயா,<br/>யவனர் நன்கலம் தந்த தண்கமழ் தேறல்<br/>பொன்செய் புனை கலத்து ஏந்தி, நாளும்<br/>ஒண் தொடி மகளிர் மடுப்ப, மகிழ்சிறந்து,<br/>ஆங்கினிது ஒழுகுமதி! ஓங்குவாள் மாற!<br/>அங்கண் விசும்பின் ஆரிருள் அகற்றும்<br/>வெங்கதிர்ச் செல்வன் போலவும், குடதிசைத்<br/>தண்கதிர் மதியம் போல்வும்,<br/>நின்று நிலைஇயர், உலகமோடு உடனே!<br/><br/>57. காவன்மரமும் கட்டுத்தறியும்! <br/>பாடியவர்: காவிரிப்பூம் பட்டினத்துக் காரிக்கண்ணனார். <br/>பாடப்பட்டோர்: பாண்டியன் இலவந்திகைப் பள்ளித் துஞ்சிய நன்மாறன்.<br/> திணை: வஞ்சி. துறை : துணை வஞ்சி. <br/><br/>வல்லார் ஆயினும், வல்லுநர் ஆயினும்,<br/>புகழ்தல் உற்றோர்க்கு மாயோன் அன்ன,<br/>உரைசால் சிறப்பின் புகழ்சால் மாற!<br/>நின்னொன்று கூறுவது உடையோன்; என்னெனின்,<br/>நீயே, பிறர்நாடு கொள்ளும்காலை, அவர் நாட்டு<br/>இறங்கு கதிர் கழனிநின் இளையரும் கவர்க:<br/>நனந்தலைப் பேரூர் எரியும் நைக்க;<br/>மின்னு நிமிர்ந் தன்ன நின்ஒளிறு இலங்கு நெடுவேல்<br/>ஒன்னார்ச் செகுப்பினும் செகுக்க; என்னதூஉம்<br/>கடிமரம் தடிதல் ஓம்பு! நின்<br/>நெடுதல் யானைக்குக் கந்தாற் றாவே.<br/><br/>58. புலியும் கயலும்!<br/>பாடியவர்: காவிரிப்பூம் பட்டினத்துக் காரிக்கண்ணனார். <br/>பாடப்பட்டோர்: சோழன் குராப்பள்ளித் துஞ்சிய பெருந் திருமா வளவனும்<br/>பாண்டியன் வெள்ளியம் பலத்துத் துஞ்சிய பெரு வழுதியும். <br/>குறிப்பு: இருவேந்தரும் ஒருங்கிருந்தபோது பாடியது. <br/>திணை: பாடாண்.  துறை : உடனிலை. <br/><br/>நீயே, தண்புனற் காவிரிக் கிழவனை; இவளே,<br/>முழுமுதல் தொலைந்த கோளி ஆலத்துக்<br/>கொழுநிழல் நெடுஞ்சினை வீழ்பொறுத் தாங்குத்,<br/>தொல்லோர் மாய்ந்தெனத் துளங்கல் செல்லாது.<br/>நல்லிசை முதுகுடி நடுக்குஅறத் தழீஇ,<br/>இளையது ஆயினும் கிளைஅரா எறியும்,<br/>அருநரை உருமின், பெருநரைப் பொறாஅச்<br/>செருமாண் பஞ்சவர் ஏறே; நீயே,<br/>அறந்துஞ்சு உறந்தைப் பொருநனை; இவனே,<br/>நெல்லும் நீரும் எல்லார்க்கும் எளியவென,<br/>வரைய சாந்தமும், திரைய முத்தமும்,<br/>இமிழ்குரல் முரசம் மூன்றுடன் ஆளும்,<br/>தமிழ்கெழு கூடல் தண்கோல் வேந்தே;<br/>பால்நிற உருவின் பனைக்கொடி யோனும்,<br/>நீல்நிற உருவின், நேமியோனும், என்று<br/>இருபெருந் தெய்வமும் உடன் நின் றாஅங்கு,<br/>உருகெழு தோற்றமொடு உட்குவர விளங்கி,<br/>இந்நீர் ஆகலின், இனியவும் உளவோ?<br/>இன்னும் கேண்மின் நும் இசைவா ழியவே;<br/>ஒருவீர் ஒருவீர்க்கு ஆற்றுதிர்; இருவீரும்<br/>உடனிலை திரியீர் ஆயின், இமிழ்திரைப்<br/>பெளவம் உடுத்தஇப் பயங்கெழு மாநிலம்<br/>கையகப் படுவது பொய்யா காதே;<br/>அதனால், நல்ல போலவும், நயவ போலவும்,<br/>தொல்லோர் சென்ற நெறியர் போலவும்,<br/>காதல் நெஞ்சின்நும் புணர்ச்சி; வென்று வென்று<br/>அடுகளத்து உயர்க நும் வேலே; கொடுவரிக்<br/>கோள்மாக் குயின்ற சேண்விளங்கு தொடுபொறி<br/>நெடுநீர்க் கெண்டையடு பொறித்த<br/>குடுமிய ஆக, பிறர் குன்றுகெழு நாடே.<br/><br/>59. பாவலரும் பகைவரும்! <br/>பாடியவர்: மதுரைக் கூலவாணிகன் சீத்தலைச் சாத்தனார். <br/>பாடப்பட்டோன்: பாண்டியன் சித்திரமாடத்துத் துஞ்சிய நன்மாறன்.<br/>திணை: பாடாண். துறை : பூவைநிலை. <br/><br/>ஆரம் தாழ்ந்த அணிகிளிர் மார்பின்,<br/>தாள்தோய் தடக்கைத், தகைமாண் வழுதி!<br/>வல்லை மன்ற, நீநயந் தளித்தல்!<br/>தேற்றாய், பெரும! பொய்யே; என்றும்<br/>காய்சினம் தவிராது கடல்ஊர்பு எழுதரும்<br/>ஞாயிறு அனையை, நின் பகைவர்க்குத்;<br/>திங்கள் அனையை, எம்ம னோர்க்கே.<br/><br/>60. மதியும் குடையும்! <br/>பாடியவர்: உறையூர் மருத்துவன் தாமோதரனார். குடை புறப்பட்டதெனக் இருதித் தொழுதேம் என்று . <br/>பாடப்பட்டோன்: சோழன் குராப்பள்ளித் துஞ்சிய பெருந் திருமா வளவன். <br/>திணை: பாடாண். துறை : குடை மங்கலம். <br/><br/>முந்நீர் நாப்பண் திமில்சுடர் போலச்,<br/>செம்மீன் இமைக்கும் மாக விசும்பின்<br/>உச்சி நின்ற உவவுமதி கண்டு,<br/>கட்சி மஞ்ஞையின் சுரமுதல் சேர்ந்த,<br/>சில் வளை விறலியும், யானும், வல்விரைந்து,<br/>தொழுதனம் அல்லமோ, பலவே! கானல்<br/>கழிஉப்பு முகந்து கல்நாடு மடுக்கும்<br/>ஆரைச் சாகாட்டு ஆழ்ச்சி போக்கும்<br/>உரனுடை நோன்பகட்டு அன்ன எங்கோன்,<br/>வலன் இரங்கு முரசின் வாய்வாள் வளவன்,<br/>வெயில்மறைக் கொண்ட உருகெழு சிறப்பின்<br/>மாலை வெண்குடை ஒக்குமால் எனவே?<br/><br/>61. மலைந்தோரும் பணிந்தோரும்! <br/>பாடியவர்: கோனாட்டு எறிச்சிலுர் மாடலன் மதுரைக் குமரனார். <br/>பாடப்பட்டோன்: சோழன் இலவந்திகைப் பள்ளித் துஞ்சிய<br/>நலங்கிள்ளி சேட்சென்னி. திணை; வாகை. துறை; அரச வாகை. <br/><br/>கொண்டைக் கூழைத் தண்டழைக் கடைசியர்<br/>சிறுமாண் நெய்தல் ஆம்பலொடு கட்கும்,<br/>மலங்கு மிளிர், செறுவின் தளம்புதடிந் திட்ட<br/>பழன வாளைப் பரூஉக்கண் துணியல்<br/>புதுநெல் வெண்சோற்றுக் கண்ணுறை ஆக,<br/>விலாப் புடை மருங்கு விசிப்ப மாந்தி,<br/>நீடுகதிர்க் கழனிச் சூடுதடு மாறும்<br/>வன்கை வினைஞர் புன்தலைச் சிறாஅர்<br/>தெங்குபடு வியன்பழம் முனையின், தந்தையர்<br/>குறைக்கண் நெடுபோர் ஏறி, விசைத் தெழுந்து,<br/>செழுங்கோட் பெண்ணைப் பழந்தொட முயலும்,<br/>வைகல் யாணர், நன்னாட்டுப் பொருநன்,<br/>எ·குவிளங்கு தடக்கை இயல்தேர்ச் சென்னி,<br/>சிலைத்தார் அகலம் மலைக்குநர் உளர்எனின்,<br/>தாமறி குவர்தமக்கு உறுதி; யாம் அவன்<br/>எழுஉறழ் திணிதோள் வழுவின்றி மலைந்தோர்<br/>வாழக் கண்டன்றும் இலமே; தாழாது,<br/>திருந்து அடி பொருந்த வல்லோர்<br/>வருந்தக் காண்டல், அதனினும் இலமே!<br/><br/>62. போரும் சீரும்! <br/>பாடியவர்: கழாத் தலையார். <br/>பாடப்பட்டோன்: சேரமான் குடக்கோ நெடுஞ்சேரலாதன்; சோழன் வேற்ப·றடக் கைப் பெருவிறற் கிள்ளி. <br/>குறிப்பு: போர்ப்புறத்துப் பொருது இவர் வீழ்ந்த காலைப் பாடியது. <br/>திணை: தும்பை. துறை : தொகை நிலை. <br/><br/>வருதார் தாங்கி, அமர்மிகல் யாவது?<br/>பொருது ஆண்டொழிந்த மைந்தர் புண்தொட்டுக்,<br/>குருதிச் செங்கைக் கூந்தல் தீட்டி,<br/>நிறம்கிளர் உருவின் பேஎய்ப் பெண்டிர்<br/>எடுத்துஎறி அனந்தற் பறைச்சீர் தூங்கப்,<br/>பருந்து அருந்துற்ற தானையடு செருமுனிந்து,<br/>அறத்தின் மண்டிய மறப்போர் வேந்தர்<br/>தாம்மாய்ந் தனரே; குடைதுளங் கினவே;<br/>உரைசால் சிறப்பின் முரசு ஒழிந்தனவே;<br/>பன்னூறு அடுக்கிய வேறுபடு பைஞ்ஞிலம்<br/>இடம்கெட ஈண்டிய வியன்கண் பாசறைக்,<br/>களங்கொளற்கு உரியோர் இன்றித், தெறுவர,<br/>உடன்வீழ்ந் தன்றால், அமரே; பெண்டிரும்<br/>பாசடகு மிசையார், பனிநீர் மூழ்கார்,<br/>மார்பகம் பொருந்தி ஆங்கமைந் தன்றே;<br/>வாடாப் பூவின், இமையா நாட்டத்து,<br/>நாற்ற உணவினோரும் ஆற்ற<br/>அரும்பெறல் உலகம் நிறைய<br/>விருந்துபெற் றனரால்; பொலிக, நும் புகழே!<br/><br/>63. என்னாவது கொல்? <br/>பாடியவர்: பரணர். <br/>பாடப்பட்டோன்: சோழன் வேற்ப·றடக்கைப் பெருவிறற் கிள்ளி; சேரமான் குடக்கோ நெடுஞ்சேரலாதன்.<br/>குறிப்பு: இருவரும் பொருது களத்தில் வீழ்ந்த போது பாடியது. <br/>திணை: தும்பை. துறை : தொகை நிலை. <br/><br/>எனைப்பல் யானையும் அம்பொடு துளங்கி,<br/>விளைக்கும் வினையின்றிப் படைஒழிந் தனவே;<br/>விறற் புகழ் மாண்ட புரவி எல்லாம்<br/>மறத் தகை மைந்தரொடு ஆண்டுப்பட் டனவே;<br/>தேர்தர வந்த சான்றோர் எல்லாம்,<br/>தோல் கண் மறைப்ப, ஒருங்கு மாய்ந்தனரே;<br/>விசித்து வினை மாண்ட மயிர்க்கண் முரசம்,<br/>பொறுக்குநர் இன்மையின், இருந்துவிளிந் தனவே;<br/>சாந்தமை மார்பின் நெடுவேல் பாய்ந்தென,<br/>வேந்தரும் பொருது, களத்து ஒழிந்தனர்; இனியே,<br/>என்னா வதுகொல் தானே; கழனி<br/>ஆம்பல் வள்ளித் தொடிக்கை மகளிர்<br/>பாசவல் முக்கித், தண்புனல் பாயும்,<br/>யாணர் அறாஅ வைப்பின்<br/>காமர் கிடக்கை அவர் அகன்றலை நாடே?<br/> <br/>64. புற்கை நீத்து வரலாம்! <br/>பாடியவர்: நெடும்பல்லியத்தனார். <br/>பாடப்பட்டோன்: பாண்டியன் பல்யாகசாலை முதுகுடுமிப் பெருவழுதி.<br/> திணை: பாடாண். துறை :  விறலியாற்றுப்படை. <br/><br/>அருமிளை இருக்கை யதுவே-மனைவியும்,<br/>வேட்டச் சிறா அர் சேட்புலம் படராது,<br/>படைமடைக் கொண்ட குறுந்தாள் உடும்பின்<br/>விழுக்குநிணம் பெய்த தயிர்க்கண் மிதவை,<br/>யாணர் நல்லவை பாணரொடு, ஓராங்கு<br/>வருவிருந்து அயரும் விருப்பினள் ; கிழவனும்<br/>அருஞ்சமம் ததையத் தாக்கிப், பெருஞ்சமத்து<br/>அண்ணல் யானை அணிந்த<br/>பொன்செய் ஓடைப் பெரும்பரி சிலனே.<br/><br/>நல்யாழ்,ஆகுளி, பதலையடு சுருக்கிச்,<br/>செல்லா மோதில்  சில்வளை விறலி!<br/>களிற்றுக் கணம் பொருத கண்ணகன் பறந்தலை,<br/>விசும்புஆடு எருவை புசுந்தடி தடுப்பப்,<br/>பகைப்புலம் மரீஇய தகைப்பெருஞ் சிறப்பின்<br/>குடுமிக் கோமாற் கண்டு,<br/>நெடுநீர்ப் புற்கை நீத்தனம் வரற்கே?<br/><br/>65. நாணமும் பாசமும்! <br/>பாடியவர்: கழாஅத் தலையார். <br/>பாடப்பட்டோன்: சேரமான் பெருஞ்சேரலாதன்; இவன் கரிகாற் பெருவளத்தானோடு பொருது<br/>புறப்புண்பட்டு, வடக்கிருந்தபோது பாடியது. <br/>திணை: பொதுவியல். துறை : கையறுநிலை. <br/>சிறப்பு: புறப்புண்பட்டோர் நாணி வடக்கிருந்து உயிர்விடும் மரபு. <br/><br/>மண்முழா மறப்பப், பண் யாழ் மறப்ப<br/>இருங்கண் குழிசி கவிழ்ந்து இழுது பறப்பச்,<br/>சுரும்பூஆர் தேறல் சுற்றம் மறப்ப,<br/>உழவர் ஓதை மறப்ப, விழவும்<br/>அகலுள் ஆங்கண் சீறூர் மறப்ப,<br/>உவவுத் தலைவந்த பெருநாள் அமையத்து,<br/>இருசுடர் தம்முள் நோக்கி, ஒரு சுடர்<br/>புன்கண் மாலை மலைமறைந் தாங்குத்,<br/>தன்போல் வேந்தன் முன்பு குறித்து எறிந்த<br/>புறப்புண் நாணி, மறத்தகை மன்னன்<br/>வாள் வடக்கு இருந்தனன்; ஈங்கு,<br/>நாள்போல் கழியல, ஞாயிற்றுப் பகலே!            <br/><br/>66. நல்லவனோ அவன்! <br/>பாடியவர்: வெண்ணிக் குயத்தியார்: வெண்ணிற் குயத்தியார் எனவும் பாடம். <br/>பாடப்பட்டோன்: சோழன் கரிகாற் பெருவளத்தான். <br/>திணை:  வாகை. துறை : அரச வாகை. <br/><br/>நளியிரு முந்நீர் நாவாய் ஓட்டி,<br/>வளிதொழில் ஆண்ட உரவோன் மருக!<br/>களி இயல் யானைக் கரிகால் வளவ!<br/>சென்று, அமர்க் கடந்த நின் ஆற்றல் தோன்ற<br/>வென்றோய், நின்னினும் நல்லன் அன்றே<br/>கலிகொள் யாணர் வெண்ணிப் பறந்தலை,<br/>மிகப் புகழ் உலகம் எய்திப்,<br/>புறப்புண் நாணி, வடக் கிருந்தோனே!          <br/><br/>67. அன்னச் சேவலே! <br/>பாடியவர்: பிசிராந்தையார். <br/>பாடப்பட்டோன்: கோப்பெருஞ் சோழன், <br/>திணை: பாடாண். துறை: இயன்மொழி. <br/><br/>அன்னச் சேவல் ! அன்னச் சேவல் !<br/>ஆடுகொள் வென்றி அடுபோர் அண்ணல்<br/>நாடு தலை அளிக்கும் ஒண்முகம் போலக்,<br/>கோடுகூடு மதியம் முகிழ்நிலா விளங்கும் <br/>மையல் மாலை யாம் கையறுபு இனையக்,<br/>குமரிஅம் பெருந்துறை அயிரை மாந்தி,<br/>வடமலைப் பெயர்குவை ஆயின், இடையது<br/>சோழ நன்னாட்டுப் படினே, கோழி<br/>உயர் நிலை மாடத்துக், குறும்பறை அசைஇ,<br/>வாயில் விடாது கோயில் புக்கு, எம்<br/>பெருங் கோக் கிள்ளி கேட்க, இரும்பிசிர்<br/>ஆந்தை அடியுறை எனினே, மாண்ட நின்<br/>இன்புறு பேடை அணியத், தன்<br/>அன்புறு நன்கலம் நல்குவன் நினக்கே-<br/><br/>68. மறவரும் மறக்களிரும்!<br/>பாடியவர்: கோவூர் கிழார்.  பாடப்பட்டோன்; சோழன் நலங்கிள்ளி.  <br/>திணை: பாடாண்.  துறை: பாணாற்றுப்படை. <br/><br/>உடும்பு உரித்து அன்ன என்பு எழு மருங்கின்<br/>கடும்பின் கடும்பசி களையுநர்க் காணாது,<br/>சில்செவித்து ஆகிய கேள்வி நொந்து நொந்து, <br/>ஈங்குஎவன் செய்தியோ? பாண ! பூண்சுமந்து,<br/>அம் பகட்டு எழிலிய செம் பொறி ஆகத்து<br/>மென்மையின் மகளிர்க்கு வணங்கி,வன்மையின் <br/>ஆடவர்ப் பிணிக்கும் பீடுகெழு நெடுந்தகை,<br/>புனிறு தீர் குழவிக்கு இலிற்றுமுலை போலச்<br/>சுரந்த காவிரி மரங்கொல் மலிநீர்<br/>மன்பதை புரக்கும் நன்னாட்டுப் பொருநன்,<br/>உட்பகை ஒருதிறம் பட்டெனப், புட்பகைக்கு<br/>ஏவான் ஆகலின், சாவோம் யாம் என,<br/>நீங்கா மறவர் வீங்குதோள் புடைப்பத்,<br/>தணிபறை அறையும் அணிகொள் தேர்வழிக்<br/>கடுங்கண் பருகுநர் நடுங்குகை உகத்த<br/>நறுஞ்சேறு ஆடிய வறுந்தலை யானை<br/>நெடுனகர் வரைப்பின் படுமுழா ஓர்க்கும்<br/>உறந்தை யோனே குருசில்;<br/>பிறன்கடை மறப்ப நல்குவன், செலினே!<br/><br/>  69. காலமும் வேண்டாம்! <br/>பாடியவர்: ஆலந்தூர் கிழார்.  <br/>பாடப்பட்டோன்: சோழன் குளமுற்றத்துத் துஞ்சிய கிள்ளி வளவன். <br/>திணை:பாடாண்.  துறை:  பாணாற்றுப்படை. <br/><br/>கையது, கடன் நிறை யாழே; மெய்யது,<br/>புரவலர் இன்மையின் பசியே; அரையது<br/>வேற்றிழை நுழைந்த வேர்நனை சிதாஅர்<br/>ஓம்பி உடுத்த உயவற் பாண!<br/>பூட்கை இல்லோன் யாக்கை போலப்<br/>பெரும்புல் என்ற இரும் பேர் ஒக்கலை;<br/>வையகம் முழுவதுடன் வ¨ளைப், பையென<br/>என்னை வினவுதி ஆயின், மன்னர் <br/>அடுகளிறு உயவும் கொடிகொள் பாசறைக்,<br/>குருதிப் பரப்பின் கோட்டுமா தொலைச்சிப்.<br/>புலாக் களம் செய்த கலாஅத் தானையன்<br/>பிறங்கு நிலை  மாடத்து உறந்தை யோனே!<br/>பொருநர்க்கு ஓங்கிய வேலன், ஒரு நிலைப்<br/>பகைப் புலம் படர்தலும் உரியன் ; தகைத் தார்<br/>ஒள்ளெரி புரையும் உருகெழு புசும்பூண்<br/>கிள்ளி வளவற் படர்குவை ஆயின்,<br/>நெடுங் கடை நிற்றலும் இலையே; கடும் பகல்<br/>தேர்வீசு இருக்கை ஆர நோக்கி,<br/>நீ அவற் கண்ட பின்றைப், பூவின் <br/>ஆடுவண்டு இமிராத் தாமரை<br/>சூடாய் ஆதல் அதனினும் இலையே.<br/><br/>70. குளிர்நீரும் குறையாத சோறும் <br/>பாடியவர்: கோவூர் கிழார்: (கோவூர் அழகியார் எனவும் பாடம்).  <br/>பாடப்பட்டோன்: சோழன் குளமுற்றத்துத் துஞ்சிய கிள்ளி வளவன். <br/>திணை : பாடாண்.  துறை: பாணாற்றுப்படை. <br/><br/>தேஎம் தீந்தொடைச் சீறியாழ்ப் பாண!<br/>கயத்து வாழ் யாமை காழ்கோத் தன்ன<br/>நுண்கோல் தகைத்த தெண்கண் மாக்கிணை<br/>இனிய காண்க; இவண் தணிக எனக் கூறி;<br/>வினவல் ஆனா முதுவாய் இரவல!<br/>தைத் திங்கள் தண்கயம் போலக்,  <br/>கொளக்கொளக் குறைபடாக் கூழுடை வியனகர்,<br/>அடுதீ அல்லது சுடுதீ அறியாது;<br/>இருமருந்து விளைக்கும் நன்னாட்டுப் பொருநன்,<br/>கிள்ளி வளவன் நல்லிசை யுள்ளி,<br/>நாற்ற நாட்டத்து அறுகாற் பறவை<br/>சிறுவெள் ளாம்பல் ஞாங்கர்,ஊதும் <br/>கைவள் ஈகைப் பண்ணன் சிறுகுடிப்<br/>பாதிரி கமழும் ஓதி, ஒண்ணுதல்,<br/>இன்னகை விறலியடு மென்மெல இயலிச்<br/>செல்வை ஆயின், செல்வை ஆகுவை;<br/>விறகுஒய் மாக்கள் பொன்பெற் றன்னதோர்,<br/>தலைப்பாடு அன்று, அவன் ஈகை;<br/>நினைக்க வேண்டா; வாழ்க, அவன் தாளே!<br/><br/>   71. இவளையும் பிரிவேன்! <br/>பாடியவர்: ஒல்லையூர் தந்த பூதப்பாண்டியன்      <br/> திணை: காஞ்சி  துறை: வஞ்சினக் காஞ்சி <br/><br/>மடங்கலின் சினைஇ, மடங்கா உள்ளத்து,<br/>அடங்காத் தானை வேந்தர் உடங்கு இயைந்து<br/>என்னொடு பொருந்தும் என்ப ; அவரை<br/>ஆரமர் அலறத் தாக்கித் தேரொடு<br/>அவர்ப்புறம் காணேன் ஆயின் - சிறந்த<br/>பேரமர் உண்கண் இவளினும் பிரிக:<br/>அறன்நிலை திரிய அன்பின் அவையத்துத்,<br/>திறன்இல் ஒருவனை நாட்டி, முறை திரிந்து<br/>மெலிகோல் செய்தேன் ஆகுக; மலி புகழ்<br/>வையை சூழ்ந்த வலங்கெழு வைப்பின் <br/>பொய்யா யாணர் மையற் கோமான் <br/>மாவனும், மன்எயில் ஆந்தையும், உரைசால்<br/>அந்துவஞ் சாத்தனும், ஆதன் அழிசியும்,<br/>வெஞ்சின இயக்கனும், உளப்படப் பிறரும்,<br/>கண்போல் நண்பிற் கேளிரொடு கலந்த<br/>இன்களி மகிழ்நகை இழுக்கிய யான் ஒன்றோ,<br/>மன்பதை காக்கும் நீள்குடிச் சிறந்த<br/>தென்புலம் காவலின் ஒரிஇப், பிறர்<br/>வன்புலங் காவலின் மாறி யான் பிறக்கே!<br/><br/>    72. இனியோனின் வஞ்சினம்! <br/>பாடியவர்: பாண்டியன் தலையாலங்கானத்துச் செருவென்ற நெடுஞ்செழியன்       <br/> திணை: காஞ்சி  துறை: வஞ்சினக் காஞ்சி <br/><br/>நகுதத் கனரே, நாடு மீக் கூறுநர்;<br/>இளையன் இவன் என உளையக் கூறிப்<br/>படுமணி இரட்டும் பாவடிப் பணைத்தாள்<br/>நெடுநல் யானையும், தேரும், மாவும்,<br/>படைஅமை மறவரும், உடையும் யாம் என்று<br/>உறுதுப்பு அஞ்சாது, உடல்சினம் செருக்கிச்<br/>சிறுசொல் சொல்லிய சினங்கெழு வேந்தரை<br/>அருஞ்சமஞ் சிதையத் தாக்கி, முரசமொடு<br/>ஒருங்கு அகப் படேஎன் ஆயின்; பொருந்திய<br/>என் நிழல் வாழ்நர் சென்னிழல் காணாது,<br/>கொடியன்எம் இறை எனக் கண்ணீர் பரப்பிக்,<br/>குடிபழி தூற்றும் கோலேன் ஆகுக!<br/>ஓங்கிய சிறப்பின் உயர்ந்த கேள்வி<br/>மாங்குடி மருதன் தலைவன் ஆக,<br/>உலகமொடு நிலைஇய பலர்புகழ் சிறப்பின்<br/>புலவர் பாடாது வரைக, என் நிலவரை;<br/>புரப்போர் புன்கண் கூர,<br/>இரப்போர்க்கு ஈயா இன்மை யான் உறவே. <br/><br/>73. உயிரும் தருகுவன்!<br/>பாடியவர்:சோழன் நலங்கிள்ளி; 'நல்லுருத்திரன் பாட்டு' எனவும் பாடம்.       <br/> திணை: காஞ்சி  துறை: வஞ்சினக் காஞ்சி <br/> <br/>மெல்ல வந்து, என் நல்லடி பொருந்தி,<br/>ஈயென இரக்குவர் ஆயின், சீருடை<br/>முரசுகெழு தாயத்து அரசோ தஞ்சம்;<br/>இன்னுயிர்ஆயினும்கொடுக்குவென், இந்நிலத்து<br/>ஆற்றல் உடையோர் ஆற்றல் போற்றாது, என்<br/>உள்ளம் எள்ளிய மடவோன், தெள்ளிதின்<br/>துஞ்சு புலி இடறிய சிதடன் போல,<br/>உய்ந்தனன் பெயர்தலோ அரிதே; மைந்துடைக்<br/>கழைதின் யானைக் கால் அகப் பட்ட<br/>வன்றிணி நீண்முளை போலச், சென்று அவண்<br/>வருந்தப் பொரேஎன் ஆயின், பொருந்திய<br/>தீது இல் நெஞ்சத்துக் காதல் கொள்ளாப்<br/>பல்லிருங் கூந்தல் மகளிர்<br/>ஒல்லா முயக்கிடைக் குழைக, என் தாரே!<br/><br/>   74. வேந்தனின் உள்ளம்! <br/>பாடியவன்: சேரமான் கணைக்கா லிரும்பொறை          <br/>திணை: பொதுவியல் துறை; முதுமொழிக் காஞ்சி 'தாமே தாங்கிய<br/>தாங்கரும் பையுள்' என்னும் துறைக்குக் காட்டுவர் இளம்பூரணர்  <br/><br/>குழவி இறப்பினும், ஊன்தடி பிறப்பினும்,<br/>ஆள் அன்று என்று வாளின் தப்பார்<br/>தொடர்ப்படு ஞமலியின் இடர்ப்படுத்து இரீஇய<br/>கேளல் கேளிர் வேளாண் சிறுபதம்,<br/>மதுகை இன்றி, வயிற்றுத் தீத் தணியத்,<br/>தாம் இரந்து உண்ணும் அளவை<br/>ஈன்ம ரோ, இவ் உலகத் தானே?<br/><br/>75. அரச பாரம்!<br/>பாடியவன்: சோழன் நலங்கிள்ளி          <br/>திணை: பொதுவியல்  துறை: பொருண்மொழிக் காஞ்சி <br/><br/>மூத்தோர் மூத்தோர்க் கூற்றம் உய்த்தெனப்,<br/>பால்தர வந்த பழவிறல் தாயம்<br/>எய்தினம் ஆயின், எய்தினம் சிறப்பு என<br/>குடிபுரவு இரக்கும் கூரில் ஆண்மைச்<br/>சிறியோன் பெறின்அது சிறந்தன்று மன்னே!<br/>மண்டுஅமர்ப் பரிக்கும் மதனுடை நோன்தாள்<br/>விழுமியோன் பெறுகுவன் ஆயின், தாழ்நீர்<br/>அறுகய மருங்கின் சிறுகோல் வெண்கிடை<br/>என்றூழ் வாடுவறல் போல, நன்றும்<br/>நொய்தால் அம்ம தானே-மையற்று,<br/>விசும்புஉற ஓங்கிய வெண்குடை<br/>முரசுகெழு வேந்தர் அரசுகெழு திருவே,<br/><br/>76. அதுதான் புதுமை!<br/>பாடியவர்: இடைக்குன்றூர் கிழார்.  <br/>பாடப்பட்டோன் : பாண்டியன் தலையாலங்கானத்துச் செருவென்ற நெடுஞ்செழியன்.  <br/>திணை  :வாகை. துறை: அரச வாகை. <br/><br/>ஒருவனை ஒருவன் அடுதலும், தொலைதலும்,<br/>புதுவது அன்று; இவ் உலகத்து இயற்கை;<br/>இன்றின் ஊங்கோ கேளலம்; திரளரை<br/>மன்ற வேம்பின் மாச்சினை ஒண்தளிர்<br/>நெடுங்கொடி உழிஞைப் பவரொடு மிடைந்து,<br/>செறியத் தொடுத்த தேம்பாய் கண்ணி,<br/>ஒலியல் மாலையடு, பொலியச் சூடிப்,<br/>பாடின் தெண்கிணை கறங்கக், காண்தக,<br/>நாடுகெழு திருவிற் பசும்பூட் செழியன்<br/>பீடும் செம்மலும் அறியார் கூடிப்,<br/>பொருதும் என்று தன்தலை வந்த<br/>புனைகழல் எழுவர் நல்வலம் அடங்க,<br/>ஒருதான் ஆகிப் பொருது, களத்து அடலே!<br/><br/>77. யார்? அவன் வாழ்க! <br/>பாடியவர்: இடைக்குன்றூர் கிழார்.  <br/>பாடப்பட்டோன்: பாண்டியன் தலையாலங்கானத்துச் செருவென்ற நெடுஞ் செழியன்.  <br/>திணை: வாகை.  துறை: அரசவாகை. <br/><br/>கிண்கிணி களைந்த கால் ஓண் கழல்தொட்டுக்,<br/>குடுமி களைந்த நுதல்வேம்பின் ஒண்தளிர்<br/>நெடுங்கொடி உழிஞைப் பவரொடு மிலைந்து,<br/>குறுந்தொடி கழித்தகைச் சாபம் பற்றி,<br/>நெடுந்தேர்க் கொடிஞ்சி பொலிய நின்றோன்<br/>யார்கொல்? வாழ்க, அவன் கண்ணி! தார்பூண்டு,<br/>தாலி களைந்தன்றும் இலனே; பால்விட்டு<br/>உடன்றுமேல் வந்த வம்ப மள்ளரை<br/>அழுந்தபற்றி, அகல்விசும்பு ஆர்ப்புஎழக்<br/>மகிழ்ந்தன்றும்,இகழ்ந்தன்றும்,அதனினும் இலனே.<br/><br/>      78. அவர் ஊர் சென்று அழித்தவன்! <br/>பாடியவர்: இடைக்குன்றூர் கிழார். <br/>பாடப்பட்டோன். பாண்டியன் தலையாலங்கானத்துச் செருவென்ற நெடுஞ்செழியன். <br/> திணை:<br/>வாகை.  துறை: அரசவாகை. <br/><br/>வணங்கு தொடைப் பொலிந்த வலிகெழுநோன்தாள்,<br/>அணங்குஅருங் கடுந்திறல் என்ஐ முணங்கு நிமிர்ந்து,<br/>அளைச்செறி உழுவை இரைக்குவந் தன்ன<br/>மலைப்பரும் அகலம் மதியார், சிலைத்தெழுந்து,<br/>விழுமியம், பெரியம், யாமே; நம்மிற்<br/>பொருநனும் இளையன்; கொண்டியும் பெரிது என,<br/>எள்ளி வந்த வம்ப மள்ளர்<br/>புல்லென் கண்ணர்; புறத்திற் பெயர,<br/>ஈண்டுஅவர் அடுதலும் ஒல்லான்; ஆண்டுஅவர்<br/>மாண்இழை மகளிர் நாணினர் கழியத்,<br/>தந்தை தம்மூர் ஆங்கண்,<br/>தெண்கிணை கறங்கச்சென்று, ஆண்டு அட்டனனே.<br/><br/>    79. பகலோ சிறிது!<br/>பாடியவர்: இடைக்குன்றூர் கிழார். <br/>பாடப்பட்டோன்: பாண்டியன் தலையாலங்கானத்துச் செருவென்ற நெடுஞ்செழியன். <br/>திணை: வாகை.<br/>துறை; அரசவாகை. <br/><br/>மூதூர் வாயில் பனிக் கயம் மண்ணி,<br/>மன்ற வேம்பின் ஒண்குழை மிலைந்து,<br/>தெண்கிணை முன்னர்க் களிற்றின் இயலி,<br/>வெம்போர்ச் செழியனும் வந்தனன்; எதிர்ந்த<br/>வம்ப மள்ளரோ பலரே;<br/>எஞ்சுவர் கொல்லோ, பகல்தவச் சிறிதே?<br/><br/>     80. காணாய் இதனை! <br/>பாடியவர்: சாத்தந்தையார். <br/>பாடப்பட்டோன்: சோழன் போர்வைக்கோப் பெருநற்கிள்ளி.  <br/>திணை: தும்பை.  துறை: எருமை மறம். <br/><br/>இன்கடுங் கள்ளின் ஆமூர் ஆங்கண்,<br/>மைந்துடைமல்லன் மதவலி முருக்கி,<br/>ஒருகால் மார்பொதுங் கின்றே; ஒருகால்<br/>வருதார் தாங்கிப் பின்னெதுங் கின்றே;<br/>நல்கினும் நல்கான் ஆயினும், வெல்போர்ப்<br/>போர் அருந் தித்தன் காண்கதில் அம்ம-<br/>பசித்துப் பணைமுயலும் யானை போல,<br/>இருதலை ஒசிய எற்றிக்,<br/>களம்புகும் மல்லன் கடந்துஅடு நிலையே.<br/><br/>81. யார்கொல் அளியர்?<br/>பாடியவர்: சாத்தந்தையார்  <br/>பாடப்பட்டோன்: சோழன் போர்வைக்கோப் பெருநற்கிள்ளி <br/>திணை:வாகை துறை: அரசவாகை <br/><br/>ஆர்ப்பு எழு கடலினும் பெரிது; அவன் களிறே<br/>கார்ப்பெயல் உருமின் முழங்கல் ஆனாவே;<br/>யார்கொல் அளியர் தாமே ஆர்; நார்ச்<br/>செறியத் தொடுத்த கண்ணிக்<br/>கவிகை மள்ளன் கைப்பட் டோரே?<br/><br/>    82. ஊசி வேகமும் போர் வேகமும்! <br/>பாடியவர்  :சாத்தந்தையார். <br/>பாடப்பட்டோன்: சோழன் போர்வைக்கோப் பெருநற்கிள்ளி. <br/>திணை: வாகை.  துறை: அரசவாகை. <br/><br/>சாறுதலைக் கொண்டெனப், பெண்ணீற்றுற்றெனப்<br/>பட்ட மாரி ஞான்ற ஞாயிற்றுக்,<br/>கட்டில் நிணக்கும் இழிசினன் கையது<br/>போழ்தூண்டு ஊசியின் விரைந்தன்று மாதோ;<br/>ஊர்கொள வந்த பொருநனொடு,<br/>ஆர்புனை தெரியல் நெடுந்தகை போரே!<br/><br/> 83. இருபாற்பட்ட ஊர்!<br/>பாடியவர்: பெருங்கோழி நாய்கண் மகள் நக்கண்ணையார்.  <br/>பாடப்பட்டோன்: சோழன் போர்வைக்கோப் பெருநற்கிள்ளி. <br/> திணை: கைக்கிளை. துறை: பழிச்சுதல். <br/><br/>அடிபுனை தொடுகழல், மையணல் காளைக்குஎன்<br/>தொடிகழித் திடுதல்யான் யாய்அஞ் சுவலே;<br/>அடுதோள் முயங்கல் அவைநா ணுவலே;<br/>என்போற் பெருவிதுப் புறுக; என்றும்<br/>ஒருபால் படாஅது ஆகி<br/>இருபாற் பட்ட இம் மையல் ஊரே!<br/><br/>  84. புற்கையும் பெருந்தோளும்!<br/>பாடியவர்: பெருங்கோழி நாய்கன் மகள் நக்கண்ணையார்.  <br/>பாடப்பட்டோன் : சோழன் போர்வைக்கோப் பெருநற்கிள்ளி. <br/> திணை: கைக்கிளை.  துறை: பழிச்சுதல். <br/><br/>என்ஜ, புற்கை யுண்டும் பெருந்தோ ளன்னே;<br/>யாமே, புறஞ்சிறை இருந்தும் பொன்னன் னம்மே<br/>போறெதிர்ந்து என் ஜ் போர்க்களம் புகினே,<br/>கல்லென் பேரூர் விழவுடை ஆங்கண்,<br/>ஏமுற்றுக் கழிந்த மள்ளர்க்கு<br/>உமணர் வெரூஉம் துறையன் னன்னே!<br/><br/>     85. யான் கண்டனன்! <br/>பாடியவர்: பெருங்கோழி நாய்கன் மகள் நக்கண்ணையார்.  <br/>பாடப்பட்டோன்: சோழன் போர்வைக்கோப் பெருநற்கிள்ளி.  <br/>திணை: கைக்கிளை  துறை: பழிச்சுதல். <br/><br/>என்னைக்கு ஊர் இ·து அன்மை யானும்,<br/>என்னைக்கு நாடு இ·து அன்மை யானும்,<br/>ஆடுஆடு என்ப, ஒருசா ரோரே;<br/>ஆடன்று என்ப, ஒருசா ரோரே;<br/>நல்ல,பல்லோர் இருநன் மொழியே;<br/>அஞ்சிலம்பு ஒலிப்ப ஓடி, எம்இல், <br/>முழா அரைப் போந்தை பொருந்தி நின்று,<br/>யான்கண் டனன் அவன் ஆடா குதலே.<br/><br/>       86. கல்லளை போல வயிறு!<br/>பாடியவர்: காவற் பெண்டு காதற்பெண்டு எனவும் பாடம். <br/>பாடப்பட்டோன் <br/>திணை: வாகை துறை: ஏறாண் முல்லை <br/><br/>சிற்றில் நற்றூண் பற்றி, நின்மகன் <br/>யாண்டு உளன் ஆயினும் அறியேன்; ஓரும்<br/>புலி சேர்ந்து போகிய கல்அளை போல,<br/>ஈன்ற வயிறோ இதுவே;<br/>தோன்றுவன் மாதோ, போர்க்களத் தானே!<br/><br/>      87. எம்முளும் உளன்! <br/>பாடியவர்: ஔவையார். <br/>பாடப்பட்டோன் :அதியமான் நெடுமானஞ்சி. <br/>திணை; தும்பை. துறை; தானை மறம். <br/><br/>களம்புகல் ஓம்புமின், தெவ்விர்! போர் எதிர்ந்து,<br/>எம்முளும் உளன்ஒரு பொருநன்; வைகல்<br/>எண் தேர் செய்யும் தச்சன்<br/>திங்கள் வலித்த கால்அன் னோனே.<br/><br/>       88. எவருஞ் சொல்லாதீர்!<br/>பாடியவர்: ஔவையார். <br/>பாடப்பட்டோன் :அதியமான் நெடுமானஞ்சி. <br/>திணை; தும்பை. துறை; தானை மறம். <br/><br/>யாவிர் அயினும், கூழை தார்கொண்டு<br/>யாம்பொருதும் என்றல் ஓம்புமின் ஓன்ங்குதிறல்;<br/>ஓளிறுஇலங்கு நெடுவேல் மழவர் பெருமகன்,<br/>கதிர்விடு நுண்பூண் அம்பகட்டு மார்பின்<br/>விழ்வுத்தோள் என்னையைக் காணா ஊங்கே.<br/><br/>         89. என்னையும் உளனே! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/> திணை : தும்பை.  துறை: தானை மறம். <br/><br/>இழை யணிப் பொலிந்த ஏந்துகோட் டல்குல்,<br/>மடவரல், உண்கண், வாள்நதல், விறலி!<br/>பொருநரும் உளரோ, நும் அகன்றலை நாட்டு? என,<br/>வினவல் ஆனாப் பொருபடை வேந்தே!<br/>எறிகோல் அஞ்சா அரவின் அன்ன<br/>சிறுவன் மள்ளரும் உளரே; அதாஅன்று<br/>பொதுவில் தூங்கும் விசியுறு தண்ணுமை<br/>வளி பொரு தெண்கண் கேட்பின்,<br/>அது போர்! என்னும் என்னையும் உளனே!<br/><br/>           90. புலியும் மானினமும்! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி.  <br/>திணை : தும்பை.  துறை: தானை மறம். <br/><br/>உடைவளை கடுப்ப மலர்ந்த காந்தள்<br/>அடைமல்கு குளவியடு கமழும் சாரல்<br/>மறப்புலி உடலின், மான்கணம் உளவோ?<br/>மருளின விசும்பின் மாதிரத்து ஈண்டிய<br/>இருளும் உண்டோ, ஞாயிறு சினவின்?<br/>அச்சொடு தாக்கிப் பாருற்று இயங்கிய<br/>பண்டச் சாகாட்டு ஆழ்ச்சி சொல்லிய,<br/>விரிமணல் ஞெமரக், கல்பக, நடக்கும்<br/>பெருமிதப் பகட்டுக்குத் துறையும் உண்டோ?<br/>எழுமரம் கடுக்கும் தாள்தோய் தடக்கை<br/>வழுவில் வன்கை, மழவர் பெரும!<br/>இருநில மண் கொண்டு சிலைக்கும்<br/>பொருநரும் உளரோ, நீ களம் புகினே?<br/><br/>      91. எமக்கு ஈத்தனையே!<br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி.  <br/>திணை : தும்பை.  துறை: வாழ்த்தியல். <br/><br/>வலம்படு வாய்வாள் ஏந்தி, ஒன்னார்<br/>களம்படக் கடந்த கழல்தொடி தடக்கை,<br/>ஆர்கலி நறவின், அதியர் கோமான்<br/>போர்அடு திருவின் பொலந்தார் அஞ்சி!<br/>பால் புரை பிறைநுதல் பொலிந்த சென்னி<br/>நீல மணிமிடற்று ஒருவன் போல<br/>மன்னுக, பெரும! நீயே தொன்னிலைப்<br/>பெருமலை விடரகத்து அருமிசை கொண்ட<br/>சிறியிலை நெல்லித் தீங்கனி குறியாது,<br/>ஆதல் நின்னகத்து அடக்கிச்,<br/>சாதல் நீங்க, எமக்கு ஈத்தனையே.<br/><br/>        92. மழலையும் பெருமையும்! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/> திணை : தும்பை.  துறை: இயன் மொழி. <br/><br/>யாழொடும் கொள்ளா; பொழுதொடும் புணரா;<br/>பொருள்அறி வாரா; ஆயினும், தந்தையர்க்கு<br/>அருள்வந் தனவால், புதல்வர்தம் மழலை;<br/>என்வாய்ச் சொல்லும் அன்ன; ஒன்னார்<br/>கடி மதில் அரண்பல கடந்து<br/>நெடுமான் அஞ்சி! நீ அருளல் மாறே.<br/><br/>     93. பெருந்தகை புண்பட்டாய்! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/>திணை : வாகை. துறை: அரச வாகை. <br/><br/>திண் பிணி முரசம் இழுமென முழங்கச்<br/>சென்று அமர் கடத்தல் யாவது? வந்தோர்<br/>தார்தாங் குதலும் ஆற்றார், வெடிபட்டு,<br/>ஓடல் மரீஇய பீடுஇல் மன்னர்<br/>நோய்ப்பால் விளிந்த யாக்கை தழீஇக்,<br/>காதல் மறந்து, அவர் தீதுமருங் கறுமார்<br/>அறம்புரி கொள்கை நான்மறை முதல்வர்<br/>திறம்புரி பசும்புல் பரப்பினர் கிடப்பி,<br/>‘மறம் கந்து ஆக நல்லமர் வீழ்ந்த<br/>நீழ் கழல் மறவர் செல்வுழிச் செல்க! என<br/>வாள்போழ்ந்து அடக்கலும் உய்ந்தனர் மாதோ;<br/>வரிஞிமிறு ஆர்க்கும் வாய்புகு கடாஅத்து<br/>அண்ணல் யானை அடுகளத் தொழிய,<br/>அருஞ்சமம் ததைய நூறி, நீ<br/>பெருந் தகை! விழுப்புண் பட்ட மாறே.<br/><br/>   94. சிறுபிள்ளை பெருங்களிறு! <br/>பாடியவர்: ஔவையார்.<br/> பாடப்பட்டோன்: அதியமான் நெடுமான் அஞ்சி. <br/>திணை : வாகை. துறை: அரச வாகை. <br/><br/>ஊர்க்குறு மாக்கள் வெண்கோடு கழாஅலின்,<br/>நீர்த்துறை படியும் பெருங்களிறு போல<br/>இனியை, பெரும ! எமக்கே ; மற்றதன்<br/>துன்னருங் கடாஅம் போல<br/>இன்னாய், பெரும ! நின் ஒன்னா தோர்க்கே.<br/><br/>          95. புதியதும் உடைந்ததும்! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/>திணை : பாடாண். துறை: வாண் மங்கலம், <br/><br/>இவ்வே, பீலி அணிந்து, மாலை சூட்டிக்<br/>கண்திரள் நோன்காழ் திருத்தி, நெய் அணிந்து,<br/>கடியுடை வியன்நக ரவ்வே : அவ்வே,<br/>பகைவர்க் குத்திக், கோடுநுதி சிதைந்து,<br/>கொல்துறைக் குற்றில மாதோ ; என்றும்<br/>உண் டாயின் பதம் கொடுத்து,<br/>இல் லாயின் உடன் உண்ணும்,<br/>இல்லோர் ஒக்கல் தலைவன்,<br/>அண்ணல்எம் கோமான், வைந் நுதி வேலே.<br/><br/>      96. அவன் செல்லும் ஊர்! <br/>பாடியவர்: ஔவையார். <br/>பாடப்பட்டோன்: அதியமான் மகன் பொகுட்டெழினி. <br/>திணை : பாடாண். துறை: இயன் மொழி. <br/><br/>அலர்பூந் தும்பை அம்பகட்டு மார்பின்,<br/>திரண்டுநீடு தடக்கை, என்னை இளையோற்கு<br/>இரண்டு எழுந் தனவால், பகையே; ஒன்றே,<br/>பூப்போல் உண்கண் பசந்து, தோள் நுணுகி,<br/>நோக்கிய மகளிர்ப் பிணித்தன்று; ஒன்றே,<br/>‘விழவு இன்று ஆயினும், படு பதம் பிழை யாது,<br/>மைஊன் மொசித்த ஒக்கலொடு, துறை நீர்க்<br/>கைமான் கொள்ளு மோ?’ என<br/>உறையுள் முனியும், அவன் செல்லும் ஊரே.<br/><br/>        97. மூதூர்க்கு உரிமை! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/>திணை : பாடாண். துறை: இயன் மொழி. <br/><br/>போர்க்கு உரைஇப் புகன்று கழித்த வாள்,<br/>உடன்றவர் காப்புடை மதில் அழித்தலின்,<br/>ஊனுற மூழ்கி, உருவிழந் தனவே;<br/>வேலே, குறும்படைந்த அரண் கடந்தவர்<br/>நறுங் கள்ளின் நாடு நைத்தலின்,<br/>சுரை தழீஇய இருங் காழொடு<br/>மடை கலங்கி நிலைதிரிந் தனவே;<br/>களிறே, எழூஉத் தாங்கிய கதவம் மலைத்து, அவர்<br/>குழூஉக் களிற்றுக் குறும்பு உடைத்தலின்,<br/>பரூஉப் பிணிய தொடிகழிந் தனவே;<br/>மாவே, பரந்தொருங்கு மலைந்த மறவர்<br/>பொலம் பைந்தார் கெடப் பரிதலின்,<br/>களன் உழந்து அசைஇய மறுக்குளம் பினவே;<br/>அவன் தானும், நிலம் திரைக்கும் கடல் தானைப்<br/>பொலந் தும்பைக் கழல் பாண்டில்<br/>கணை பொருத துளைத்தோ லன்னே;<br/>ஆயிடை, உடன்றோர் உய்தல் யாவது?’ தடந்தாள்,<br/>பிணிக் கதிர், நெல்லின் செம்மல் மூதூர்<br/>நுமக்குஉரித்து ஆகல் வேண்டின், சென்றவற்கு<br/>இறுக்கல் வேண்டும் திறையே; மறிப்பின்,<br/>ஒல்வான் அல்லன், வெல்போ ரான்’ எனச்<br/>சொல்லவும் தேறீர் ஆயின், மெல்லியல்,<br/>கழற் கனி வகுத்த துணைச் சில் ஓதிக்<br/>குறுந்தொடி மகளிர் தோள்விடல்<br/>இறும்பூது அன்று; அ·து அறிந்துஆ டுமினே.<br/><br/> 98. வளநாடு கெடுவதோ! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/>திணை : வாகை. துறை: அரச வாகை. திணை: வஞ்சியும், துறை; கொற்றவள்ளையுமாம். <br/><br/>முனைத் தெவ்வர் முரண் அவியப்<br/>பொர்க் குறுகிய நுதி மருப்பின் நின்<br/>இனக் களிறு செலக் கண்டவர்<br/>மதிற் கதவம் எழுச் செல்லவும்,<br/>பிணன் அழுங்கக் களன் உழக்கிச்<br/>செலவு அசைஇய மறுக் குளம்பின் நின்<br/>இன நன்மாச் செயக் கண்டவர்<br/>கவை முள்ளின் புழை யடைப்பவும்,<br/>மார்புறச் சேர்ந்து ஒல்காத்<br/>தோல் செறிப்பில் நின்வேல் கண்டவர்<br/>தோள் கழியடு பிடி செறிப்பவும்,<br/>வாள் வாய்த்த வடுப் பரந்த நின்<br/>மற மைந்தர் மைந்து கண்டவர்<br/>புண்படு குருதி அம்பு ஒடுக்கவும்<br/>நீயே, ஐயவி புகைப்பவும் தாங்காது, ஒய்யென,<br/>உறுமுறை மரபின் புறம் நின்று உய்க்கும்<br/>சுற்றத்து அனையை; ஆகலின்,போற்றார்<br/>இரங்க விளிவது கொல்லோ; வரம்பு அணைந்து<br/>இறங்குகதிர் அலம்வரு கழனிப்,<br/>பெரும்புனல் படப்பை, அவர் அகன்றலை நாடே;<br/><br/>               99.<br/>அமரர்ப் பேணியும், ஆவுதி அருத்தியும்,<br/>அரும்பெறல் மரபின் கரும்பு இவண் தந்தும்,<br/>நீர்அக இருக்கை ஆழி சூட்டிய<br/>தொன்னிலை மரபின் நின் முன்னோர் போல,<br/>ஈகைஅம் கழற்கால் இரும்பனம் புடையல்,<br/>பூவார் காவின், புனிற்றுப் புலால் நெடுவேல்,<br/>எழுபொறி நாட்டத்து எழாஅத் தாயம்<br/>வழுவின்று எய்தியும் அமையாய், செருவேட்டு,<br/>இமிழ்குரல் முரசின் எழுவரொடு முரணிச்<br/>சென்று, அமர் கடந்து, நின் ஆற்றல் தோற்றிய<br/>அன்றும், பாடுநர்க்கு அரியை; இன்றும்<br/>பரணன் பாடினன் மற்கொல், மற்று நீ<br/>முரண் மிகு கோவலூர் நூறி, நின்<br/>அரண் அடு திகிரி ஏந்திய தோளே! <br/>வட்கர் போகிய வளரிளம் போந்தை<br/>உச்சிக் கொண்ட ஊசி வெண்தோட்டு,<br/><br/>         100. சினமும் சேயும்! <br/>பாடியவர்: ஔவையார். பாடப்பட்டோன்: அதியமான் நெடுமான் அஞ்சி.<br/> திணை : வாகை. துறை: அரச வாகை. <br/>குறிப்பு: அதியமான் தவமகன் பிறந்தானைக் கண்டானை, அவர் பாடியது. <br/><br/>கையது வேலே; காலன பு¨ ழல்;<br/>மெய்யது வியரே; மிடற்றது பசும்புண்;னக<br/>வெட்சி மாமலர், வேங்கையடு விரைஇச்,<br/>சுரி இரும் பித்தை பொலியச் சூடி,<br/>வரி வயம் பொருத வயக்களிறு போல,<br/>இன்னும் மாறாது சினனே; அன்னோ!<br/>உய்ந்தனர் அல்லர், இவண் உடற்றி யோரே;<br/>செறுவர் நோக்கிய கண், தன்<br/>சிறுவனை நோக்கியுஞ், சிவப்பு ஆனாவே.<br/><br/>      101. பலநாளும் தலைநாளும்!<br/>பாடியவர்: ஔவையார், <br/>பாடப்பட்டோன்: அதியமான் நெடுமான் அஞ்சி. <br/>திணை: பாடாண். துறை: பரிசில் கடா நிலை. <br/><br/>ஒருநாள் செல்லலம்; இருநாட் செல்லலம்;<br/>பன்னாள் பயின்று, பலரொடு செல்லினும்<br/>தலைநாள் பொன்ற விருப்பினன் மாதோ;<br/>அணிபூண் அணிந்த யானை இயல்தேர்<br/>அதியமான்; பரிசில் பெறூஉங் காலம்<br/>நீட்டினும், நீட்டா தாயினும், யானைதன்’<br/>கோட்டிடை வைத்த கவளம் போலக்<br/>கையகத் தது அது; பொய்யா காதே;<br/>அருந்தே மாந்த நெஞ்சம்!<br/>வருந்த வேண்டா; வாழ்க, அவன் தாளே!<br/><br/> 102. சேம அச்சு!<br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சியின் மகன் பொகுட்டெழினி. <br/>திணை: பாடாண்.  துறை:  இயன்மொழி. <br/><br/>‘எருதே இளைய; நுகம் உண ராவே;<br/>சகடம் பண்டம் பெரிதுபெய் தன்றே;<br/>அவல் இழியினும், மிசை ஏறினும்,<br/>அவணது அறியுநர் யார்?’ என, உமணர்<br/>கீழ்மரத்து யாத்த சேமஅச்சு அன்ன,<br/>இசை விளங்கு கவிகை நெடியோய்! திங்கள்<br/>நாள்நிறை மதியத்து அனையை; இருள்<br/>யாவண தோ, நின் நிழல்வாழ் வோர்க்கே?<br/><br/>    103. புரத்தல் வல்லன்! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/>திணை: பாடாண். துறை: விறலியாற்றுப்படை. <br/><br/>ஒருதலைப் பதலை தூங்க, ஒருதலைத்<br/>தூம்புஅகச் சிறுமுழாத் தூங்கத் தூக்கிக்,<br/>‘கவிழ்ந்த மண்டை மலர்க்குநர் யார்?’ எனச்<br/>சுரன்முதல் இருந்த சில்வளை விறலி!<br/>செல்வை யாயின், சேணோன் அல்லன்;<br/>முனைசுட வெழுந்த மங்குல் மாப்புகை<br/>மலைசூழ் மஞ்சின், மழ களிறு அணியும்<br/>பகைப்புலத் தோனே, பல் வேல் அஞ்சி;<br/>பொழுது இடைப் படாஅப் புலரா மண்டை<br/>மெழுகுமெல் அடையிற் கொழுநிணம் பெருப்ப,<br/>வறத்தற் காலை யாயினும்,<br/>புரத்தல் வல்லன்; வாழ்க, அவன் தாளே!<br/><br/>          104. யானையும் முதலையும்! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/>திணை: வாகை. துறை: அரசவாகை. <br/><br/>போற்றுமின், மறவீர் ! சாற்றுதும், நும்மை;<br/>ஊர்க்குறு மாக்கள் ஆடக் கலங்கும்<br/>தாள்படு சின்னீர் களிறு அட்டு வீழ்க்கும்<br/>ஈர்ப்புடைக் கராஅத்து அன்ன என்ஐ<br/>நுண்பல் கருமம் நினையாது,<br/>‘இளையன்’ என்று இகழின், பெறல் அரிது, ஆடே.<br/><br/>           105. தேனாறும் கானாறும்!<br/>பாடியவர்: கபிலர். <br/>பாடப்பட்டோன்: வேள் பாரி.<br/> திணை: பாடாண். துறை: விறலியாற்றுப்படை. <br/><br/>சேயிழை பெறுகுவை, வாள் நுதல் விறலி!<br/>தடவுவாய்க் கலித்த மாஇதழ்க் குவளை<br/>வண்டுபடு புதுமலர்த் தண் சிதர் கலாவப்<br/>பெய்யினும், பெய்யா தாயினும், அருவி<br/>கொள்ளுழு வியன்புலத்து உழைகால் ஆட,<br/>மால்புஉடை நெடுவரைக் கோடுதொறு இழிதரும்<br/>நீரினும் இனிய சாயல்<br/>பாரி வேள்பால் பாடினை செலினே.<br/><br/>   106. தெய்வமும் பாரியும்! <br/>பாடியவர்: கபிலர். <br/>பாடப்பட்டோன்: வேள் பாரி. <br/>திணை: பாடாண். துறை: இயன்மொழி. <br/><br/>நல்லவும் தீயவும் அல்ல குவி இணர்ப்<br/>புல்லிலை எருக்கம் ஆயினும், உடையவை<br/>கடவுள் பேணேம் என்னா; ஆங்கு<br/>மடவர் மெல்லியர் செல்லினும்,<br/>கடவன், பாரி கை வண்மையே.<br/><br/>           107. மாரியும் பாரியும்! <br/>பாடியவர்: கபிலர். <br/>பாடப்பட்டோன்: வேள் பாரி. <br/>திணை: பாடாண். துறை: இயன்மொழி. <br/><br/>‘பாரி பாரி’ என்றுபல ஏத்தி,<br/>ஒருவர்ப் புகழ்வர், செந்நாப் புலவர்:<br/>பாரி ஒருவனும் அல்லன்;<br/>மாரியும் உண்டு, ஈண்டு உலகுபுரப் பதுவே.<br/><br/>        108. பறம்பும் பாரியும்! <br/>பாடியவர்: கபிலர். <br/>பாடப்பட்டோன்: வேள் பாரி. <br/>திணை: பாடாண். துறை: இயன்மொழி. <br/><br/>குறத்தி மாட்டிய வறற்கடைக் கொள்ளி<br/>ஆரம் ஆதலின், அம் புகை அயலது<br/>சாரல் வேங்கைப் பூஞ்சினைத் தவழும்<br/>பறம்பு பாடினர் அதுவே! அறம்பூண்டு,<br/>பாரியும், பரிசிலர் இரப்பின்,<br/>‘வாரேன்’ என்னான், அவர் வரை யன்னே.<br/><br/>109. மூவேந்தர் முன் கபிலர்! <br/>பாடியவர்: கபிலர். <br/>பாடப்பட்டோன்: வேள் பாரி. <br/>திணை: நொச்சி. துறை: மகண் மறுத்தல். <br/><br/>அளிதோ தானே, பாரியது பறம்பே!<br/>நளி கொள் முரசின் மூவிரும் முற்றினும்,<br/>உழவர் உழாதன நான்கு பயன் உடைத்தே<br/>ஒன்றே, சிறியிலை வெதிரின் நெல்விளை யும்மே;<br/>இரண்டே, தீஞ்சுளைப் பலவின் பழம்ஊழ்க் கும்மே;<br/>மூன்றே, கொழுங்கொடி வள்ளிக் கிழங்கு லீழ்க்கும்மே;<br/>நான்கே, அணிநிற ஒரி பாய்தலின், மீது அழிந்து,<br/>திணி நெடுங் குன்றம் தேன்சொரி யும்மே.<br/>வான் கண் அற்று, அதன் மலையே; வானத்து<br/>மீன் கண் அற்று, அதன் சுனையே; ஆங்கு,<br/>மரந்தொறும் பிணித்த களிற்றினிர் ஆயினும்,<br/>புலந்தொறும் பரப்பிய தேரினிர் ஆயினும்,<br/>தாளின் கொள்ளலிர்; வாளின் தாரலன்;<br/>யான்அறி குவென், அது கொள்ளும் ஆறே;<br/>சுகிர்புரி நரம்பின் சீறியாழ் பண்ணி,<br/>விரையலி கூந்தல் நும் விறலியர் பின் வர,<br/>ஆடினிர் பாடினிர் செலினே,<br/>நாடும் குன்றும் ஒருங்குஈ யும்மே.<br/><br/>         110. யாமும் பாரியும் உளமே! <br/>பாடியவர்: கபிலர்.  <br/>பாடப்பட்டோன்: வேள் பாரி. <br/> திணை: நொச்சி. துறை: ..மகள் மறுத்தல்.  <br/>சிறப்பு: 'மூவிருங்கூடி' என்றது,  மூவேந்தரும்  ஒருங்கே முற்றிய செய்தியை  வலியுறுத்தும். <br/><br/>கடந்து அடு தானை மூவிரும் கூடி<br/>உடன்றனிர் ஆயினும், பறம்பு கொள்ற்கு அரிதே;<br/>முந்நூறு ஊர்த்தே தண்பறம்பு நல்நாடு;<br/>முந்நூறு ஊரும் பரிசிலர் பெற்றனர்;<br/>யாமும் பாரியும் உளமே;<br/>குன்றும் உண்டு; நீர் பாடினிர் செலினே.<br/><br/>         111. விறலிக்கு எளிது! <br/>பாடியவர்: கபிலர், <br/>பாடப்பட்டோன்: வேள் பாரி. <br/>திணை: நொச்சி. துறை: மகள் மறுத்தல்.  <br/>சிறப்பு: பாரியின் மறமேம்பாடும், கொடை  மடமும் கூறுதல். <br/><br/>அளிதோ தானே, பேரிருங் குன்றே!<br/>வேலின் வேறல் வேந்தர்க்கோ அரிதே;<br/>நீலத்து, இணை மலர் புரையும் உண்கண்<br/>கிணை மகட்கு எளிதால், பாடினள் வரினே.<br/><br/>112. உடையேம் இலமே!<br/>பாடியவர்:  பாரி மகளிர்            <br/>திணை: பொதுவியல்  துறை: கையறு நிலை <br/><br/>அற்றைத் திங்கள் அவ் வெண் நிலவில்,<br/>எந்தையும் உடையேம்; எம் குன்றும் பிறர் கொளார்;<br/>இற்றைத் திங்கள் இவ் வெண் நிலவில்,<br/>வென்று எறி முரசின் வேந்தர் எம்<br/>குன்றும் கொண்டார்; யாம் எந்தையும் இலமே!<br/><br/>    113. பறம்பு கண்டு புலம்பல்! <br/>பாடியவர் : கபிலர். <br/>திணை: பொதுவியல். துறை: கையறுநிலை.  <br/>சிறப்பு : நட்புக் கெழுமிய புலவரின் உள்ளம். <br/><br/>மட்டு வாய் திறப்பவும், மை விடை வீழ்ப்பவும்,<br/>அட்டு ஆன்று ஆனாக் கொழுந் துவை ஊன் சோறும்<br/>பெட்டாங்கு ஈயும் பெருவளம் பழுனி,<br/>நட்டனை மன்னோ, முன்னே; இனியே,<br/>பாரி மாய்ந்தெனக், கலங்கிக் கையற்று,<br/>நீர் வார் கண்ணேம் தொழுது நிற் பழிச்சிச்<br/>சேறும் - வாழியோ பெரும்பெயர்ப் பறம்பே!<br/>கோல் திரள் முன்கைக் குறுந் தொடி மகளிர்<br/>நாறு இருங் கூந்தற் கிழவரைப் படர்ந்தே.<br/><br/>    114. உயர்ந்தோன் மலை! <br/>பாடியவர் : கபிலர்          <br/>திணை: பொதுவியல்  துறை: கையறுநிலை  <br/>சிறப்பு : மன்னனை இழந்ததால்  மலையும் வளமிழந்தது என்பது. <br/><br/>ஈண்டு நின் றோர்க்கும் தோன்றும்; சிறு வரை<br/>சென்று நின் றோர்க்கும் தோன்றும், மன்ற;<br/>களிறு மென்று இட்ட கவளம் போல,<br/>நறவுப் பிழிந் திட்ட கோதுடைச் சிதறல்<br/>வார் அசும்பு ஒழுகு முன்றில்,<br/>தேர் வீசு இருக்கை, நெடியோன் குன்றே.<br/><br/>            115. அந்தோ பெரும நீயே! <br/>பாடியவர் : கபிலர்         <br/>திணை: பொதுவியல்  துறை: கையறுநிலை <br/>சிறப்பு :  பறம்பின் வளமை. <br/><br/>ஒரு சார் அருவி ஆர்ப்ப, ஒரு சார்<br/>பாணர் மண்டை நிறையப் பெய்ம்மார்,<br/>வாக்க உக்க தேக் கள் தேறல்<br/>கல்அலைத்து ஒழுகும் மன்னே! பல் வேல்,<br/>அண்ணல் யானை, வேந்தர்க்கு<br/>இன்னான் ஆகிய இனியோன் குன்றே!<br/><br/>     116. குதிரையும் உப்புவண்டியும்! <br/>பாடியவர் : கபிலர்            <br/> திணை: பொதுவியல் துறை: கையறுநிலை <br/><br/>தீநீர்ப் பெருங் குண்டு சுனைப் பூத்த குவளைக்<br/>கூம்பவிழ் முழுநெறி புரள்வரும் அல்குல்,<br/>ஏந்தெழில் மழைக் கண், இன் நகை, மகளிர்<br/>புன் மூசு கவலைய முள் முடை வேலிப்,<br/>பஞ்சி முன்றில், சிற்றில் ஆங்கண்,<br/>பீரை நாறிய சுரை இவர் மருங்கின்,<br/>ஈத்திலைக் குப்பை ஏறி உமணர்<br/>உப்பு ஓய் ஒழுகை எண்ணுப மாதோ;<br/>நோகோ யானே; தேய்கமா காலை!<br/>பயில் இருஞ் சிலம்பிற் கலை பாய்ந்து உகளவும்,<br/>கலையுங் கொள்ளா வாகப்,பலவும்<br/>காலம் அன்றியும் மரம் பயம் பகரும்<br/>யாணர் அறாஅ வியன்மலை அற்றே<br/>அண்ணல் நெடுவரை ஏறித், தந்தை<br/>பெரிய நறவின், கூர் வேற் பாரியது<br/>அருமை அறியார் போர் எதிர்ந்து வந்த<br/>வலம் படுதானை வேந்தர்<br/>பொலம் படைக் கலிமா எண்ணு வோரே.<br/><br/>           117. தந்தை நாடு! <br/>பாடியவர் : கபிலர்        <br/> திணை: பொதுவியல்  துறை: கையறுநிலை <br/><br/>மைம் மீன் புகையினும், தூமம் தோன்றினும்,<br/>தென் திசை மருங்கின் வெள்ளி ஓடினும்,<br/>வயல்அகம் நிறையப், புதற்பூ மலர,<br/>மனைத்தலை மகவை ஈன்ற அமர்க்கண்<br/>ஆமா நெடு நிறை நன்புல் ஆரக்,<br/>கோஒல் செம்மையின் சான்றோர் பல்கிப்,<br/>பெயல் பிழைப்பு அறியாப் புன்புலத் ததுவே;<br/>பிள்ளை வெருகின் முள் லெயிறு புரையப்<br/>பாசிலை முல்லை முகைக்கும்<br/>ஆய் தொடி அரிவையர் தந்தை நாடே.<br/><br/>   118. சிறுகுளம் உடைந்துபோம்! <br/>பாடியவர் : கபிலர்  <br/>திணை: பொதுவியல் துறை: கையறுநிலை <br/><br/>அறையும் பொறையும் மணந்த தலைய,<br/>எண் நாள் திங்கள் அனைய கொடுங் கரைத்<br/>தெண் ணீர்ச் சிறுகுளம் கீள்வது மாதோ-<br/>கூர் வேல் குவைஇய மொய்ம்பின்<br/>தேர்வண் பாரி தண் பறம்பு நாடே!<br/><br/>    119. வேந்தரிற் சிறந்த பாரி! <br/>பாடியவர் : கபிலர்  <br/>திணை: பொதுவியல் துறை: கையறுநிலை <br/>சிறப்பு: 'நிழலில் நீளிடைத்  தனிமரம்' போல விளங்கிய  பாரியது வள்ளன்மை. <br/><br/>கார்ப் பெயல் தலைஇய காண்பு இன் காலைக்<br/>களிற்று முக வரியின் தெறுழ்வீ பூப்பச்,<br/>செம் புற்று ஈயலின் இன்அளைப் புளித்து!<br/>மெந்தினை யாணர்த்து; நந்துங் கொல்லோ;<br/>நிழலில் நீளிடைத் தனிமரம் போலப்,<br/>பணைகெழு வேந்தரை இறந்தும்<br/>இரவலர்க்கு ஈயும் வள்ளியோன் நாடே!<br/><br/>   120. கம்பலை கண்ட நாடு! <br/>பாடியவர்: கபிலர்            <br/> திணை: பொதுவியல் துறை: கையறுநிலை <br/><br/>வெப்புள் விளைந்த வேங்கைச் செஞ் சுவல்<br/>கார்ப் பெயர் கலித்த பெரும் பாட்டு ஈரத்துப்,<br/>பூழி மயங்கப் பல உழுது, வித்திப்<br/>பல்லி ஆடிய பல்கிளைச் செவ்விக்<br/>களை கால் கழாலின், தோடு ஒலிபு நந்தி,<br/>மென் மயிற் புனிற்றுப் பெடை கடுப்ப நீடிக், <br/>கருந்தாள் போகி, ஒருங்கு பீள் விரிந்து,<br/>கீழும் மேலும் எஞ்சாமைப் பல காய்த்து,<br/>வாலிதின் விளைந்த புது வரகு அரியத்<br/>தினை கொய்யக், கவ்வை கறுப்ப, அவரைக்<br/>கொழுங்கொடி விளர்க் காய் கோட்பதம்ஆக,<br/>நிலம் புதைப் பழுனிய மட்டின் தேறல்<br/>புல் வேய்க் குரம்பைக் குடிதொறும் பகர்ந்து.<br/>நறுநெய்க் கடலை விசைப்பச் சோறு அட்டுப்,<br/>பெருந் தோள் தாலம் பூசல் மேவர,<br/>வருந்தா யாணர்த்து; நந்துங் கொல்லோ:<br/>இரும்பல் கூந்தல் மடந்தையர் தந்தை<br/>ஆடு கழை நரலும் சேட் சிமைப், புலவர்<br/>பாடி யானாப் பண்பிற் பகைவர்<br/>ஓடுகழல் கம்பலை கண்ட<br/>செருவெஞ் சேஎய் பெருவிறல் நாடே!<br/><br/>        121. புலவரும் பொதுநோக்கமும்!<br/>பாடியவர் : கபிலர். <br/>பாடப்பட்டோன்: மலையமான் திருமுடிக்காரி. <br/>திணை: பொதுவியல். துறை: பொருண்  மொழிக் காஞ்சி. <br/><br/>ஒரு திசை ஒருவனை உள்ளி, நாற்றிசைப்<br/>பலரும் வருவர், பரிசில் மாக்கள்;<br/>வரிசை அறிதலோ அரிதே; பெரிதும்<br/>ஈதல் எளிதே, மாவண் தோன்றல்;<br/>அது நற்கு அறிந்தனை யாயின்,<br/>பொது நோக்கு ஒழிமதி, புலவர் மாட்டே!<br/><br/>       122. பெருமிதம் ஏனோ! <br/>பாடியவர் : கபிலர். <br/>பாடப்பட்டோன்: மலையமான் திருமுடிக்காரி. <br/>திணை: பாடாண். துறை: இயன் மொழி. <br/><br/>கடல் கொளப் படாஅது, உடலுநர் ஊக்கார்,<br/>கழல்புனை திருந்துஅடிக் காரி! நின் நாடே;<br/>அழல் புறம் தரூஉம் அந்தணர் அதுவே;<br/>வீயாத் திருவின் விறல் கெழு தானை<br/>மூவருள் ஒருவன், ‘துப்பா கியர்’ என,<br/>ஏத்தினர் தரூஉங் கூழே, நும்குடி<br/>வாழ்த்தினர் வரூஉம் இரவலர் அதுவே;<br/>வடமீன் புரையுங் கற்பின், மடமொழி,<br/>அரிவை தோள் அளவு அல்லதை,<br/>நினது என இலைநீ பெருமிதத் தையே.<br/><br/>             123. மயக்கமும் இயற்கையும்! <br/>பாடியவர் : கபிலர். <br/>பாடப்பட்டோன்: மலையமான் திருமுடிக்காரி. <br/>திணை: பாடாண். துறை:  இயன் மொழி. <br/><br/>நாட் கள் உண்டு, நாள்மகிழ் மகிழின்,<br/>யார்க்கும் எளிதே, தேர் ஈதல்லே;<br/>தொலையா நல்லிசை விளங்கு மலயன்<br/>மகிழாது ஈத்த இழையணி நெடுந்தேர்<br/>பயன்கிழு முள்ளூர் மீமிசைப்<br/>பட்ட மாரி உறையினும் பலவே.<br/><br/>       124. வறிது திரும்பார்!<br/>பாடியவர் : கபிலர். <br/>பாடப்பட்டோன்: மலையமான் திருமுடிக்காரி.<br/> திணை: பாடாண். துறை: இயன் மொழி. <br/><br/>நாளன்று போடிப், புள்ளிடைத் தட்பப்,<br/>பதனன்று புக்குத், திறனன்று மொழியினும்,<br/>வறிது பெயர்குநர் அல்லர்; நெறி கொளப்<br/>பாடு ஆன்று, இரங்கும் அருவிப்<br/>பீடு கெழு மலையற் பாடி யோரே.<br/><br/>125. புகழால் ஒருவன்! <br/>பாடியவர் : வடமவண்ணக்கண் பெருஞ்சாத்தனார். <br/>பாடப்பட்டோன்: தேர்வண் மலையன். <br/>திணை: வாகை.  துறை: அரச வாகை. <br/>குறிப்பு: சேரமான் மாந்தரஞ் சேரல் இரும்பொறையும், சோழன் இராச சூயம்வேட்ட பெருநற் கிள்ளியும் பொருதவழிச், சோழற்குத் துப்பாகிய மலையனைப் பாடியது;  பேரிசாத்தனார் பாட்டு எனவும் கொள்வர். <br/><br/>பருத்திப் பெண்டின் பனுவல் அன்ன,<br/>நெருப்புச் சினந்தணிந்த நிணந்தயங்கு கொழுங்குறை,<br/>பரூஉக் கண் மண்டை யடு, ஊழ்மாறு பெயர<br/>உண்கும், எந்தை! நிற் காண்குவந் திசினே,<br/>நள் ளாதார் மிடல் சாய்ந்த<br/>வல்லாள ! நின் மகிழிருக் கையே<br/>உழுத நோன் பகடு அழிதின் றாங்கு<br/>நல்லமிழ்து ஆக, நீ நயந்துண்ணும் நறவே;<br/>குன்றத் தன்ன களிறு பெயரக்,<br/>கடந்தட்டு வென்றோனும், நிற் கூறும்மே;<br/>‘வெலீஇயோன் இவன்’ எனக்<br/>‘கழலணிப் பொலிந்த சேவடி நிலங் கவர்பு<br/>விரைந்து வந்து, சமந் தாங்கிய,<br/>வல்வேல் மலையன் அல்லன் ஆயின்<br/>நல்லமர் கடத்தல் எளிதுமன், நமக்கு’ எனத்,<br/>தோற்றோன் தானும், நிற்கூ றும்மே,<br/>‘தொலைஇயோன் அவன்’ என,<br/>ஒருநீ ஆயினை; பெரும! பெரு மழைக்கு<br/>இருக்கை சான்ற உயர் மலைத்<br/>திருத்தகு சேஎய் !  நிற் பெற்றிசி னோர்க்கே.<br/><br/>     126. கபிலனும் யாமும்!<br/>பாடியவர் : மாறோக்கத்து நப்பசலையார். <br/>பாடப்பட்டோன்: மலையமான் திருமுடிக்காரி. <br/>திணை: பாடாண்.    துறை: பரிசில் <br/><br/>ஒன்னார் யானை ஓடைப் பொன் கொண்டு, பாணர் சென்னி பொலியத் தைஇ,<br/>வாடாத் தாமரை சூட்டிய விழுச்சீர்<br/>ஓடாப் பூட்கை உரவோன் மருக!<br/>வல்ல்ஞ்ம் அல்லேம் ஆயினும், வல்லே<br/>நின்வயிற் கிளக்குவம் ஆயின், கங்குல்<br/>துயில்மடிந் தன்ன தூங்கிருள் இறும்பின்,<br/>பறை இசை அருவி, முள்ளூர்ப் பொருநர்<br/>தெறலரு மரபின் நின் கிளையடும் பொலிய,<br/>நிலமிசைப் பரந்த மக்கட்டு எல்லாம்<br/>புலன் அழுக்கு அற்ற அந்த ணாளன்,<br/>இரந்து சென் மாக்கட்கு இனி இடன் இன்றிப்,<br/>பரந்து இசை நிறகப் பாடினன், அதற்கொண்டு<br/>சினமிகு தானை வானவன் குடகடல்,<br/>பொலந்தரு நாவாய் ஓட்டிய அவ் வழிப்,<br/>பிறகலம் செல்கலாது அனையேம் அத்தை,<br/>இன்மை துரப்ப, அசை தர வந்து, நின்<br/>வண்மையின் தொடுத்தனம், யாமே; முள்ளெயிற்று<br/>அரவுஎறி உருமின் முரசெழுந்து இயம்ப,<br/>அண்ணல் யானையடு வேந்து களத்து ஒழிய,<br/>அருஞ் சமம் ததையத் தாக்கி, நன்றும்<br/>நண்ணாத் தெவ்வர்த் தாங்கும்<br/>பெண்ணையம் படப்பை நாடுகிழ வோயே!<br/><br/>          127. உரைசால் புகழ்!<br/>பாடியவர் : உறையூர் ஏணிச்சேரி முடமோசியார். <br/>பாடப்பட்டோன்: வேள் ஆய் அரண்டின். <br/>திணை: பாடாண். துறை: கடைஇநிலை. <br/><br/>‘களங் கனி யன்ன கருங்கோட்டுச் சீறி யாழ்ப்<br/>பாடு இன் பனுவல் பாணர் உய்த்தெனக்,<br/>களிறில வாகிய புல்லரை நெடுவெளிற்,<br/>கான மஞ்ஞை கணனுடு சேப்ப,<br/>ஈகை அரிய இழையணி மகளிரொடு<br/>சாயின்று’ என்ப, ஆஅய் கோயில்;<br/>சுவைக்கு இனி தாகிய குய்யுடை அடிசில்<br/>பிறர்க்கு ஈவு இன்றித் தம் வயிறு அருத்தி,<br/>உரைசால் ஓங்குபுகழ் ஒரிஇய<br/>முரைசு கெழு செல்வர் நகர்போ லாதே.<br/><br/>            128. முழவு அடித்த மந்தி! <br/>பாடியவர் : உறையூர் ஏணிச்சேரி முடமோசியார். <br/>பாடப்பட்டோன்: ஆய் அண்டிரன். <br/>திணை: பாடாண். துறை: வாழ்த்து; இயன்மொழியும் ஆம். <br/><br/>மன்றப் பலவின் மாச்சினை மந்தி<br/>இரவலர் நாற்றிய விசிகூடு முழவின்<br/>பாடின் தெண்கண், கனி செத்து, அடிப்பின்,<br/>அன்னச் சேவல் மாறு எழுந்து ஆலும்,<br/>கழல் தொடி ஆஅய் மழை தவழ் பொதியில்;<br/>ஆடு மகள் குறுகின் அல்லது,<br/>பீடுகெழு மன்னர் குறுகலோ அரிதே.<br/><br/>             129. வேங்கை முன்றில்! <br/>பாடியவர் : உறையூர் ஏணிச்சேரி முடமோசியார். <br/>பாடப்பட்டோன்: ஆய் அண்டிரன்.<br/> திணை: பாடாண். துறை: இயன் மொழி. <br/>சிறப்பு : தேறலுண்டு குரவை ஆடுதல்; பரிசிலர்க்கு யானைகளை வழங்கல். <br/><br/>குறியிறைக் குரம்பைக் குறவர் மாக்கள்<br/>வாங்குஅமைப் பழுனிய தேறல் மகிழ்ந்து,<br/>வேங்கை முன்றில் குரவை அயரும்,<br/>தீஞ்சுளைப் பலவின், மாமலைக் கிழவன்;<br/>ஆஅய் அண்டிரன், அடுபோர் அண்ணல்;<br/>இரவலர்க்கு ஈத்த யானையின், கரவின்று,<br/>வானம் மீன்பல பூப்பின், ஆனாது<br/>ஒருவழிக் கருவழி யின்றிப்<br/>பெருவெள் ளென்னிற், பிழையாது மன்னே.<br/><br/>             130. சூல் பத்து ஈனுமோ?<br/>பாடியவர் : உறையூர் ஏணிச்சேரி முடமோசியார். <br/>பாடப்பட்டோன்: ஆய் அண்டிரன். <br/>திணை: பாடாண். துறை: இயன் மொழி. <br/><br/>விளங்குமணிக் கொடும்பூண் ஆஅய்! நின்னாட்டு<br/>இளம்பிடி ஒருசூல் பத்து ஈனும்மோ?<br/>நின்னும் நின் மலையும் பாடி வருநர்க்கு,<br/>இன்முகம் கரவாது, உவந்து நீ அளித்த<br/>அண்ணல் யானை எண்ணின், கொங்கர்க்<br/>குடகடல் ஓட்டிய ஞான்றைத்<br/>தலைப்பெயர்த் திட்ட வேலினும் பலவே!<br/><br/>               131. காடும் பாடினதோ?<br/>பாடியவர் : உறையூர் ஏணிச்சேரி முடமோசியார். <br/>பாடப்பட்டோன்: ஆய் அண்டிரன். <br/>திணை: பாடாண். துறை:  இயன் மொழி . <br/><br/>மழைக் கணஞ் சேக்கும் மாமலைக் கிழவன்,<br/>வழைப் பூங் கண்ணி வாய்வாள் அண்டிரன்<br/>குன்றம் பாடின கொல்லோ;<br/>களிறு மிக உடைய இக் கவின் பெறு காடே?<br/><br/>             132. போழ்க என் நாவே! <br/>பாடியவர் : உறையூர் ஏணிச்சேரி முடமோசியார். <br/>பாடப்பட்டோன்: ஆய் அண்டிரன். <br/>திணை: பாடாண். துறை:  இயன் மொழி. <br/><br/>முன்னுள்ளு வோனைப் பின்னுள்ளி னேனே!<br/>ஆழ்க, என் உள்ளம்! போழ்க என் நாவே!<br/>பாழ் ஊர்க் கிணற்றின் தூர்க, என் செவியே!<br/>நரந்தை நறும்புல் மேய்ந்த கவரி<br/>குவளைப் பைஞ்சுனை பருகி, அயல<br/>தகரத் தண்ணிழல் பிணையடு வதியும்<br/>வடதிசை யதுவே வான்தோய்  இமையம்,<br/>தென்திசை ஆஅய் குடி இன்றாயின்,<br/>பிறழ்வது மன்னோ இம் மலர்தலை உலகே.<br/><br/>      133. காணச் செல்க நீ! <br/>பாடியவர் : உறையூர் ஏணிச்சேரி முடமோசியார். <br/>பாடப்பட்டோன்: ஆய் அண்டிரன்.<br/> திணை: பாடாண். துறை:  விறலியாற்றுப்படை. <br/><br/>மெல்லியல் விறலி! நீ நல்லிசை செவியிற்<br/>கேட்பின் அல்லது, காண்பறி யலையே;<br/>காண்டல் சால வேண்டினை யாயின்- மாண்ட நின்<br/>விரை வளர் கூந்தல் வரைவளி உளரக்,<br/>கலவ மஞ்ஞையின் காண்வர இயலி,<br/>மாரி யன்ன வண்மைத்<br/>தேர்வேள் ஆயைக் காணிய சென்மே!<br/><br/>         134. இம்மையும் மறுமையும்! <br/>பாடியவர் : உறையூர் ஏணிச்சேரி முடமோசியார் <br/>பாடப்பட்டோன்: ஆய் அண்டிரன் <br/>திணை: பாடாண் துறை:  இயன் மொழி <br/><br/>‘இம்மைச் செய்தது மறுமைக்கு ஆம்’ எனும்<br/>அறவிலை வணிகன் ஆ அய் அல்லன்;<br/>பிறரும் சான்றோர் சென்ற நெறியென,<br/>ஆங்குப் பட்டன்று அவன் கைவண் மையே.<br/><br/>      135. காணவே வந்தேன்! <br/>பாடியவர் : உறையூர் ஏணிச்சேரி முடமோசியார். <br/>பாடப்பட்டோன்: ஆய் அண்டிரன்.<br/> திணை: பாடாண். துறை:  பரிசில். <br/><br/>கொடுவரி வழங்கும் கோடுயர் நெடுவரை,<br/>அருளிடர்ச் சிறுநெறி ஏறலின், வருந்தித்,<br/>தடவரல் கொண்ட தகைமெல் ஒதுக்கின்,<br/>வளைக்கை விறலியென் பின்னள் ஆகப்,<br/>பொன்வார்ந் தன்ன புரிஅடங்கு நரம்பின்<br/>வரிநவில் பனுவல் புலம்பெயர்ந்து இசைப்பப்,<br/>படுமலை நின்ற பயங்கெழு சீறியாழ்<br/>ஒல்கல் உள்ளமொடு ஒருபுடைத் தழீஇப்,<br/>புகழ்சால் சிறப்பின்நின் நல்லிசை உள்ளி<br/>வந்தெனன் எந்தை! யானே: யென்றும் <br/>மன்றுபடு பரிசிலர்க் காணின், கன்றொடு<br/>கறையடி யானை இரியல் போக்கும்<br/>மலைகெழு நாடன்! மாவேள் ஆஅய்!<br/>களிறும் அன்றே; மாவும் அன்றே;<br/>ஒளிறுபடைப் புரவிய தேரும் அன்றே;<br/>பாணர், படுநர்,பரிசிலர், ஆங்கவர்,<br/>தமதெனத் தொடுக்குவர் ஆயின், எமதெனப்<br/>பற்றல் தேற்றாப் பயங்கெழு தாயமொடு,<br/>அன்ன வாக, நின் ஊழி; நின்னைக்<br/>காண்டல் வேண்டிய அளவை; வேண்டார்<br/>உறுமுரண் கடந்த ஆற்றல்<br/>பொதுமீக் கூற்றத்து நாடுகிழ வோயே!<br/><br/>         136. வாழ்த்தி உண்போம்! <br/>பாடியவர் : துறையூர் ஓடை கிழார் <br/>பாடப்பட்டோன்: ஆய் அண்டிரன் <br/> திணை: பாடாண்  <br/>துறை: பரிசில் கடாநிலை சிறப்பு: வாழ்வை ஊடறுக்கும் பகைகள் பலவற்றைப் பற்றிய செய்தி. <br/>யாழ்ப் பத்தர்ப் புறம் கடுப்ப<br/>இழை வலந்த ப·றுன்னத்து<br/>இடைப் புரைபற்றிப், பிணி விடாஅ<br/>ஈர்க் குழாத்தொடு இறை கூர்ந்த<br/>பேஎன் பகையென ஒன்று என்கோ?<br/>உண்ணா மையின் ஊன் வாடித்,<br/>தெண் ணீரின் கண் மல்கிக்,<br/>கசிவுற்ற என் பல் கிளையடு<br/>பசி அலைக்கும் பகைஒன் றென்கோ?<br/>அன்ன தன்மையும் அறிந்து ஈயார்,<br/>‘நின்னது தா’ என, நிலை தளர,<br/>மரம் பிறங்கிய நளிச் சிலம்பின்,<br/>குரங் கன்ன புன்குறுங் கூளியர்<br/>பரந் தலைக்கும் பகைஒன் றென்கோ?<br/>‘ஆஅங்கு, எனைப் பகையும் அறியுநன் ஆய்,<br/>எனக் கருதிப், பெயர் ஏத்தி,<br/>வா யாரநின் இசை நம்பிச்,<br/>சுடர் சுட்ட சுரத்து ஏறி,<br/>இவண் வந்த பெரு நசையேம்;<br/>‘எமக்கு ஈவோர் பிறர்க்கு ஈவோர்;<br/>பிறர்க்கு ஈவோர் தமக்கு ஈப’ வென<br/>அனைத் துரைத்தனன் யான்ஆக,<br/>நினக்கு ஒத்தது நீ நாடி,<br/>நல்கினை விடுமதி, பரிசில்! அல்கலும்,<br/>தண்புனல் வாயில் துறையூர் முன்றுறை<br/>நுண்பல மணலினும் ஏத்தி,<br/>உண்குவம், பெரும ! நீ நல்கிய வளனே.<br/><br/>       137. நின்பெற்றோரும் வாழ்க! <br/>பாடியவர் : ஒருசிறைப் பெரியனார். <br/>பாடப்பட்டோன்: நாஞ்சில் வள்ளுவன். <br/>திணை: பாடாண். துறை: இயன்  மொழி; பரிசில் துறையும் ஆம். <br/><br/>இரங்கு முரசின், இனம் சால் யானை,<br/>முந்நீர் ஏணி விறல்கெழு மூவரை<br/>இன்னும் ஓர் யான் அவாஅறி யேனே;<br/>நீயே, முன்யான் அரியு மோனே! துவன்றிய<br/>கயத்திட்ட வித்து வறத்திற் சாவாது,<br/>கழைக் கரும்பின், ஒலிக்குந்து,<br/>கொண்டல் கொண்டநீர் கோடை காயினும்,<br/>கண் ணன்ன மலர்பூக் குந்து,<br/>கருங்கால் வேங்கை மலரின், நாளும்<br/>பொன் னன்ன வீ சுமந்து,<br/>மணி யன்ன நீர் கடற் படரும்;<br/>செவ்வரைப் படப்பை நாஞ்சிற் பொருந!<br/>சிறுவெள் ளருவிப் பெருங்கல் நாடனை!<br/>நீவா ழியர் நின் தந்தை<br/>தாய்வா ழியர் நிற் பயந்திசி னோரே!<br/><br/>    138. நின்னை அறிந்தவர் யாரோ? <br/>பாடியவர் : மருதன் இளநாகனார். <br/>பாடப்பட்டோன்: ஆய் அண்டிரன். <br/>திணை: பாடாண். துறை: பாணாற்றுப் படை. <br/><br/>ஆனினம் கலித்த அதர்பல கடந்து,<br/>மானினம் கலித்த மலையின் ஒழிய,<br/>மீளினம் கலித்த துறைபல நீந்தி,<br/>உள்ளி வந்த, வள்ளுயிர்ச் சீறியாழ்,<br/>சிதாஅர் உடுக்கை, முதாஅரிப் பாண!<br/>நீயே, பேரெண் ணலையே; நின்இறை,<br/>’மாறி வா’ என மொழியலன் மாதோ;<br/>ஒலியிருங் கதுப்பின் ஆயிழை கணவன்<br/>கிளி மரீஇய வியன் புனத்து<br/>மரன் அணி பெருங்குரல் அனையன் ஆதலின்,<br/>நின்னை வருதல் அறிந்தனர் யாரே!<br/><br/>      139. சாதல் அஞ்சாய் நீயே! <br/>பாடியவர் : மருதன் இளநாகனார். <br/>பாடப்பட்டோன்: ஆய் அண்டிரன். <br/>திணை: பாடாண். துறை: பரிசில் கடா நிலை. <br/> சிறப்பு: 'வாழ்தல் வேண்டிப் பொய் கூறேன்; மெய் கூறுவல்' என்னும் புலவரது உள்ளச் செவ்வி. <br/>சுவல் அழுந்தப் பல காய<br/>சில் லோதிப் பல்இளை ஞருமே,<br/>அடி வருந்த நெடிது ஏறிய<br/>கொடி மருங்குல் விறலிய ருமே,<br/>வாழ்தல் வேண்டிப்<br/>பொய் கூறேன்; மெய் கூறுவல்;<br/>ஓடாப் பூட்கை உரவோர் மருக!<br/>உயர் சிமைய உழாஅ நாஞ்சில் பொருந!<br/>மாயா உள்ளமொடு பரிசில் துன்னிக்,<br/>கனிபதம் பார்க்கும் காலை யன்றே;<br/>ஈதல் ஆனான், வேந்தே; வேந்தற்குச்<br/>சாதல் அஞ்சாய், நீயே; ஆயிடை,<br/>இருநிலம் மிளிர்ந்திசின் ஆஅங்கு, ஒருநாள்,<br/>அருஞ் சமம் வருகுவ தாயின்,<br/>வருந்தலு முண்டு, என் பைதலங் கடும்பே<br/><br/>     140. தேற்றா ஈகை! <br/>பாடியவர் : ஔவையார்.  <br/>பாடப்பட்டோன்: ஆய் அண்டிரன்.  <br/>திணை: பாடாண்.  துறை: பரிசில் விடை. <br/><br/>தடவுநிலைப் பலவின் நாஞ்சில் பொருநன்<br/>மடவன், மன்ற; செந்நாப் புலவீர்!<br/>வளைக்கை விறலியர் படப்பைக் கொய்த<br/>அடகின் கண்ணுறை ஆக யாம் சில<br/>அரிசி வேண்டினெம் ஆகத், தான் பிற<br/>வரிசை அறிதலின் தன்னும் தூக்கி.<br/>இருங்கடறு வளைஇய குன்றத் தன்ன ஓர்<br/>பெருங்களிறு நல்கியோனே; அன்னதோர்<br/>தேற்றா ஈகையும் உளதுகொல்?<br/>போற்றார் அம்ம, பெரியோர் தம் கடனே?<br/><br/>    141. மறுமை நோக்கின்று!<br/>பாடியவர் : பரணர். <br/> பாடப்பட்டோன்: வையாவிக் கோப்பெரும் பேகன்.  <br/>திணை: பாடாண்.  துறை: பாணாற்று படை; புலவராற்றுப் படையும் ஆம். <br/><br/>பாணன் சூடிய பசும்பொன் தாமரை<br/>மாணிழை விறலி மாலையடு விளங்கக்,<br/>கடும்பரி நெடுந்தேர் பூட்டுவிட்டு அசைஇ,<br/>ஊரீர் போலச் சுரத்திடை இருந்தனிர்!<br/>யாரீ ரோ?’ என வனவல் ஆனாக்,<br/>காரென் ஒக்கல், கடும் பசி, இரவல!<br/>வென்வேல் அண்ணல் காணா ஊங்கே,<br/>நின்னினும் புல்லியேம் மன்னே; இனியே,<br/>இன்னேம் ஆயினேம் மன்னே ; என்றும்<br/>உடாஅ, போரா ஆகுதல் அறிந்தும் <br/>படா அம் மஞ்ஞைக்கு ஈத்த எம் கோ,<br/>கடாஅ யானைக் கலிமான் பேகன்,<br/>‘எத்துணை ஆயினும் ஈதல் நன்று’ என<br/>மறுமை நோக்கின்றோ அன்றே,<br/>பிறர், வறுமை நோக்கின்று, அவன் கைவண்மையே.<br/><br/>     142. கொடைமடமும் படைமடமும்! <br/>பாடியவர் : பரணர்.  <br/>பாடப்பட்டோன்: வையாவிக் கோப்பெரும் பேகன்.  <br/>திணை: பாடாண்.  துறை: இயன்மொழி. <br/><br/>அறுகுளத்து உகுத்தும், அகல்வயல் பொழிந்தும்,<br/>உறுமிடத்து உதவாது உவர்நிலம் ஊட்டியும்,<br/>வரையா மரபின் மாரி போலக்,<br/>கடாஅ யானைக் கழற்கால் பேகன்<br/>கொடைமடம் படுதல் அல்லது,<br/>படைமடம் படான் பிறர் படைமயக் குறினே.<br/><br/>  143. யார்கொல் அளியள்! <br/>பாடியவர் : கபிலர்.  <br/>பாடப்பட்டோன்: வையாவிக் கோப்பெரும் பேகன்.  <br/>திணை: பெருந்திணை.  <br/>துறை: குறுங்கலி; தாபதநிலையும் ஆம்.  <br/>குறிப்பு: துறக்கப்பட்ட கண்ணகி காரணமாகப் பாடியது. <br/><br/>‘மலைவான் கொள்க!’ என, உயர்பலி தூஉய்,<br/>‘மாரி ஆன்று, மழைமேக்கு உயர்க! ‘ எனக்<br/>கடவுட் பேணிய குறவர் மாக்கள்,<br/>பெயல்கண் மாறிய உவகையர், சாரல்<br/>புனைத்தினை அயிலும் நாட! சினப் போர்க்<br/>கைவள் ஈகைக் கடுமான் பேக!<br/>யார்கொல் அளியள் தானே; நெருநல்,<br/>சுரன் உழந்து வருந்திய ஒக்கல் பசித்தெனக்,<br/>குணில்பாய் முரசின் இரங்கும் அருவி<br/>நளிஇருஞ் சிலம்பின் சீறூர் ஆங்கண்.<br/>வாயில் தோன்றி, வாழ்த்தி நின்று,<br/>நின்னும்நின் மலையும் பாட, இன்னாது<br/>இகுத்த கண்ணீர் நிறுத்தல் செல்லாள்.<br/>முலையகம் நனைப்ப, விம்மிக்<br/>குழல்இனை வதுபோல் அழுதனள், பெரிதே?<br/><br/>        144. தோற்பது நும் குடியே! <br/>பாடியவர் : கபிலர்.  <br/>பாடப்பட்டோன்: வையாவிக் கோப்பெரும் பேகன். <br/> திணை: பெருந்திணை.  துறை: குறுங்கலி. <br/><br/>அருளா யாகலோ கொடிதே; இருள்வரச்,<br/>சீறியாழ் செவ்வழி பண்ணி யாழ நின்<br/>கார்எதிர் கானம் பாடினே மாக,<br/>நீல்நறு நெய்தலிற் பொலிந்த உண்கண்<br/>கலுழ்ந்து, வார் அரிப் பனி பூண்அகம் நனைப்ப,<br/>இனைதல் ஆனா ளாக, ‘இளையோய்!<br/>கிளையை மன், எம் கேள்வெய் யோற்கு?’என,<br/>யாம்தன் தொழுதனம் வினவக், காந்தள்<br/>முகைபுரை விரலின் கண்ணீர் துடையா,<br/>‘யாம், அவன் கிளைஞரேம் அல்லேம்; கேள்,இனி;<br/>எம்போல் ஒருத்தி நலன்நயந்து, என்றும்,<br/>வரூஉம் என்ப; வயங்கு புகழ்ப் பேகன்<br/>ஒல்லென ஒலிக்கும் தேரொடு,<br/>முல்லை வேலி, நல்லூ ரானே!’<br/><br/>            145. அவள் இடர் களைவாய்!<br/>பாடியவர் : கபிலர்.  <br/>பாடப்பட்டோன்: வையாவிக் கோப்பெரும் பேகன்.  <br/>திணை: பெருந்திணை.  துறை:  குறுங்கலி. 'பரணர் பாட்டு' எனவும் கொள்வர். <br/><br/>‘மடத்தகை மாமயில் பனிக்கும்’ என்று அருளிப்<br/>படாஅம் ஈத்த கெடாஅ நல்லிசைக்,<br/>கடாஅ யானைக் கலிமான் பேக!<br/>பசித்தும் வாரோம்; பாரமும் இலமே ;<br/>களங்கனி யன்ன கருங்கோட்டுச் சீறியாழ்<br/>நயம்புரிந் துறையுநர் நடுங்கப் பண்ணி,<br/>‘அறம்செய் தீமோ, அருள்வெய் யோய்!’ என,<br/>இ·தியாம் இரந்த பரிசில்: அ·து இருளின்,<br/>இனமணி நெடுந்தேர் ஏறி,<br/>இன்னாது உறைவி அரும்படர் களைமே!<br/><br/>          146. தேர் பூண்க மாவே! <br/>பாடியவர் : அரிசில் கிழார்.  <br/>பாடப்பட்டோன்: வையாவிக் கோப்பெரும் பேகன்.  <br/>திணை: பெருந்திணை.   துறை: குறுங்கலி. <br/><br/>அன்ன வாக; நின் அருங்கல வெறுக்கை<br/>அவை பெறல் வேண்டேம்; அடுபோர்ப் பேக!<br/>சீறியாழ் செவ்வழி பண்ணி, நின் வன்புல<br/>நன்னாடு பாட, என்னை நயந்து<br/>பரிசில் நல்குவை யாயின், குரிசில் ! நீ<br/>நல்கா மையின் நைவரச் சாஅய்,<br/>அருந்துயர் உழக்கும்நின் திருந்திழை அரிவை<br/>கலிமயிற் கலாவம் கால்குவித் தன்ன,<br/>ஒலிமென் கூந்தல் கமழ்புகை கொளீஇத்,<br/>தண்கமழ் கோதை புனைய,<br/>வண்பரி நெடுந்தேர் பூண்க, நின் மாவே!<br/><br/>            147. எம் பரிசில்! <br/>பாடியவர் : பெருங்குன்றூர் கிழார். <br/>பாடப்பட்டோன்: வையாவிக் கோப்பெரும் பேகன். <br/>திணை: பெருந்திணை.  துறை: குறுங்கலி. <br/><br/>கல்முழை அருவிப் பன்மலை நீந்திச்,<br/>சீறியாழ் செவ்வழி பண்ணி வந்ததைக்,<br/>கார்வான் இன்னுறை தமியள் கேளா,<br/>நெருநல் ஒருசிறைப் புலம்புகொண்டு உறையும்<br/>அரிமதர் மழைக்கண், அம்மா அரிவை<br/>நெய்யடு துறந்த மையிருங் கூந்தல்<br/>மண்ணூறு மணியின் மாசுஅற மண்ணிப்,<br/>புதுமலர் கஞல, இன்று பெயரின்<br/>அதுமன், எம் பரிசில் ஆவியர் கோவே!<br/><br/>           148. என் சிறு செந்நா! <br/>பாடியவர் : வன்பரணர். <br/>பாடப்பட்டோன்: கண்டீரக் கோப் பெருநள்ளி. <br/>திணை: பாடாண். துறை: பரிசில். <br/><br/>கறங்குமிசை அருவிய பிறங்குமலை நள்ளி! நின்<br/>அசைவுஇல் நோந்தாள் நசைவளன் ஏத்தி,<br/>நாடொறும் நன்கலம் கனிற்றொடு கொணர்ந்து,<br/>கூடுவிளங்கு வியன்நகர்ப், பரிசில் முற்று அளிப்பப்;<br/>பீடில் மன்னர்ப் புகழ்ச்சி வேண்டிச்<br/>செய்யா கூறிக் கிளத்தல்<br/>எய்யா தாகின்று, எம் சிறு செந்நாவே.<br/><br/>          149. வண்மையான் மறந்தனர்! <br/>பாடியவர் : வன்பரணர். <br/>பாடப்பட்டோன்: கண்டீரக் கோப் பெருநள்ளி. <br/>திணை: பாடாண். துறை: பரிசில். <br/><br/>நள்ளி ! வாழியோ; நள்ளி ! நள்ளென்<br/>மாலை மருதம் பண்ணிக் காலைக்<br/>கைவழி மருங்கிற் செவ்வழி பண்ணி,<br/>‘வரவுஎமர் மறந்தனர்; அது நீ<br/>புரவுக்கடன் பூண்ட வண்மை யானே<br/><br/>        150. நளி மலை நாடன்! <br/>பாடியவர் : வன் பரணர்.  <br/>பாடப்பட்டோன்: கண்டீரக் கோப் பெருநள்ளி.<br/> திணை: பாடாண்.  துறை: இயன்மொழி. <br/>சிறப்பு:தோட்டி மலைக்கு உரியவன் இவன் என்பதும், இவன் வேட்டுவக் குடியினன் என்பதும், <br/>கூதிர்ப் பருந்தின் இருஞ் சிறகு அன்ன<br/>பாறிய சிதாரேன், பலவுமுதல் பொருந்தித்,<br/>தன்னும் உள்ளேன், பிறிதுபுலம் படர்ந்த என்<br/>உயங்குபடர் வருத்தமும் உலைவும் நோக்கி,<br/>மான்கணம் தொலைச்சிய குருதியங் கழற்கால்,<br/>வான்கதிர்த் திருமணி விளங்கும் சென்னிச்,<br/>செல்வத் தோன்றல், ஓர் வல்வில் வேட்டுவன்,<br/>தொழுதனென் எழுவேற் கைகவித்து இரீஇ,<br/>இழுதின் அன்ன வால்நிணக் கொழுங்குறை,<br/>கான்அதர் மயங்கிய இளையர் வல்லே,<br/>தாம்வந்து எய்தா அளவை, ஒய்யெனத்<br/>தான்ஞெலி தீயின் விரைவனன் சுட்டு, ‘நின்<br/>இரும்பேர் ஒக்கலொடு தின்ம்’ எனத் தருதலின்,<br/>அமிழ்தின் மிசைந்து, காய்பசி நீங்கி,<br/>நல்மரன் நளிய நறுந்தண் சாரல்,<br/>கல்மிசை அருவி தண்ணெனப் பருகி,<br/>விடுத்தல் தொடங்கினேன் ஆக, வல்லே,<br/>“பெறுதற் கரிய வீறுசால் நன்கலம்<br/>பிறிதொன்று இல்லை; காட்டு நாட்டோம்” என,<br/>மார்பிற் பூண்ட வயங்குகாழ் ஆரம்<br/>மடைசெறி முன்கை கடகமொடு ஈத்தனன்;<br/>‘எந்நா டோ?’ என, நாடும் சொல்லான்!<br/>‘யாரீ ரோ!’ எனப், பேரும் சொல்லான்;<br/>பிறர்பிறர் கூற வழிக்கேட் டிசினே;<br/>‘இரும்பு புனைந்து இயற்றாப் பெரும்பெயர்த் தோட்டி<br/>அம்மலை காக்கும் அணிநெடுங் குன்றின்<br/>பளிங்கு வகுத் தன்ன தீநீர்,<br/>நளிமலை நாடன் நள்ளிஅவன்’ எனவே.<br/><br/>       151. அடைத்த கதவினை! <br/>பாடியவர் : பெருந்தலைச்  சாத்தனார்.  <br/>பாடப்பட்டோன்: இளவிச்சிக்கோ. திணை: பாடாண்.  <br/>துறை: இயன்மொழி.  குறிப்பு: இளங் கண்டீரக்கோவும், இளவிச்சிக்கோவும் ஒருங்கு இருந்தன.  <br/>அவண் சென்ற புலவர் இளங்கண்டீரக் கோவைபப் புல்லி, இளவிச்சிக்கோவைப்<br/>புல்லராயினர். 'என்னை என் செயப் புல்லீராயினர்' என அவன் கேட்கப் புலவர் பாடிய செய்யுள் இது.  (இருவரது குடியியல்புகளையும் கூறிப் பாடுதலால் இயன்மொழி ஆயிற்று.) <br/><br/>பண்டும் பண்டும் பாடுநர் உவப்ப,<br/>விண்தோய் சிமைய விறல்வரைக் கவாஅன்<br/>கிழவன் சேட்புலம் படரின், இழை அணிந்து,<br/>புன்தலை மடப்பிடி பரிசிலாகப்,<br/>பெண்டிரும் தம்பதம் கொடுக்கும் வண்புகழ்க்<br/>கண்டீ ரக்கோன் ஆகலின், நன்றும்<br/>முயங்கல் ஆன்றிசின், யானே: பொலந்தேர்<br/>நன்னன் மருகன் அன்றியும், நீயும்<br/>முயங்கற்கு ஒத்தனை மன்னே: வயங்கு மொழிப்<br/>பாடுநர்க்கு அடைத்த கதவின், ஆடு மழை <br/>அணங்குசால் அடுக்கம் பொழியும் நும்<br/>மணங்கமழ் மால்வரை வரைந்தனர், எமரே.<br/><br/>           152. பெயர் கேட்க நாணினன்!<br/>பாடியவர் : வண்பரணர்.  <br/>பாடப்பட்டோன்: வல்வில் ஓரி. <br/>திணை: பாடாண்.  துறை: பரிசில் விடை. <br/>சிறப்பு: ஓரியது பெருமித நிலையின் விளக்கம்; அவன் வேட்டுவக் குடியினன் என்பது. <br/>( பரிசில் பெற்ற புலவர், அவனை வியந்து பாடியது இச் செய்யுள்) <br/><br/>`வேழம் வீழ்த்த விழுத் தொடைப் பகழி<br/>பேழ்வாய் உழுவையைப் பெரும்பிறிது உறீஇப்,<br/>புழல்தலை புகர்க்கலை உருட்டி, உரல்தலைக்<br/>கேழற் பன்றி வீழ, அயலது<br/>ஆழற் புற்றத்து உடும்பில் செற்றும்,<br/>வல்வில் வேட்டம் வலம்படுத் திருந்தோன்,<br/>புகழ்சால் சிறப்பின் அம்புமிகத் திளைக்கும்<br/>கொலைவன் யார்கொலோ? கொலைவன் மற்று இவன்<br/>விலைவன் போலான்: வெறுக்கைநன்கு உடையன்:<br/>ஆரம் தாழ்ந்த அம்பகட்டு மார்பின்,<br/>சாரல் அருவிப் பயமலைக் கிழவன்,<br/>ஓரி கொல்லோ? அல்லன் கொல்லோ?<br/>பாடுவல், விறலி! ஓர் வண்ணம்; நீரும்<br/>மண்முழா அமைமின் ; பண்யாழ் நிறுமின் ;<br/>கண்விடு தூம்பின் களிற்று உயிர் தொடுமின்:<br/>எல்லரி தொடுமின் ; ஆகுளி தொடுமின்;<br/>பதலை ஒருகண் பையென இயக்குமின்;<br/>மதலை மாக்கோல் கைவலம் தமின்` என்று,<br/>இறைவன் ஆகலின், சொல்லுபு குறுகி,<br/>மூவேழ் துறையும் ழுறையுளிக் கழிப்பிக்,<br/>`கோ`வெனப் பெயரிய காலை, ஆங்கு அது<br/>தன்பெயர் ஆகலின் நாணி, மற்று, யாம்<br/>நாட்டிடன் நாட்டிடன் வருதும் ; ஈங்கு ஓர்<br/>வேட்டுவர் இல்லை, நின் ஒப் போர்` என,<br/>வேட்டது மொழியவும் விடாஅன், வேட்டத்தில்<br/>தான் உயிர் செகுத்த மான் நிணப் புழுக்கோடு,<br/>ஆன் உருக்கு அன்ன வேரியை நல்கித்,<br/>தன்மலைப் பிறந்த தாவில் நன்பொன்<br/>பன்மணிக் கு வையடும் விரைஇக், `கொண்ம்` எனச்,<br/>சுரத்துஇடை நல்கி யோனே : விடர்ச் சிமை<br/>ஓங்குஇருங் கொல்லிப் பொருநன்,<br/>ஓம்பா ஈகை விறல்வெய் யோனே!<br/><br/>            153. கூத்தச் சுற்றத்தினர்! <br/>பாடியவர் : வண்பரணர்.  <br/>பாடப்பட்டோன்: வல்வில் ஓரி. <br/>திணை: பாடாண். துறை: இயன் மொழி. <br/><br/>மழையணி குன்றத்துக் கிழவன், நாளும்,<br/>இழையணி யானை இரப்போர்க்கு ஈயும்,<br/>சுடர்விடு பசும்பூண், சூர்ப்பு அமை முன்கை,<br/>அடுபோர் ஆனா, ஆதன் ஓரி<br/>மாரி வண்கொடை காணிய, நன்றும்<br/>சென்றது மன், எம் கண்ணுளங் கடும்பே;<br/>பனிநீர்ப் பூவா மணிமிடை குவளை<br/>வால்நார்த் தொடுத்த கண்ணியும், கலனும்,  <br/>யானை இனத்தொடு பெற்றனர்; நீங்கிப்,<br/>பசியார் ஆகல் மாறுகொல்; விசிபிணிக்<br/>கூடுகொள் இன்னியம் கறங்க,<br/>ஆடலும் ஒல்லார் தம் பாடலும் மறந்தே?<br/><br/>         154. இரத்தல் அரிது! பாடல் எளிது! <br/>பாடியவர் : மோசிகீரனார். <br/>பாடப்பட்டோன்: கொண்கானங் கிழான். <br/>திணை: பாடாண். துறை: பரிசில் துறை. <br/><br/>திரைபொரு முந்நீர்க் கரைநணிச் செலினும்,<br/>அறியுநர்க் காணின், வேட்கை நீக்கும்<br/>சின்னீர் வினவுவர், மாந்தர் : அதுபோல்,<br/>அரசர் உழைய ராகவும், புரைதபு<br/>வள்ளியோர்ப் படர்குவர், புலவர் ; அதனால்,<br/>`யானும்,`பெற்றது ஊதியம்; பேறியாது?` என்னேன்;<br/>உற்றனென் ஆதலின் உள்ளிவந் தனனே;<br/>`ஈயென இரத்தலோ அரிதே! நீ அது<br/>நல்கினும், நல்காய் ஆயினும் வெல்போர்<br/>எறிபடைக்கு ஓடா ஆண்மை, அறுவைத்<br/>தூவிரி கடுப்பத் துவன்றி மீமிசைத்<br/>தண்பல இழிதரும் அருவி நின் <br/>கொண்டுபெருங்கானம், பாடல் எனக்கு எளிதே.<br/><br/>           155. ஞாயிறு எதிர்ந்த நெருஞ்சி!<br/>பாடியவர் : மோசி கீரனார். <br/>பாடப்பட்டோன்: கொண்கானங் கிழான். <br/>திணை: பாடாண். துறை: பாணாற்றுப்படை <br/><br/>வணர் கோட்டுச் சீறியாழ் வாடுபுடைத் தழீஇ,<br/>`உணர்வோர் யார், என் இடும்பை தீர்க்க``எனக்,<br/>கிளக்கும், பாண! கேள், இனி நயத்தின்;<br/>பாழ்ஊர் நெருஞ்சிப் பசலை வான்பூ<br/>ஏர்தரு சுடரின் எதிர்கொண்டு ஆஅங்கு,<br/>இலம்படு புலவர் மண்டை விளங்கு புகழ்க்<br/>கொண்பெருங்காலத்துக் கிழவன்                <br/>தண்தார் அகலம் நோக்கின், மலர்ந்தே.<br/><br/>       156. இரண்டு நன்கு உடைத்தே! <br/>பாடியவர் : மோசிகீரனார். <br/>பாடப்பட்டோன்: கொண்கானங் கிழான்.<br/>திணை: பாடாண். துறை: இயன்மொழி. <br/><br/>ஒன்றுநன் குடைய பிறர் குன்றம்; என்றும்<br/>இரண்டுநன் குடைத்தே கொண்பெருங் கானம்;<br/>நச்சிச் சென்ற இரவலர்ச் சுட்டித்<br/>தொடுத்துணக் கிடப்பினும் கிடக்கும்; அ·தான்று<br/>நிறையருந் தானை வேந்தரைத்<br/>திறைகொண்டு பெயர்க்குஞ் செம்மலும் உடைத்தே.<br/><br/>            157. ஏறைக்குத் தகுமே!<br/>பாடியவர் : குறமகள் இளவெயினி. <br/>பாடப்பட்டோன்: ஏறைக் கோன். <br/>திணை: பாடாண். துறை: இயன்மொழி. <br/>சிறப்பு: ஏறைக் கோன் குறவர் குடியினன் என்பது. <br/><br/>தமர்தன் தப்பின் அதுநோன் றல்லும்,<br/>பிறர்கை யறவு தான்நா ணுதலும்,<br/>படைப்பழி தாரா மைந்தினன் ஆகலும்,<br/>வேந்துடை அவையத்து ஓங்குபு நடத்தலும்,<br/>நும்மோர்க்குத் தகுவன அல்ல; எம்மோன்<br/>சிலைசெல மலர்ந்த மார்பின், கொலைவேல்,<br/>கோடல் கண்ணிக் குறவர் பெருமகன்:<br/>ஆடு மழை தவிர்க்கும் பயங்கெழு மீமிசை,<br/>எற்படு பொழுதின், இனம்தலை மயங்கிக்,<br/>கட்சி காணாக் கடமான் நல்லேறு<br/>மடமான் நாகுபிணை பயிரின், விடர்முழை<br/>இரும்புலிப் புகர்ப்போத்து ஓர்க்கும்<br/>பெருங்கல் நாடன்-எம் ஏறைக்குத் தகுமே.<br/><br/>          158. உள்ளி வந்தெனன் யானே! <br/>பாடியவர்; பெருஞ்சித்திரனார். <br/>பாடப்பட்டோன் : குமணன். திணை; பாடாண். <br/>துறை: வாழ்த்தியல்; பரிசில் கடாநிலையும் ஆம்.  <br/>சிறப்பு ; எழுவர் வள்ளல்கள் என்னும் குறிப்பு. <br/><br/>முரசுகடிப்பு இகுப்பவும், வால்வளை துவைப்பவும்,<br/>அரசுடன் பொருத அண்ணல் நெடுவரைக்,<br/>கறங்குவெள் அருவி கல் அலைத்து ஒழுகும்<br/>பறம்பின் கோமான் பாரியும்; பிறங்கு மிசைக்<br/>கொல்லி ஆண்ட வல்வில் ஓரியும்;<br/>காரி ஊர்ந்து பேரமர்க் கடந்த,<br/>மாரி ஈகை, மறப்போர் மலையனும்;<br/>ஊராது ஏந்திய குதிரைக், கூர்வேல்,<br/>கூவிளங் கண்ணிக், கொடும்பூண், எழினியும்;<br/>ஈர்ந்தண் சிலம்பின் இருள் தூங்கும் நளிமுழை,<br/>அருந்திறல் கடவுள் காக்கும் உயர்சிமைப்,<br/>பெருங்கல் நாடன் பேகனும்; திருந்து மொழி<br/>மோசி பாடிய ஆயும்; ஆர்வமுற்று<br/>உள்ளி வருநர் உலைவுநனி தீரத்,<br/>தள்ளாது ஈயும் தகைசால் வண்மைக்,<br/>கொள்ளார் ஓட்டிய, நள்ளையும்; என ஆங்கு<br/>எழுவர் மாய்ந்த பின்றை, அழி வரப்<br/>பாடி வருநரும் பிறருங் கூடி<br/>இரந்தோர் அற்றம் தீர்க்கென, விரைந்து இவண்<br/>உள்ளி வந்தனென், யானே; விசும்புஉறக்<br/>கழைவளர் சிலம்பின் வழையடு நீடி,<br/>ஆசினிக் கவினிய பலவின் ஆர்வுற்று,<br/>முட்புற முதுகனி பெற்ற கடுவன் <br/>துய்த்தலை மந்தியைக் கையிடூஉப் பயிரும்,<br/>அதிரா யாணர், முதிரத்துக் கிழவ!<br/>இவண்விளங்கு சிறப்பின் இயல்தேர்க் குமண!<br/>இசைமேந் தோன்றிய வண்மையடு,<br/>பகைமேம் படுக, நீ ஏந்திய வேலே!<br/><br/>      159. கொள்ளேன்! கொள்வேன்! <br/>பாடியவர்; பெருஞ்சித்திரனார். <br/>பாடப்பட்டோன் : குமணன். <br/>திணை; பாடாண். துறை: பரிசில் கடாநிலை. <br/> சிறப்பு : வறுமை வாழ்வின் ஒரு கூற்றைக் காட்டும் சொல்லோவியம். <br/><br/>`வாழும் நாளடு யாண்டுபல உண்மையின்,<br/>தீர்தல்செல் லாது, என் உயிர்` எனப் பலபுலந்து,<br/>கோல்கால் ஆகக் குறும்பல ஒதுங்கி,<br/>நூல்விரித் தன்ன கதுப்பினள், கண் துயின்று,<br/>முன்றிற் போகா முதுர்வினள் யாயும்;<br/>பசந்த மேனியடு படர்அட வருந்தி,<br/>மருங்கில் கொண்ட பல்குறு மாக்கள்<br/>பிசைந்துதின வாடிய முலையள், பெரிது அழிந்து,<br/>குப்பைக் கீரைக் கொய்கண் அகைத்த<br/>முற்றா இளந்தளிர் கொய்துகொண்டு, உப்பின்று,<br/>நீர்உலை யாக ஏற்றி, மோரின்று,<br/>அவிழ்பதம் மறந்து, பாசடகு மிசைந்து,<br/>மாசொடு குறைந்த உடுக்கையள், அறம் பழியாத்,<br/>துவ்வாள் ஆகிய என்வெய் யோளும்;<br/>என்றாங்கு, இருவர் நெஞ்சமும்  உவப்பக் கானவர்<br/>கரிபுனம் மயக்கிய அகன்கண் கொல்லை.<br/>ஐவனம் வித்தி, மையுறக் கவினி,<br/>ஈனல் செல்லா ஏனற்கு இழுமெனக்<br/>கருவி வானம் தலைஇ யாங்கும்,<br/>ஈத்த நின்புகழ் ஏத்தித், தொக்க என்,<br/>பசிதினத் திரங்கிய, ஒக்கலும் உவப்ப-<br/>உயர்ந்து ஏந்து மருப்பின் கொல்களிறு பெறினும்,<br/>தவிர்ந்துவிடு பரிசில் கொள்ளலென்; உவந்து, நீ <br/>இன்புற விடுதி யாயின், சிறிது<br/>குன்றியும் கொள்வல், கூர்வேற் குமண!<br/>அதற்பட அருளல் வேண்டுவல்-விறற்புகழ்<br/>வசையில் விழுத்திணைப் பிறந்த<br/>இசைமேந் தோன்றல்! நிற் பாடிய யானே.<br/><br/>        160. புலி வரவும் அம்புலியும்! <br/>பாடியவர்; பெருஞ்சித்திரனார். <br/>பாடப்பட்டோன் : குமணன். <br/>திணை; பாடாண். துறை: பரிசில் கடாநிலை.  <br/>சிறப்பு : வறுமையின் ஒரு சோகமான காட்சி பற்றிய  சொல்லோவியம்.<br/> (பரிசிலை விரும்பி, அரசனைப் புகழ்ந்து வேண்டுகின்றார்  புலவர்), <br/><br/>‘உருகெழு ஞாயிற்று ஒண்கதிர் மிசைந்த<br/>முளிபுல் கானம் குழைப்பக், கல்லென<br/>அதிர்குரல் ஏறோடு துளிசொரிந் தாங்குப்<br/>பசிதினத் திரங்கிய கசிவுடை யாக்கை<br/>அவிழ்புகுவு அறியா தாகலின், வாடிய<br/>நெறிகொள் வரிக்குடர் குனிப்பத் தண்ணெனக்,<br/>குய்கொள் கொழுந்துவை நெய்யுடை அடிசில்,<br/>சிறுபொன் நன்கலஞ் சுற்ற இரீஇக்<br/>“கோடின் றாக, பாடுநர் கடும்பு” என,<br/>அரிதுபெறு பொலங்கலம் எளிதினின் வீசி,<br/>நட்டோர் நட்ட நல்லிசைக் குமணன்,<br/>மட்டார் மறுகின், முதிரத் தோனே:<br/>செல்குவை யாயின், நல்குவை, பெரிது` எனப்,<br/>பல்புகழ் நுவலுநர் கூற, வல் விரைந்து,<br/>உள்ளம் துரப்ப வந்தனென்; எள்ளுற்று,<br/>இல்லுளைக் குடுமிப் புதல்வன் பன்மாண்<br/>பாலில் வறுமுலைசுவைத்தனன்பெறாஅன்,<br/>கூழும் சோறும் கடைஇ, ஊழின்<br/>உள்ளில் வருங்கலம் திறந்து, அழக் கண்டு,<br/>மறப்புலி உரைத்தும், மதியங் காட்டியும்,<br/>நொந்தனள் ஆகி, `நுந்தையை உள்ளிப்,<br/>பொடிந்தநின் செவ்வி காட்டு` எனப் பலவும்<br/>வினவல் ஆனா ளாகி, நனவின்<br/>அல்லல் உழப்போள் மல்லல் சிறப்பச்,<br/>செல்லாச் செல்வம் மிகுந்தனை, வல்லே<br/>விடுதல் வேண்டுவல் அத்தை; படுதிரை<br/>நீர்சூழ் நிலவரை உயர நின் <br/>சீர்கெழு விழுப்புகழ் ஏத்துகம் பலவே.<br/><br/>         161. பின் நின்று துரத்தும்! <br/>பாடியவர்: பெருஞ்சித்திரனார். <br/>பாடப்பட்டோன் : குமணன். <br/>திணை: பாடாண். துறை: பரிசில்.  குறிப்பு : பாடிப் பகடு பெற்றது.<br/> (பரிசில் பெற்று அரசனைப் பாடிப் போற்றியது.) <br/><br/>நீண்டொலி அழுவம் குறைய முகந்துகொண்டு,<br/>ஈண்டுசெலல் கொண்மூ வேண்டுவயின் குழீஇப்<br/>பெருமலை யன்ன தோன்றுதல், சூன்முதிர்பு,<br/>உரும்உரறு கருவியடு, பெயல்கடன் இறுத்து, <br/>வள்மலை மாறிய என்றூழ்க் காலை,<br/>மன்பதை யெல்லாம் சென்றுணர், கங்கைக்<br/>கரைபொரு மலிநீர் நிறைந்து தோன்றியாங்கு,<br/>எமக்கும் பிறர்க்கும் செம்மலை யாகலின்,<br/>`அன்பில் ஆடவர் கொன்று, ஆறு கவரச்,<br/>சென்று தலைவருந அல்ல, அன்பின்று,<br/>வன்கலை தெவிட்டும், அருஞ்சுரம் இறந்தோர்க்கு, <br/>இற்றை நாளடும் யாண்டுதலைப் பெயர்` எனக்<br/>கண் பொறி போகிய கசிவொடு, உரன்அழிந்து,<br/>அருந்துயர் உழக்கும்என் பெருந்துன் புறுவி நின்<br/>தாள்படு செல்வம் காண்டொறும் மருளப்,<br/>பனைமருள் தடக்கை யடு முத்துப்படு முற்றிய<br/>உயர்மருப்பு ஏந்திய வரைமருள் நோன்பகடு,<br/>ஒளிதிகழ் ஓடை பொலிய, மருங்கில் <br/>படுமணி இரட்ட, ஏறிச் செம்மாந்து,<br/>செலல்நசைஇ உற்றனென்-விறல்மிகு குருசில்!<br/>இன்மை துரப்ப, இசைதர வந்து, நின்<br/>வண்மையில் தொடுத்தஎன் நயந்தினை கேண்மதி!<br/>வல்லினும், வல்லேன் ஆயினும், வல்லே,<br/>என்அளந்து  அறிந்தனை நோக்காது, சிறந்த<br/>நின் அளந்து அறிமதி, பெரும! என்றும்<br/>வேந்தர் நாணப் பெயர்வேன்; சாந்தருந்திப்<br/>பல்பொறிக் கொண்ட ஏந்துஎழில் அகலம்<br/>மாண்இழை மகளிர் புல்லுதொறும் புகல,<br/>நாள்முரசு இரங்கும் இடனுடை வரைப்பின்நின்<br/>தாள்நிழல் வாழ்நர் நண்கலம் மிகுப்ப,<br/>வாள் அமர் உயர்ந்தநின் தானையும்,<br/>சீர்மிகு செல்வமும் ஏந்துகம் பலவே. <br/><br/>          162. இரவலர்அளித்த பரிசில்! <br/>பாடியவர்: பெருஞ்சித்திரனார். <br/>பாடப்பட்டோன் : இளவெளிமான். <br/>திணை: பாடாண். துறை: பரிசில் விடை.  சிறப்பு : புலவர் பெருமிதம். <br/><br/>இரவலர் புரவலை நீயும் அல்லை!<br/>புரவலர் இரவலர்க்கு இல்லையும் அல்லர்;<br/>இரவலர் உண்மையும் காண்,இனி; இரவலர்க்கு<br/>ஈவோர் உண்மையும் காண், இனி; நின்ஊர்க்<br/>கடுமரம் வருந்தத் தந்து யாம் பிணித்த<br/>நெடுநல் யானை எம் பரிசில்;<br/>கடுமான் தோன்றல்! செல்வல் யானே.<br/><br/>          163. தமிழ் உள்ளம்!<br/>பாடியவர்: பெருஞ்சித்திரனார். <br/>பாடப்பட்டோன் : புலவரின் மனைவி.<br/>திணை: பாடாண். துறை: பரிசில். <br/><br/>நின் நயந்து உறைநர்க்கும், நீ நயந்து உறைநர்க்கும்,<br/>பன்மாண் கற்பின்நின் கிளைமுத லோர்க்கும்,<br/>கடும்பின் கடும்பசி தீர யாழநின்<br/>நெடுங்குறி எதிர்ப்பை நல்கி யோர்க்கும்,<br/>இன்னோர்க்கு என்னாது, என்னோடும் சூழாது,<br/>வல்லாங்கு வாழ்தும் என்னாது, நீயும்<br/>எல்லோர்க்கும் கொடுமதி-மனைகிழ வோயே!<br/>பழந்தூங்கு முதிரத்துக் கிழவன்<br/>திருந்துவேல் குமணன் நல்கிய வளனே.<br/><br/>        164. வளைத்தாயினும் கொள்வேன்! <br/>பாடியவர்: பெருந்தலைச் சாத்தனார். <br/>பாடப் பட்டோன்: குமணன். <br/>திணை: பாடாண். துறை: பரிசில் கடாநிலை. குறிப்பு: தம்பியால் நாடு<br/>கொள்ளப்பட்டுக் குமணன் காட்டிடத்து மறைந்து வாழ்ந்த காலை, அவனைக் கண்டு-பாடியது. [பரிசில் விரும்பிப் பாடுதலால், பரிசில் கடாநிலை ஆயிற்று. வாகைத் திணையின் பகுதியாகிய, கடைக்கூட்டு நிலைக்கு இளம்பூரணர் எடுத்துக் காட்டுவர் (தொல். புறத்.சூ.30)] <br/><br/>ஆடுநனி மறந்த கோடுஉயர் அடுப்பின்<br/>ஆம்பி பூப்பத், தேம்புபசி உழவாப்,<br/>பாஅல் இன்மையின் தோலொடு திரங்கி,<br/>இல்லி தூர்த்த பொல்லா வறுமுலை <br/>சுவைத்தொறும் அழூஉம்தன் மகத்துவம் நோக்கி,<br/>நீரொடு நிறைந்த ஈர்இதழ் மழைக்கண்என்<br/>மனையோள் எவ்வம் நோக்கி, நினைஇ,<br/>நிற்படர்ந் திசினே-நற்போர்க் குமண!<br/>என்நிலை அறிந்தனை யாயின், இந்நிலைத்<br/>தொடுத்தும் கொள்ளாது அமையலென்-அடுக்கிய<br/>பண்ணமை நரம்பின் பச்சை நல்யாழ்,<br/>மண்ணமை முழவின், வயிரியர்<br/>இன்மை தீர்க்குங் குடிப்பிறந் தோயே.<br/><br/>            165. இழத்தலினும் இன்னாது! <br/>பாடியவர்:  பெருந்தலைச் சாத்தனார். <br/>பாடப்பட்டோன் : குமணன். <br/>திணை: பாடாண். துறை: பரிசில் விடை. குறிப்பு:  காடு பற்றியிருந்த குமணன்,<br/>புலவர் பரிசில் வேண்டிப் பாடத், தன் தலையைக் கொய்து கொண்டு தம்பியின் கையிற் கொடுத்துப் பொருள் பெற்றுப் போகுமாறு சொல்லித் தன் வாளைக்<br/>கொடுக்கப், பெற்றுப் புலவர் பாடியது. <br/><br/>மன்னா உலகத்து மன்னுதல் குறித்தோர்<br/>தம்புகழ் நிறீஇத் தாமாய்ந் தனரே;<br/>துன்னரும் சிறப்பின் உயர்ந்த செல்வர்,<br/>இன்மையின் இரப்போர்க்கு ஈஇ யாமையின்,<br/>தொன்மை மாக்களின் தொடர்பு அறியலரே;<br/>தாள்தாழ் படுமணி இரட்டும், பூனுதல்,<br/>ஆடியல் யானை பாடுநர்க்கு அருகாக்<br/>கேடில் நல்லிசை வயமான் தோன்றலைப்<br/>பாடி நின்றெனன் ஆகக்,`கொன்னே<br/>பாடுபெறு பரிசிலன் வாடினன் பெயர்தல் என்<br/>நாடுஇழந் ததனினும் நனிஇன் னாது` என,<br/>வாள்தந் தனனே, தலை எனக்கு ஈயத்,<br/>தன்னிற் சிறந்தது பிறிதுஒன்று இன்மையின்;<br/>ஆடுமலி உவகையோடு வருவல்,<br/>ஓடாப் பூட்கைநிற் கிழமையோன் கண்டே.<br/><br/>       166. யாமும் செல்வோம்! <br/>பாடியவர்: ஆவூர்  மூலங் கிழார். <br/>பாடப்பட்டோன் : சோணாட்டுப் பூஞ்சாற்றூர்ப் பார்ப்பான் கௌணியன் விண்ணந்தாயன். <br/>திணை: வாகை. துறை: பார்பபன வாகை. <br/><br/>நன் றாய்ந்த நீள் நிமிர்சடை<br/>முது முதல்வன் வாய் போகாது,<br/>ஒன்று புரிந்த ஈரி ரண்டின்,<br/>ஆறுணர்ந்த ஒரு முதுநூல் <br/>இகல் கண்டோர் மிகல் சாய்மார்,<br/>மெய் அன்ன பொய் உணர்ந்து,<br/>பொய் ஓராது மெய் கொளீஇ,<br/>மூவேழ் துறைபும் முட்டின்று போகிய<br/>உரைசால் சிறப்பின் உரவோர் மருக!<br/>வினைக்கு வேண்டி நீ பூண்ட <br/>புலப் புல்வாய்க் கலைப் பச்சை<br/>சுவல் பூண்ஞான் மிசைப் பொலிய;<br/>மறம் கடிந்த அருங் கற்பின், <br/>அறம் புகழ்ந்த வலை சூடிச்,<br/>சிறு நுதல், பேர் அகல் அல்குல்,<br/>சில சொல்லின் பல கூந்தல், நின்<br/>நிலைக் கொத்தநின் துணைத் துணைவியர்<br/>தமக்கு அமைந்த தொழில் கேட்பக்;<br/>காடு என்றா நாடுஎன்று ஆங்கு<br/>ஈரேழின் இடம் முட்டாது, <br/>நீர் நாண நெய் வழங்கியும்,<br/>எண் நாணப் பல வேட்டும்,<br/>மண் நாணப் புகழ் பரப்பியும்,<br/>அருங் கடிப் பெருங் காலை,<br/>விருந்து உற்றநின் திருந்து ஏந்துநிலை,<br/>என்றும், காண்கதில் அம்ம, யாமே! குடாஅது<br/>பொன்படு நெடுவரைப் புயல்ஏறு சிலைப்பின்,<br/>பூவிரி புதுநீர்க் காவிரி புரக்கும் <br/>தண்புனற் படப்பை எம்மூர் ஆங்கண்,<br/>உண்டும் தின்றும் ஊர்ந்தும் ஆடுகம்;<br/>செல்வல் அத்தை யானே; செல்லாது,<br/>மழைஅண் ணாப்ப நீடிய நெடுவரைக்<br/>கழைவளர் இமயம்போல,<br/>நிலீஇயர் அத்தை, நீ நிலமிசை யானே?<br/><br/>          167. ஒவ்வொருவரும் இனியர்! <br/>பாடியவர்: கோனாட்டு எறிச்சிலூர் மாடலன் மதுரைக் குமரனார். <br/>பாடப்பட்டோன் : சோழன் கடுமான் கிள்ளி. <br/>திணை: வாகை. துறை: அரச வாகை. <br/><br/>நீயே, அமர்காணின் அமர்கடந்து, அவர்<br/>படை விலக்கி எதிர் நிற்றலின்,<br/>வாஅள் வாய்த்த வடுவாழ் யாக்கை யடு,<br/>கேள்விக்கு இனியை, கட்கின் னாயே!<br/>அவரே, நிற்காணின் புறங் கொடுத்தலின்,<br/>ஊறுஅறியா மெய் யாக்கை யடு.<br/>கண்ணுக்கு இனியர்; செவிக்குஇன் னாரே!<br/>அதனால்,நீயும் ஒன்று இனியை;அவரும்ஒன்றுஇனியர்;<br/>ஒவ்வா யாவுள, மற்றே? வெல்போர்க்<br/>கழல்புனை திருந்தடிக் கடுமான் கிள்ளி!<br/>நின்னை வியக்குமிவ் வுலகம்; அ·து<br/>என்னோ? பெரும! உரைத்திசின் எமக்கே.<br/><br/>         168. கேழல் உழுத புழுதி!<br/>பாடியவர்: கருவூர்க் கந்தப்பிள்ளைச் சாத்தனார். <br/>பாடப்பட்டோன் : பிட்டங் கொற்றன். <br/>திணை: பாடாண். துறை: பரிசில் துறை; இயன்மொழியும், அரச வாகையும் ஆம். <br/><br/>அருவி ஆர்க்குங் கழைபயில் நனந்தலைக்<br/>கறிவளர் அடுக்கத்து மலரந்த காந்தள்<br/>கொழுங்கிழங்கு மிளிரக் கிண்டிக், கிளையடு,<br/>கடுங்கண் கேழல் உழுத பூழி,<br/>நன்னாள் வருபதம் நோக்கிக், குறவர்<br/>உழாஅது வித்திய பரூஉக்குரற் சிறுதினை<br/>முந்துவிளை யாணர் நாள்புதிது உண்மார்,<br/>மரையான் கறந்த நுரைகொள் தீம்பால்,<br/>மான்தடி புழுக்கிய புலவுநாறு குழிசி<br/>வான்கேழ் இரும்புடை கழாஅது, ஏற்றிச்,<br/>சாந்த விறகின் உவித்த புன்கம்,<br/>கூதளங் கவினிய குளவி முன்றில்,<br/>செழுங்கோள் வாழை அகல்இலைப் பகுக்கும்<br/>ஊராக் குதிரைக் கிழவ! கூர்வேல்,<br/>நறைநார்த் தொடுத்த வேங்கையங் கண்ணி,<br/>வடிநவில் அம்பின் வில்லோர் பெரும!<br/>கைவள் ஈகைக் கடுமான் கொற்ற!             <br/>வையக வரைப்பில் தமிழகம் கேட்பப்,<br/>பொய்யாச் செந்நா நெளிய ஏத்திப்  <br/>பாடுப என்ப பரிசிலர், நாளும்;<br/>ஈயா மன்னர் நாண,<br/>வீயாது பரந்தநின் வசையில் வான் புகழே!<br/><br/>             169. தருக பெருமானே! <br/>பாடியவர்: காவிரிபூம் பட்டினத்துக் காரிக்கண்ணனார். <br/>பாடப்பட்டோன் : பிட்டங்கொற்றன். <br/>திணை: பாடாண். துறை: பரிசில் கடாநிலை. <br/>(பரிசில் வேட்டுப் பாடுதலால் பரிசில் கடாநிலை ஆயிற்று.  <br/>அரசனின் வென்றிச் சிறப்பைப் போற்றியதும் காண்க.) <br/><br/>நும்படை செல்லுங் காலை, அவர்படை<br/>எறித்தெறி தானை முன்னரை எனாஅ,<br/>அவர்படை வருஉங் காலை, நும்படைக்<br/>கூழை தாங்கிய, அகல் யாற்றுக்<br/>குன்று விலங்கு சிறையின் நின்றனை எனாஅ,<br/>அரிதால், பெரும! நின் செவ்வி என்றும்;<br/>பெரிதால் அத்தை, என் கடும்பினது இடும்பை;<br/>இன்னே விடுமதி பரிசில்! வென்வேல்<br/>இளம்பல் கோசர் விளங்குபடை கன்மார்,<br/>இகலினர் எறிந்த அகல்இலை முருக்கின்<br/>பெருமரக் கம்பம் போலப்,<br/>பொருநர்க்கு உலையாநின் வலன் வாழியவே!<br/><br/>           170. உலைக்கல்லன்ன வல்லாளன்! <br/>பாடியவர்: உறையூர் மருத்துவன் தாமோதரனார். <br/>பாடப்பட்டோன் : பிட்டங்கொற்றன். <br/>திணை: வாகை.  துறை: வல்லாண் முல்லை; தானை மறமும்  ஆம். <br/><br/>மரைபிரித்து உண்ட நெல்லி வேலிப்,<br/>பரலுடை முன்றில், அங்குடிச் சீறூர்,<br/>எல்அடிப் படுத்த, கல்லாக் காட்சி<br/>வில்லுழுது உண்மார் நாப்பண், ஒல்லென,<br/>இழிபிறப் பாளன் கருங்கை சிவப்ப,<br/>வலிதுரந்து சிலைக்கும் வன்கண் கடுந்துடி,<br/>புலிதுஞ்சு நெடுவரைக் குடிஞையோடு இரட்டும்<br/>மலைகெழு நாடன் கூர்வேல் பிட்டன்,<br/>குறுகல் ஓம்புமின், தெவ்விர்; அவனே<br/>சிறுகண் யானை வெண்கோடு பயந்த<br/>ஒளிதிகழ் முத்தம் விறலியர்க்கு ஈந்து,<br/>நார்பிழிக் கொண்ட வெங்கள் தேறல்<br/>பண்அமை நல்யாழ்ப் பாண்கடும்பு அருத்தி,<br/>நசைவர்க்கு மென்மை அல்லது, பகைவர்க்கு<br/>இரும்புபயன் படுக்குங் கருங்கைக் கொல்லன்<br/>விசைத்துஎறி கூடமொடு பொருஉம்<br/>உலைக்கல் அன்ன, வல்லா ளன்னே.<br/><br/>         171. வாழ்க திருவடிகள்! <br/>பாடியவர்: காவிரிப்பூம் பட்டினத்துக் காரிக்கண்ணனார். <br/>பாடப்பட்டோன் : பிட்டங்கொற்றன். <br/>திணை: பாடாண்.  துறை: இயன்மொழி.  <br/>சிறப்பு:  'ஈவோர் அரிய இவ்வுலகத்து வாழ்வோர் வாழ அவன் தாள் வாழியவே' என்னும் வாழ்த்தில், உலகின் தன்மையைக் காணலாம். <br/><br/>இன்று செலினுந் தருமே; சிறுவரை<br/>நின்று செலினுந் தருமே ; பின்னும்,<br/>‘முன்னே தந்தனென்’ என்னாது, துன்னி<br/>வைகலும் செலினும், பொய்யலன் ஆகி,<br/>யாம்வேண்டி யாங்குஎம் வறுங்கலம் நிறைப்போன்;<br/>தான்வேண்டி யாங்குத் தன்இறை உவப்ப<br/>அருந்தொழில் முடியரோ, திருந்துவேல் கொற்றன்;<br/>இனமலி கதச்சேக் களனொடு வேண்டினும்,<br/>களமலி நெல்லின் குப்பை வேண்டினும்,<br/>அருங்கலம் களிற்றொடு வேண்டினும், பெருந்தகை<br/>பிறர்க்கும் அன்ன அறத்தகை யன்னே,<br/>அன்னன் ஆகலின், எந்தை உள்ளடி<br/>முள்ளும் நோவ உற்றாக தில்ல!<br/>ஈவோர் அரியஇவ் உலகத்து,<br/>வாழ்வோர் வாழ, அவன் தாள் வாழியவே!<br/><br/>          172. பகைவரும் வாழ்க! <br/>பாடியவர்: வடமண்ணக்கன் தாமோதரனார். <br/>பாடப்பட்டோன் : பிட்டங்கொற்றன்.<br/> திணை: பாடாண்.  துறை: இயன்மொழி. <br/><br/>ஏற்றுக உலையே; ஆக்குக சோறே;<br/>கள்ளும் குறைபடல் ஓம்புக; ஒள்ளிழைப்<br/>பாடுவல் விறலியர் கோதையும் புனைக;<br/>அன்னவை பலவும் செய்க ; என்னதூஉம்<br/>பரியல் வெண்டா வருபதம் நாடி,<br/>ஐவனங் காவல் பெய்தீ நந்தின்.<br/>ஒளிதிகழ் திருந்துமணி நளியிருள் அகற்றும்<br/>வன்புல நாடன், வயமான் பிட்டன்;<br/>ஆரமர் கடக்கும் வேலும், அவனிறை<br/>மாவள் ஈகைக் கோதையும்.<br/>மாறுகொள் மன்னரும், வாழியர் நெடிதே!<br/><br/>            173. யான் வாழுநாள் வாழிய! <br/>பாடியவர்: சோழன் குளமுற்றத்துத் துஞ்சிய கிள்ளி வளவன். <br/>பாடப்பட்டோன்: சிறுகுடி கிழான் பண்ணன். <br/>திணை: பாடாண். துறை: இயன்மொழி. <br/><br/>யான்வாழும் நாளும் பண்ணன் வாழிய!<br/>பாணர் ! காண்க, இவன் கடும்பினது இடும்பை;<br/>யாணர்ப் பழுமரம் புள்இமிழ்ந் தன்ன<br/>ஊணொலி அரவந் தானும் கேட்கும்;<br/>பொய்யா எழிலி பெய்விடம் நோக்கி<br/>முட்டை கொண்டு வற்புலம் சேரும்<br/>சிறுநுண் எறும்பின் சில்லொழுக்கு ஏய்ப்பச்,<br/>சோறுடைக் கையர் வீறுவீறு இயங்கும்<br/>இருங்கிளைச் சிறாஅர்க் காண்டும்; கண்டும்,<br/>மற்றும் மற்றும் வினவுதும், தெற்றெனப்;<br/>பசிப்பிணி மருத்துவன் இல்லம்<br/>அணித்தோ? சேய்த்தோ? கூறுமின், எமக்கே,<br/><br/>             174. அவலம் தீரத் தோன்றினாய்! <br/>பாடியவர்: மாறோக்கத்து நப்பசலையார். <br/>பாடப்பட்டோன் : மலையமான் சோழிய வேனாதி திருக்கண்ணன். <br/>ணை: வாகை. துறை: அரச வாகை. <br/><br/>அணங்குடை அவுணர் கணம்கொண்டுஒளித்தெனச்,<br/>சேண்விளங்கு சிறப்பின் ஞாயிறு காணாது,<br/>இருள்கண் கெடுத்த பருதி ஞாலத்து<br/>இடும்பைகொள் பருவரல் தீரக், கடுந்திறல்<br/>அஞ்சன் உருவன் தந்து நிறுத்தாங்கு,<br/>அர சிழந்து இருந்த அல்லற் காலை,<br/>முரசுஎழுந்து இரங்கும் முற்றமொடு, கரைபொருது<br/>இரங்குபுனல் நெரிதரு மிகுபெருங் காவிரி<br/>மல்லல் நன்னாட்டு அல்லல் தீரப்,<br/>பொய்யா நாவிற் கபிலன் பாடிய,<br/>மையணி நெடுவரை ஆங்கண் ஒய்யெனச்<br/>செருப்புகல் மறவர் செல்புறம் கண்ட<br/>எள்ளறு சிறப்பின் முள்ளூர் மீமிசை,<br/>அருவழி இருந்த பெருவிறல் வளவன்<br/>மதிமருள் வெண்குடை காட்டி, அக்குடை<br/>புதுமையின் நிறுத்த புகழ்மேம் படுந!<br/>விடர்ப்புலி பொறித்த கோட்டைச், சுடர்ப் பூண்,<br/>சுரும்பார் கண்ணிப், பெரும்பெயர் நும்முன்<br/>ஈண்டுச்செய் நல்வினை யாண்டுச்சென்று உணீஇயர்,<br/>உயர்ந்தோர் உலகத்துப் பெயர்ந்தனன் ஆகலின்,<br/>ஆறுகொள் மருங்கின் மாதிரம் துழவும்<br/>கவலை நெஞ்சத்து அவலந் தீர<br/>நீதோன் றினையே-நிரைத்தார் அண்ணல்!<br/>கல்கண் பொடியக், கானம் வெம்ப<br/>மல்குநீர் வரைப்பில் கயம்பல உணங்கக்,<br/>கோடை நீடிய பைதறு காலை,<br/>இருநிலம் நெளிய ஈண்டி,<br/>உரும்உரறு கருவிய மழைபொழிந் தாங்கே!<br/><br/>          175. என் நெஞ்சில் நினைக் காண்பார்! <br/>பாடியவர்: கள்ளில் ஆத்திரையனார். <br/>பாடப்பட்டோன் : ஆதனுங்கன். <br/>திணை: பாடாண். துறை: இயன்மொழி. <br/><br/>எந்தை; வாழி; ஆதனுங்க ! என்<br/>நெஞ்சம் திறப்போர் நிற்காண் குவரே;<br/>நின்யான் மறப்பின், மறக்குங் காலை,<br/>என்உயிர் யாக்கையிற் பிரியும் பொழுதும்,<br/>என்யான் மறப்பின், மறக்குவென் - வென்வேல்<br/>விண்பொரு நெடுங்குடைக் கொடித்தேர் மோரியர்<br/>திண்கதிர்த் திகிரி திரிதரக் குறைத்த<br/>உலக இடைகழி அறைவாய் நிலைஇய<br/>மலர்வாய் மண்டிலத் தன்ன, நாளும்<br/>பலர்புரவு எதிர்ந்த அறத்துறை நின்னே.<br/><br/>     176. சாயல் நினைந்தே இரங்கும்! <br/>பாடியவர்: புறத்திணை நன்னாகனார். <br/>பாடப்பட்டோன் : ஓய்மான் நல்லியக் கோடான்.<br/> திணை: பாடாண். துறை: இயன்மொழி. <br/><br/>ஓரைஆயத்து ஒண்தொடி மகளிர்<br/>கேழல் உழுத இருஞ்சேறு கிளைப்பின்,<br/>யாமை ஈன்ற புலவுநாறு முட்டையைத்<br/>தேன்நாறு ஆம்பல் கிழங்கொடு பெறூஉம்,<br/>இழுமென ஒலிக்கும் புனலம் புதவின்,<br/>பெருமா விலங்கைத் தலைவன், சீறியாழ்<br/>இல்லோர் சொன்மலை நல்லியக் கோடனை<br/>உடையை வாழி, யெற் புணர்ந்த பாலே!<br/>பாரி பறம்பிற் பனிச்சுனைத் தெண்ணீர்<br/>ஓரூர் உண்மையின் இகழ்ந்தோர் போலக்,<br/>காணாது கழிந்த வைகல், காணா<br/>வழிநாட்கு இரங்கும், என் நெஞ்சம்-அவன்<br/>கழிமென் சாயல் காண்தொறும் நினைந்தே.<br/><br/>          177. யானையும் பனங்குடையும்! <br/>பாடியவர்: ஆவூர் மூலங்கிழார். <br/>பாடப்பட்டோன்: மல்லி கிழான் காரியாதி. <br/>திணை: பாடாண். துறை: இயன்மொழி. (வந்தார்க்கு மான் கறியும் சோறும்<br/>வாரி வழங்கிய கொடையியல்பைப் பாடுகின்றார் புலவர்.) <br/><br/>ஒளிறுவாள் மன்னர் ஒண்சுடர் நெடுநகர்,<br/>வெளிறுகண் போகப் பன்னாள் திரங்கிப்,<br/>பாடிப் பெற்ற பொன்னணி யானை,<br/>தமர்எனின், யாவரும் புகுப; அமர்எனின்,<br/>திங்களும் நுழையா எந்திரப் படுபுழைக்,<br/>கண்மாறு நீட்ட நணிநணி இருந்த<br/>குறும்பல் குறும்பின் ததும்ப வைகிப்,<br/>புளிச்சுவை வேட்ட செங்கண் ஆடவர்<br/>தீம்புளிக் களாவொடு துடரி முனையின்,<br/>மட்டுஅறல் நல்யாற்று எக்கர் ஏறிக்,<br/>கருங்கனி நாவல் இருந்துகொய்து உண்ணும்,<br/>பெரும்பெயர் ஆதி, பிணங்கரில் குடநாட்டு,<br/>எயினர் தந்த எய்ம்மான் எறிதசைப்<br/>பைஞ்ஞிணம் பெருத்த பசுவெள் அமலை,<br/>வருநர்க்கு வரையாது தருவனர் சொரிய,<br/>இரும்பனங் குடையின் மிசையும்<br/>பெரும்புலர் வைகறைச் சீர்சா லாதே. <br/><br/>   178. இன்சாயலன் ஏமமாவான்! <br/>பாடியவர்: ஆவூர் மூலங்கிழார் <br/>பாடப்பட்டோன்: பாண்டியன் கீரஞ்சாத்தன் பாண்டிக் குதிரைச் சாக்கையன் எனவும் பாடம். <br/>திணை: வாகை  துறை: வல்லாண் முல்லை <br/><br/>கந்துமுனிந்து உயிர்க்கும்யானையடு,பணைமுனிந்து,<br/>கால்இயற் புரவி ஆலும் ஆங்கண்,<br/>மணல்மலி முற்றம் புக்க சான்றோர்<br/>உண்ணார் ஆயினும், தன்னொடு சூளுற்று<br/>உண்மென இரக்கும் பெரும்பெயர்ச் சாத்தன்<br/>ஈண்டோர் இன்சா யலனே ; வேண்டார்<br/>எறிபடை மயங்கிய வெருவரு ஞாட்பின்,<br/>கள்ளுடைக் கலத்தர் உள்ளூர்க் கூறிய<br/>நெடுமொழி மறந்த சிறுபே ராளர்<br/>அஞ்சி நீங்கும் காலை,<br/>ஏம மாகத் தான்முந் துறுமே.<br/><br/>       179. பருந்து பசி தீர்ப்பான்! <br/>பாடியவர்: வடநெடுந்தத்தனார்; வடம நெடுந்தத்தனார் எனவும், வடம நெடுந்தச்சனார் எனவும் பாடம்.  <br/>பாடப்பட்டோன்: நாலை கிழவன்  நாகன்<br/>திணை: வாகை துறை: வல்லாண் முல்லை <br/><br/>ஞாலம் மீமிசை வள்ளியோர் மாய்ந் தென,<br/>ஏலாது கவிழ்ந்தஎன் இரவல் மண்டை<br/>மலர்ப்போர் யார்?’ என வினவலின் மலைந்தோர்<br/>விசிபிணி முரசமொடு மண்பல தந்த<br/>திருவீழ் நுண்பூண் பாண்டியன் மறவன்,<br/>படை வேண்டுவழி வாள் உதவியும்,<br/>வினை வேண்டுவழி அறிவு உதவியும்,<br/>வேண்டுப வேண்டுப வேந்தன் தேஎத்து<br/>அசைநுகம் படாஅ ஆண்தகை உள்ளத்துத்,<br/>தோலா நல்லிசை, நாலை கிழவன்,<br/>பருந்துபசி தீர்க்கும் நற்போர்த்<br/>திருந்துவேல் நாகற் கூறினர், பலரே.<br/><br/>      180. நீயும் வம்மோ! <br/>பாடியவர்: கோனாட்டு எறிச்சிலூர் மாடலன் மதுரைக் குமரனார். <br/>பாடப்பட்டோன்: ஈர்ந்தூர் கிழான் தோயன் மாறன். <br/> திணை: வாகை. துறை:  வல்லாண்முல்லை; பாணாற்றுப் படையும் ஆம். <br/><br/>நிரப்பாது கொடுக்கும் செல்வமும் இலனே;<br/>இல்லென மறுக்கும் சிறுமையும் இலனே;<br/>இறையுறு விழுமம் தாங்கி, அமர்அகத்து<br/>இரும்புசுவைக் கொண்ட விழுப்புண்நோய் தீர்ந்து,<br/>மருந்துகொள் மரத்தின் வாள்வடு மயங்கி,<br/>வடுவின்றி வடிந்த யாக்கையன், கொடையெதிர்ந்து,<br/>ஈர்ந்தை யோனே, பாண்பசிப் பகைஞன்;<br/>இன்மை தீர வேண்டின், எம்மொடு<br/>நீயும் வம்மோ? முதுவாய் இரவல!<br/>யாம்தன் இரக்கும் காலைத், தான்எம்<br/>உண்ணா மருங்குல் காட்டித், தன்ஊர்க்<br/>கருங்கைக் கொல்லனை இரக்கும்,<br/>‘திருந்திலை நெடுவேல் வடித்திசின்’ எனவே.<br/><br/>       181. இன்னே சென்மதி! <br/>பாடியவர்: சோணாட்டு முகையலூர்ச் சிறுகருந் தும்பி யார். <br/>பாடப்பட்டோன்: வல்லார் கிழான் பண்ணன். <br/>திணை: வாகை. துறை: வல்லாண்முல்லை. <br/><br/>மன்ற விளவின் மனைவீழ் வெள்ளில்,<br/>கருங்கண் எயிற்றி காதல் மகனொடு,<br/>கான இரும்பிடிக் கன்றுதலைக் கொள்ளும்<br/>பெருங்குறும்பு உடுத்த வன்புல இருக்கைப்,<br/>புலாஅல் அம்பின், போர்அருங் கடிமிளை,<br/>வலாஅ ரோனே, வாய்வாள் பண்ணன்;<br/>உண்ணா வறுங்கடும்பு உய்தல் வேண்டின்,<br/>இன்னே சென்மதி, நீயே; சென்று, அவன்<br/>பகைப்புலம் படரா அளவை, நின்<br/>பசிப்பகைப் பரிசில் காட்டினை கொளற்கே.<br/><br/>      182. பிறர்க்கென முயலுநர்! <br/>பாடியவர்: கடலுள் மாய்ந்த இளம்பெரு வழுதி              <br/>திணை: பொதுவியல் துறை: பொருண்மொழிக் காஞ்சி <br/><br/>உண்டால் அம்ம, இவ்வுலகம்; இந்திரர்;<br/>அமிழ்தம் இயைவ தாயினும், இனிதுஎனத்<br/>தமியர் உண்டலும் இலரே; முனிவிலர்!<br/>துஞ்சலும் இலர்; பிறர் அஞ்சுவது அஞ்சிப்,<br/>புகழ்எனின், உயிருங் கொடுக்குவர், பழியெனின்,<br/>உலகுடன் பெறினும், கொள்ளலர், அயர்விலர்;<br/>அன்ன மாட்சி அனைய ராகித்,<br/>தமக்கென முயலா நோன்தாள்,<br/>பிறர்க்கென முயலுநர் உண்மை யானே.<br/><br/>      183. கற்கை நன்றே!<br/>பாடியவர்: ஆரியப் படை கடந்த நெடுஞ்செழியன்             <br/>திணை: பொதுவியல் துறை: பொருண்மொழிக் காஞ்சி <br/><br/>உற்றுழி உதவியும், உறுபொருள் கொடுத்தும்,<br/>பிற்றைநிலை முனியாது, கற்றல் நன்றே!<br/>பிறப்பு ஓர் அன்ன உடன்வயிற்று உள்ளும்,<br/>சிறப்பின் பாலால், தாயும் மனம் திரியும்;<br/>ஒருகுடிப் பிறந்த பல்லோ ருள்ளும்,<br/>‘மூத்தோன் வருக’ என்னாது, அவருள்<br/>அறிவுடை யோன் ஆறு அரசும் செல்லும்;<br/>வேற்றுமை தெரிந்த நாற்பால் உள்ளும்,<br/>கீழ்ப்பால் ஒருவன் கற்பின்,<br/>மேற்பால் ஒருவனும் அவன்கண் படுமே,<br/><br/>      184. யானை புக்க புலம்! <br/>பாடியவர்: பிசிராந்தையார். <br/>பாடப்பட்டோன்: பாண்டியன் அறிவுடை நம்பி. <br/>திணை: பாடாண். துறை: செவியறிவுறூஉ. <br/><br/>காய்நெல் அறுத்துக் கவளங் கொளினே,<br/>மாநிறைவு இல்லதும், பன்நாட்கு ஆகும்;<br/>நூறுசெறு ஆயினும், தமித்துப்புக்கு உணினே,<br/>வாய்புகு வதனினும் கால்பெரிது கெடுக்கும்;<br/>அறிவுடை வேந்தன் நெறியறிந்து கொளினே,<br/>கோடி யாத்து, நாடுபெரிது நந்தும்;<br/>மெல்லியன் கிழவன் ஆகி, வைகலும்<br/>வரிசை அறியாக் கல்லென் சுற்றமொடு,<br/>பரிவுதப எடுக்கும் பிண்டம் நச்சின்,<br/>யானை புக்க புலம்போலத்,<br/>தானும் உண்ணான், உலகமும் கெடுமே.<br/><br/>    185. ஆறு இனிது படுமே!<br/>பாடியவர்: தொண்டைமான் இளந்திரையன்             <br/>திணை: பொதுவியல் துறை: பொருண்மொழிக் காஞ்சி <br/>(இ·து உலகாளும் முறைமையைக் கூறியதாம்.) <br/><br/>கால்பார் கோத்து, ஞாலத்து இயக்கும்<br/>காவற் சாகாடு உகைப்போன் மாணின்,<br/>ஊறுஇன்றாகி ஆறுஇனிது படுமே;<br/>உய்த்தல் தேற்றான் ஆயின், வைகலும்,<br/>பகைக்கூழ் அள்ளற் பட்டு,<br/>மிகப்பல் தீநோய் தலைத்தலைத் தருமே.<br/><br/>   186. வேந்தர்க்குக் கடனே! <br/>பாடியவர்: மோசிகீரனார்                    <br/>திணை: பொதுவியல் துறை: பொருண்மொழிக் காஞ்சி <br/> (வேந்தர்க்குரிய கடன் இதுவென்னும் சிறந்த செய்யுள் இது.  <br/>ஆட்சியாளர் நெஞ்சங்களில் ஆழப் பதியவேண்டிய ஒரு செய்யுளும் ஆம்.) <br/><br/>நெல்லும் உயிர் அன்றே; நீரும் உயிர் அன்றே;<br/>மன்னன் உயிர்த்தே மலர்தலை உலகம்;<br/>அதனால், யான்உயிர் என்பது அறிகை<br/>வேன்மிகு தானை வேந்தற்குக் கடனே.<br/><br/>      187. ஆண்கள் உலகம்! <br/>பாடியவர்: ஔவையார்              <br/>திணை: பொதுவியல் துறை: பொருண்மொழிக் காஞ்சி  <br/>(ஆடவரது ஒழுக்கமே உலக மேம்பாட்டிற்கு அடிப்படை என்பது இது.  மிகச் சிறந்த செய்யுள்.) <br/>நாடா கொன்றோ ; காடா கொன்றோ;<br/>அவலா கொன்றோ ; மிசையா கொன்றோ;<br/>எவ்வழி நல்லவர் ஆடவர்,<br/>அவ்வழி நல்லை ; வாழிய நிலனே!<br/><br/>   188. மக்களை இல்லோர்! <br/>பாடியவர்: பாண்டியன் அறிவுடை நம்பி                      <br/>திணை: பொதுவியல் துறை: பொருண்மொழிக் காஞ்சி <br/> (மக்கட் பேற்றின் சிறப்பைக் கூறம் சிறந்த செய்யுள் இது.) <br/><br/>படைப்புப்பல படைத்துப் பலரோடு உண்ணும்<br/>உடைப்பெருஞ் செல்வர் ஆயினும், இடைப்படக்<br/>குறுகுறு நடந்து, சிறுகை நீட்டி,<br/>இட்டும், தொட்டும், கவ்வியும், துழந்தும்<br/>நெய்யுடை அடிசில் மெய்பட விதிர்த்தும்,<br/>மயக்குறு மக்களை இல்லோர்க்குப்<br/>பயக்குறை இல்லைத் - தாம் வாழும் நாளே.<br/><br/>             189. உண்பதும் உடுப்பதும்!<br/>பாடியவர்: மதுரைக் கணக்காயனார் மகனார் நக்கீரனார்                 <br/> திணை: பொதுவியல் துறை: பொருண்மொழிக் காஞ்சி  <br/>(செல்வத்துப் பயனே ஈதலென்பதை வலியுறுத்தும் செய்யுள் இது.) <br/><br/>தெண்கடல் வளாகம் பொதுமை ‘இன்றி<br/>வெண்குடை நிழற்றிய ஒருமை யோர்க்கும்,<br/>நடுநாள் யாமத்தும் பகலும் துஞ்சான்<br/>கடுமாப் பார்க்கும் கல்லா ஒருவற்கும்,<br/>உண்பது நாழி ; உடுப்பவை இரண்டே;<br/>பிறவும் எல்லாம் ஓரொக் குமே;<br/>அதனால், செல்வத்துப் பயனே ஈதல்;<br/>துய்ப்பேம் எனினே, தப்புந பலவே.<br/><br/>         190. எலி முயன் றனையர்!<br/>பாடியவர்: சோழன் நல்லுருத்திரன்                <br/>திணை: பொதுவியல் துறை: பொருண்மொழிக் காஞ்சி <br/> (வலியுடையோரின் நடப்பை வலியுறுத்திப் பாடிய செய்யுள் இது.) <br/><br/>விளைபதச் சீறிடம் நோக்கி, வளைகதிர்<br/>வல்சி கொண்டு, அளை மல்க வைக்கும்<br/>எலிமுயன் றனைய ராகி, உள்ளதம்<br/>வளன்வலி உறுக்கும் உளம் இலாளரோடு<br/>இயைந்த கேண்மை இல்லா கியரோ!<br/>கடுங்கண் கேழல் இடம்பட வீழ்ந்தென,<br/>அன்று அவண் உண்ணா தாகி, வழிநாள்,<br/>பெருமலை விடரகம் புலம்ப, வேட்டெழுந்து,<br/>இருங்களிற்று ஒருத்தல் நல்வலம் படுக்கும்<br/>புலிபசித் தன்ன மெலிவில் உள்ளத்து<br/>உரனுடை யாளர் கேண்மையடு<br/>இயைந்த வைகல் உளவா கியரோ!<br/><br/>            191. நரையில ஆகுதல்! <br/>பாடியவர்: பிசிராந்தையர்              <br/> திணை: பொதுவியல் துறை: பொருண்மொழிக் காஞ்சி <br/><br/>‘யாண்டுபல வாக , நரையில ஆகுதல்<br/>யாங்கு ஆகியர்?’ என வினவுதிர் ஆயின்,<br/>மாண்டஎன் மனைவியோடு, மக்களும் நிரம்பினர்;<br/>யான்கண் டனையர்என் இளையரும்; வேந்தனும்<br/>அல்லவை செய்யான், காக்க; அதன்தலை<br/>ஆன்றுஅவிந்து அடங்கிய கொள்கைச் <br/>சான்றோர் பலர் யான் வாழும் ஊரே.<br/><br/>        192. பெரியோர் சிறியோர்! <br/>பாடியவர்: கணியன் பூங்குன்றன்                <br/> திணை: பொதுவியல் துறை: பொருண்மொழிக் காஞ்சி <br/><br/>யாதும் ஊரே ; யாவரும் கேளிர் ;<br/>தீதும் நன்றும் பிறர்தர வாரா ;<br/>நோதலும் தணிதலும் அவற்றோ ரன்ன ;<br/>சாதலும் புதுவது அன்றே ; வாழ்தல்<br/>இனிதுஎன மகிழ்ந்தன்றும் இலமே; முனிவின்,<br/>இன்னா தென்றலும் இலமே; ‘மின்னொடு<br/>வானம் தண்துளி தலைஇ, ஆனாது<br/>கல்பொருது இரங்கும் மல்லற் பேர்யாற்று<br/>நீர்வழிப் படூஉம் புணைபோல, ஆருயிர்<br/>முறைவழிப் படூஉம்’ என்பது திறவோர்<br/>காட்சியின் தெளிந்தனம் ஆகலின், மாட்சியின்<br/>பெரியோரை வியத்தலும் இலமே;<br/>சிறியோரை இகழ்தல் அதனினும் இலமே.<br/><br/>         193. ஒக்கல் வாழ்க்கை! <br/>பாடியவர்: ஓரேருழவர்               <br/>திணை: பொதுவியல் துறை: பொருண்மொழிக் காஞ்சி <br/><br/>அதள்எறிந் தன்ன நெடுவெண் களரின்<br/>ஒருவன் ஆட்டும் புல்வாய் போல,<br/>ஓடி உய்தலும் கூடும்மன்;<br/>ஒக்கல் வாழ்க்கை தட்கும்மா காலே.<br/><br/>        194. முழவின் பாணி! <br/><br/>ஓரில் நெய்தல் கறங்க, ஓர்இல்<br/>ஈர்ந்தண் முழவின் பாணி ததும்பப்,<br/>புணர்ந்தோர் பூவணி அணியப், பிரிந்தோர்<br/>பைதல் உண்கண் பனிவார்பு உறைப்பப்,<br/>படைத்தோன் மன்ற, அப் பண்பி லாளன்!<br/>இன்னாது அம்ம, இவ் வுலகம்;<br/>இனிய காண்க, இதன் இயல்புணர்ந் தோரே.<br/><br/>         195. எல்லாரும் உவப்பது! <br/>பாடியவர்: நரிவெரூஉத் தலையார் <br/>திணை: பொதுவியல் துறை: பொருண்மொழிக் காஞ்சி <br/><br/>பல்சான் றீரே! பல்சான் றீரே!<br/>கயல்முள் அன்ன நரைமுதிர் திரைகவுள்,<br/>பயனில் மூப்பின், பல்சான் றீரே!<br/>கணிச்சிக் கூர்ம்படைக் கடுந்திறல் ஒருவன்<br/>பிணிக்கும் காலை, இரங்குவிர் மாதோ;<br/>நல்லது செய்தல் ஆற்றீர் ஆயினும்,<br/>அல்லது செய்தல் ஓம்புமின்; அதுதான்<br/>எல்லாரும் உவப்பது ; அன்றியும்,<br/>நல்லாற்றுப் படூஉம் நெறியுமார் அதுவே.<br/><br/>            196. குறுமகள் உள்ளிச் செல்வல்! <br/>பாடியவர்: ஆவூர் மூலங்கிழார். <br/>பாடப்பட்டோன் : பாண்டியன் இலவந்திகைப் பள்ளித் துஞ்சிய நன்மாறன். <br/>திணை: பாடாண். துறை: பரிசில் கடா  நிலை. <br/><br/>ஒல்லுவது ஒல்லும் என்றலும், யாவர்க்கும்<br/>ஒல்லாது இல்லென மறுத்தலும், இரண்டும்,<br/>ஆள்வினை மருங்கின் கேண்மைப் பாலே;<br/>ஒல்லாது ஒல்லும் என்றலும், ஒல்லுவது<br/>இல்லென மறுத்தலும், இரண்டும், வல்லே;<br/>இரப்போர் வாட்டல் அன்றியும், புரப்போர்<br/>புகழ்குறை படூஉம் வாயில் அத்தை<br/>அனைத்தா கியர், இனி; இதுவே எனைத்தும்<br/>சேய்த்துக் காணாது கண்டனம் ; அதனால்,<br/>நோயிலர் ஆகநின் புதல்வர்; யானும்,<br/>வெயிலென முனியேன், பனியென மடியேன்,<br/>கல்குயின் றன்னஎன் நல்கூர் வளிமறை,<br/>நாணலது இல்லாக் கற்பின் வாணுதல்<br/>மெல்லியல் குறுமகள் உள்ளிச்<br/>செல்வல் அத்தை ; சிறக்க, நின் நாளே!<br/><br/>   197. நல் குரவு உள்ளுதும்!<br/>பாடியவர்: கோனாட்டு எறிச்சலூர் மாடலன் மதுரைக் குமரனார். <br/>பாடப்பட்டோன் : சோழன் குராப்பள்ளித் துஞ்சிய பெருந்திருமாவளவன். <br/>திணை:   பாடாண். துறை: பரிசில் கடா நிலை. <br/><br/>வளிநடந் தன்ன வாஅய்ச் செலல் இவுளியடு<br/>கொடிநுடங்கு மிசைய தேரினர் எனாஅக்,<br/>கடல்கண் டன்ன ஒண்படைத் தானையடு<br/>மலைமாறு மலைக்குங் களிற்றினர் எனாஅ,<br/>உரும்உடன் றன்ன உட்குவரு முரசமொடு<br/>செருமேம் படூஉம் வென்றியர் எனாஅ,<br/>மண்கெழு தானை, ஒண்பூண் வேந்தர்<br/>வெண்குடைச் செல்வம் வியத்தலோ இலமே;<br/>எம்மால் வியக்கப் படூஉ மோரே,<br/>இடுமுள் படப்பை மறிமேய்ந்து ஒழிந்த<br/>குறுநறு முஞ்ஞைக் கொழுங்கண் குற்றடகு,<br/>புன்புல வரகின் சொன்றியடு, பெறூஉம்,<br/>சீறூர் மன்னர் ஆயினும், எம்வயின் <br/>பாடறிந்து ஒழுகும் பண்பி னோரே;<br/>மிகப்பேர் எவ்வம் உறினும், எனைத்தும்<br/>உணர்ச்சி யில்லோர் உடைமை யுள்ளேம்;<br/>நல்லறி வுடையோர் நல்குரவு<br/>உள்ளுதும், பெரும! யாம், உவந்து நனி பெரிதே!<br/><br/> 198. மறவாது ஈமே! <br/>பாடியவர்: வடமவண்ணக்கண் பேரிசாத்தனார். <br/>பாடப்பட்டோன் : பாண்டியன் இலவந்திகைப் பள்ளித் துஞ்சிய நன்மாறன். <br/>திணை: பாடாண். துறை:    பரிசில் கடா நிலை. <br/><br/>``அருவி தாழ்ந்த பெருவரை போல<br/>ஆரமொடு பொலிந்த மார்பின் தண்டாக்,<br/>கடவுள் சான்ற, கற்பின் சேயிழை<br/>மடவோள் பயந்த மணிமருள் அவ்வாய்க் <br/>கிண்கிணிப் புதல்வர் பொலிக!`` என்று ஏத்தித்,<br/>திண்தேர் அண்ணல் நிற்பா ராட்டிக்,<br/>காதல் பெறாமையின் கனவினும் அரற்றும்என்<br/>காமர் நெஞ்சம் ஏமாந்து உவப்ப,<br/>ஆல்அமர் கடவுள் அன்னநின் செல்வம்,<br/>வேல்கெழு குருசில்! கண்டேன்; ஆதலின்,<br/>விடுத்தனென்; வாழ்க, நின் கண்ணி! தொடுத்த<br/>தண்டமிழ் வரைப்புஅகம் கொண்டி யாகப்,<br/>பணிந்துக்கூட் டுண்ணும் மணிப்பருங் கடுந்திறல்<br/>நின்னோ ரன்னநின் புதல்வர், என்றும்,<br/>ஒன்னார் வாட அருங்கலம் தந்து, நும்<br/>பொன்னுடை நெடுநகர் நிறைய வைத்தநின்<br/>முன்னோர் போல்க; இவர் பெருங்கண் ணோட்டம்!<br/>யாண்டும் நாளும் பெருகி, ஈண்டுதிரைப்<br/>பெருங்கடல் நீரினும், அக்கடல் மணலினும்,<br/>நீண்டுஉயர் வானத்து உறையினும், நன்றும்,<br/>இவர்பெறும் புதல்வர்க் காண்தொறும், நீயும்,<br/>புகன்ற செல்வமொடு புகழ்இனிது விளங்கி,<br/>நீடு வாழிய! நெடுந்தகை; யானும்<br/>கேளில் சேஎய் நாட்டின், எந் நாளும்,<br/>துளிநசைப் புள்ளின்நின் அளிநசைக்கு இரங்கி, நின்<br/>அடிநிழல் பழகிய வடியுறை;<br/>கடுமான் மாற! மறவா தீமே.<br/><br/>       199. கலிகொள் புள்ளினன்!<br/>பாடியவர்: பெரும்பதுமனார் <br/>திணை: பாடாண்         துறை: பரிசில் கடா நிலை <br/><br/>கடவுள் ஆலத்துத் தடவுச்சினைப் பல்பழம்<br/>நெருநல் உண்டனம் என்னாது, பின்னும்<br/>செலவுஆ னாவே, கலிகொள் புள்ளினம்;<br/>அனையர் வாழியோ இரவலர்; அவரைப்<br/>புரவுஎதிர் கொள்ளும் பெருஞ்செய் ஆடவர்<br/>உடைமை ஆகும், அவர் உடைமை;<br/>அவர் இன்மை ஆகும், அவர் இன்மையே.<br/><br/>200. பரந்தோங்கு சிறப்பின் பாரி மகளிர்!<br/><br/>???<br/>???<br/><br/>         201. இவர் என் மகளிர்!<br/>பாடியவர்: கபிலர். <br/>பாடப்பட்டோன் : இருங்கோவேள். <br/>திணை; பாடாண். துறை: பரிசில். <br/>குறிப்பு: பாரி மகளிரை உடன் கொண்டு சென்ற காலத்துப் பாடியது.) <br/><br/>`இவர் யார்?` என்குவை ஆயின், இவரே,<br/>ஊருடன் இரவலர்க்கு அருளித் ,தேருடன்<br/>முல்லைக்கு ஈத்த செல்லா நல்லிசை, <br/>படுமணி யானைப்,பறம்பின் கோமான்<br/>நெடுமாப் பாரி மகளிர்; யானே<br/>தந்தை தோழன்: இவர்என் மகளிர்;<br/>அந்தணன், புலவன், கொண்டுவந் தனனே;<br/>நீயே, வடபால் முனிவன் தடவினுள் தோன்றிச்,<br/>செம்பு புனைந்து இயற்றிய சேண்நெடும் புரிசை,<br/>உவரா ஈகைத், துவரை ஆண்டு,<br/>நாற்பத்து ஒன்பது வழிமுறை வந்த<br/>வேளிருள் வேளே! விறற்போர் அண்ணல்!<br/>தாரணி யானைச் சேட்டிருங் கோவே!<br/>ஆண்கடன் உடைமையின், பாண்கடன் ஆற்றிய<br/>ஒலியற் கண்ணிப் புலிகடி மா அல்!<br/>யான்தர, இவரைக் கொண்மதி! வான்கவித்து<br/>இருங்கடல் உடுத்தஇவ் வையகத்து, அருந்திறல்<br/>பொன்படு மால்வரைக் கிழவ! வென்வேல் <br/>உடலுநர் உட்கும் தானைக்,<br/>கெடல்அருங் குறைய நாடுகிழ வோயே!  <br/><br/>    202. கைவண் பாரி மகளிர்! <br/>பாடியவர்: கபிலர். <br/>பாடப்பட்டோன்: இருங்கோவேள். <br/>திணை:பாடாண். துறை: பரிசில். <br/>குறிப்பு: இருங்கோவேள் பாரி மகளிரைக் கொள்ளானாக, அப்போது பாடியச் செய்யுள் இது.  <br/>(கபிலரின் உள்ளம் மிகவும் நொந்து போயின நிலையைச் செய்யுள் காட்டுகின்றது.) <br/><br/>வெட்சிக் கானத்து வேட்டுவர் ஆட்டக்,<br/>கட்சி காணாக் கடமா நல்லேறு <br/>கடறுமணி கிளரச், சிதறுபொன் மிளிரக்,<br/>கடிய கதழும் நெடுவரைப் படப்பை<br/>வென்றி நிலை இய விழுப்புகழ் ஒன்றி,<br/>இருபால் பெயரிய உருகெழு மூதூர்க்,<br/>கோடிபல அடுக்கிய பொருள் நுமக்கு உதவிய<br/>நீடு நிலை அரையத்துக் கேடும் கேள், இனி;<br/>நுந்தை தாயம் நிறைவுற எய்திய<br/>ஒலியற் கண்ணிப் புலிகடி மாஅல்!<br/>நும்போல் அறிவின் நுமருள் ஒருவன்<br/>புகழ்ந்த செய்யுள் கழாஅத் தலையை<br/>இகழ்ந்ததன் பயனே; இயல்தேர் அண்ணல்!<br/>எவ்வி தொல்குடிப் படீஇயர், மற்று,`இவர்<br/>கைவண் பாரி மகளிர்` என்றஎன்<br/>தேற்றாப் புன்சொல் நோற்றிசின்; பெரும;<br/>விடுத்தனென்; வெலீஇயர், நின் வேலே! அடுக்கத்து<br/>அரும்பு அற மலர்ந்த கருங்கால் வேங்கை<br/>மாத்தகட்டு ஒள்வீ தாய துறுகல்<br/>இரும்புலி வரிப்புறம் கடுக்கும்<br/>பெருங்கல் வைப்பின் நாடுகிழ வோயே!<br/><br/>        203. இரவலர்க்கு உதவுக!<br/>பாடியவர்: ஊன்பொதி பசுங்குடையார் <br/>பாடப்பட்டோன்: சேரமான் பாமுளூரெறிந்த நெய்தலங்கானல் இளஞ்சேட் சென்னி <br/>திணை:பாடாண்     துறை:பரிசில் <br/><br/>கழிந்தது பொழிந்ததென வான்கண் மாறினும்<br/>தொல்லது விளைந்தென நிலம்வளம் கரப்பினும்,<br/>எல்லா உயிர்க்கும் இல்லால், வாழ்க்கை;<br/>இன்னும் தம்மென எம்ம்னோர் இரப்பின்,<br/>முன்னும் கொண்டிர்என, நும்மனோர் மறுத்தல்<br/>இன்னாது அம்ம; இயல்தேர் அண்ணல்!<br/>இல்லது நிரப்பல் ஆற்றா தோரினும்,<br/>உள்ளி வருநர் நசையிழப் போரே;<br/>அனையையும் அல்லை, நீயே; ஒன்னார்<br/>ஆர்எயில் அவர்கட்கு ஆகவும்,`நுமது` எனப்<br/>பாண்கடன் இறுக்கும் வள்ளியோய்!<br/>பூண்கடன், எந்தை! நீஇரவலர் புரவே.<br/><br/>      204. அதனினும் உயர்ந்தது!<br/>பாடியவர்: கழைதின் யானையார். <br/>பாடப்பட்டோன்: வல் வில் ஓரி. <br/>திணை:பாடாண்.  துறை: பரிசில். <br/><br/>ஈஎன இரத்தல் இழிந்தன்று; அதன்எதிர்,<br/>ஈயேன் என்றல் அதனினும் இழிந்தன்று;<br/>கொள்எனக் கொடுத்தல் உயர்ந்தன்று, அதன்எதிர்,<br/>கொள்ளேன் என்றல் அதனினும் உயர்ந்தன்று;<br/>தெண்ணீர்ப் பரப்பின் இமிழ்திரைப் பெருங்கடல்<br/>உண்ணார் ஆகுப, நீர்வேட் டோரே;<br/>ஆவும் மாவும் சென்றுஉணக், கலங்கிச்,<br/>சேறோடு பட்ட சிறுமைத்து ஆயினும்,<br/>உண்ணீர் மருங்கின் அதர்பல ஆகும்;<br/>புள்ளும் பொழுதும் பழித்தல் அல்லதை<br/>உள்ளிச் சென்றோர் பழியலர்; அதனாற்<br/>புலவேன் வாழியர், ஓரி; விசும்பின்<br/>கருவி வானம் போல<br/>வரையாது சுரக்கும் வள்ளியோய்! நின்னே.<br/><br/>      205. பெட்பின்றி ஈதல் வேண்டலம்! <br/>பாடியவர்: பெருந்தலைச் சாத்தனார். <br/>பாடப்பட்டோன்: கடிய நெடுவேட்டுவன். <br/>திணை:பாடாண். துறை: பரிசில். <br/><br/>முற்றிய திருவின் மூவர் ஆயினும்,<br/>பெட்பின்றி ஈதல் யாம்வேண் டலமே;<br/>விறற்சினம் தணிந்த விரைபரிப் புரவி<br/>உறுவர் செல்சார்வு ஆகிச், செறுவர்<br/>தாளுளம் தபுத்த வாள்மிகு தானை,<br/>வெள்வீ வேலிக் கோடைப் பொருந!<br/>சிறியவும் பெரியவும் புழைகெட விலங்கிய<br/>மான்கணம் தொலைச்சிய கடுவிசைக் கதநாய்,<br/>நோன்சிலை, வேட்டுவ! நோயிலை யாகுக!<br/>ஆர்கலி யாணர்த் தரீஇய, கால் வீழ்த்துக்,<br/>கடல்வயிற் குழீஇய அண்ணலங் கொண்மூ<br/>நீரின்று பெயரா ஆங்குத், தேரொடு<br/>ஒளிறுமறுப்பு ஏந்திய செம்மற் <br/>களிறின்று பெயரல, பரிசிலர் கடும்பே.<br/><br/>          206. எத்திசைச் செலினும் சோறே!<br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/>திணை: பாடாண்: துறை: பரிசில். <br/><br/>வாயி லோயே! வாயிலோயே!<br/>வள்ளியோர் செவிமுதல் வயங்குமொழி வித்தித், தாம்<br/>உள்ளியது முடிக்கும் உரனுடை உள்ளத்து<br/>வரிசைக்கு வருந்தும்இப் பரிசில் வாழ்க்கைப்<br/>பரிசிலர்க்கு அடையா வாயி லோயே!<br/>கடுமான் தோன்றல் நெடுமான் அஞ்சி<br/>தன்அறி யலன்கோல்? என்னறி யலன்கொல்?<br/>அறிவும் பகழும் உடையோர் மாய்ந்தென,<br/>வறுந்தலை உலகமும் அன்றே; அதனால்,<br/>காவினெம் கலனே; சுருக்கினெம் கலப்பை;<br/>மரங்கொல் தச்சன் மைவல் சிறாஅர்<br/>மழுவுடைக் காட்டகத்து அற்றே;<br/>எத்திசைச் செலினும், அத்திசைச் சோறே.<br/><br/>   207. வருகென வேண்டும்! <br/>பாடியவர்: பெருஞ்சித்திரனார். <br/>பாடப்பட்டோன்: இளவெளிமான்.<br/> திணை: பாடாண்: துறை: பரிசில். <br/><br/>எழுஇனி, நெஞ்சம்! செல்கம்; யாரோ,<br/>பருகு அன்ன வேட்கை இல்அழி,<br/>அருகிற் கண்டும் அறியார் போல,<br/>அகம்நக வாரா முகன்அழி பரிசில்<br/>தாள்இலாளர் வேளார் அல்லர்?<br/>வருகென வேண்டும் வரிசை யோர்க்கே<br/>பெரிதே உலகம்; பேணுநர் பலரே;<br/>மீளி முன்பின் ஆளி போல,<br/>உள்ளம் உள்அவிந்து அடங்காது, வெள்ளென<br/>நோவா தோன்வயின் திரங்கி,<br/>வாயா வன்கனிக்கு உலமரு வோரே.<br/><br/> 208. வாணிகப் பரிசிலன் அல்லேன்! <br/>பாடியவர்: பெருஞ்சித்திரனார். <br/>பாடப்பட்டோன்: அதியமான் நெடுமான் அஞ்சி. <br/>திணை: பாடாண்: துறை: பரிசில். <br/><br/>`குன்றும் மலையும் பலபின் ஒழிய,<br/>வந்தனென், பரிசில் கொண்டனென் செலற்கு` என<br/>நின்ற என்நயந்து அருளி, `ஈது கொண்டு,<br/>ஈங்கனம் செல்க, தான்` என என்னை<br/>யாங்குஅறிந் தனனோ, தாங்கரும் காவலன்?<br/>காணாது ஈத்த இப்பொருட்கு யானோர்<br/>வாணிகப் பரிசிலன் அல்லேன்; பேணித்<br/>தினை அனைத்து ஆயினும், இனிதுஅவர்<br/>துணை அளவு அறிந்து, நல்கினர் விடினே.<br/><br/>  209. நல்நாட்டுப் பொருந! <br/>பாடியவர்: பெருந்தலைச் சாத்தனார். <br/>பாடப்பட்டோன்: மூவன். <br/>திணை: பாடாண்: துறை: பரிசில் கடாநிலை. <br/><br/>பொய்கை நாரை போர்வில் சேக்கும் <br/>நெய்தல்அம் கழனி, நெல்அரி தொழுவர்<br/>கூம்புவிடு மெய்பிணி அவிழ்ந்த ஆம்பல்<br/>அகல் அடை அரியல் மாந்திக், தெண்கடல்<br/>படுதிரை இன்சீர்ப் பாணி தூங்கும்<br/>மென்புல வைப்பின் நன்னாட்டுப் பொருந!<br/>பல்கனி நசைஇ, அல்கு விசும்பு உகத்து.<br/>பெருமலை விடர்அகம் சிலம்ப முன்னிப்<br/>பழனுடைப் பெருமரம் தீர்ந்தெனக், கையற்றுப்.<br/>பெறாது பெயரும் புள்ளினம் போல, நின்<br/>நசைதர வந்து, நின்இசை நுவல் பரிசிலென்<br/>வறுவியேன் பெயர்கோ? வாள்மேம் படுந!<br/>ஈயாய் ஆயினும், இரங்குவென் அல்லேன்; <br/>நோயிலை ஆகுமதி; பெரும! நம்முள்<br/>குறுநணி காண்குவ தாக - நாளும்,<br/>நறும்பல் ஒலிவரும் கதுப்பின், தேமொழித்,<br/>தெரியிழை அன்ன மார்பின்,<br/>செருவெம் சேஎய்! நின் மகிழ்இரு க்கையே!<br/><br/>     210. நினையாதிருத்தல் அரிது! <br/>பாடியவர்: பெருங்குன்றூர் கிழார். <br/>பாடப்பட்டோன்: சேரமான் குடக்கோச் சேரல் இரும்பொறை. <br/>திணை: பாடாண்: துறை: பரிசில் கடாநிலை. <br/><br/>மன்பதை காக்கும்நின் புரைமை நோக்காது,<br/>அன்புகண் மாறிய அறனில் காட்சியடு,<br/>நும்ம னோரும்மற்று இனையர் ஆயின்,<br/>எம்மனோர் இவண் பிறவலர் மாதோ;<br/>செயிர்தீர் கொள்கை எம்வெங் காதலி<br/>உயிர்சிறிது உடையள் ஆயின், எம்வயின்<br/>உள்ளாது இருத்தலோ அரிதே; அதனால்,<br/>அறனில் கூற்றம் திறனின்று துணியப்<br/>பிறனா யினன்கொல்? இறீஇயர், என் உயிர்!` என<br/>நுவல்வுறு சிறுமையள் பலபுலந்து உறையும்<br/>இடுக்கண் மனையோள் தீரிய, இந்நிலை <br/>விடுத்தேன்; வாழியர், குருசில்! உதுக்காண்:<br/>அவல நெஞ்சமொடு செல்வல்: நிற் கறுத்தோர் <br/>அருங்கடி முனையரண் போலப்<br/>பெருங்கை யற்றஎன் புலம்புமுந் துறத்தே.<br/><br/>    211. நாணக் கூறினேன்! <br/>பாடியவர்: பெருங்குன்றூர் கிழார். <br/>பாடப்பட்டோன்: சேரமான் குடக்கோச் சேரல் இரும்பொறை. <br/>திணை: பாடாண்: துறை: பரிசில் கடாநிலை. <br/><br/>அஞ்சுவரு மரபின் வெஞ்சினப் புயலேறு<br/>அணங்குடை அரவின் அருந்தலை துமிய,<br/>நின்றுகாண் பன்ன நீள்மலை மிளிரக்,<br/>குன்றுதூவ எறியும் அரவம் போல,<br/>முரசு எழுந்து இரங்கும் தானையோடு தலைச்சென்று,<br/>அரைசுபடக் கடக்கும் உரைசால் தோன்றல்! நின் <br/>உள்ளி வந்த ஓங்குநிலைப் பரிசிலென்,<br/>`வள்ளியை ஆதலின் வணங்குவன் இவன்` எனக்,<br/>கொள்ளா மாந்தர் கொடுமை கூற, நின் <br/>உள்ளியது முடிந்தோய் மன்ற; முன்னாள்<br/>கையுள் ளதுபோல் காட்டி, வழிநாள்<br/>பொய்யடு நின்ற புறநிலை வருத்தம்<br/>நாணாய் ஆயினும், நாணக் கூறி, என்<br/>நுணங்கு செந்நா அணங்க ஏத்திப்,<br/>பாடப் பாடப் பாடுபுகழ் கொண்டநின் <br/>ஆடுகொள் வியன்மார்பு தொழுதெனன் பழிச்சிச்<br/>செல்வல் அத்தை, யானே வைகலும்,<br/>வல்சி இன்மையின் வயின்வயின் மாறி,<br/>இல்எலி மடிந்த தொல்சுவர் வரைப்பின்,<br/>பாஅல் இன்மையின் பல்பாடு சுவைத்து,<br/>முலைக்கோள் மறந்த புதல்வனொடு,<br/>மனைத் தொலைந்திருந் தவென்வாள் நுதற் படர்ந்தே.<br/><br/>        212. யாம் உம் கோமான்? <br/>பாடியவர்: பிசிராந்தையார். <br/>பாடப்பட்டோன்: கோப்பெருஞ் சோழன்<br/> திணை: பாடாண்: துறை: இயன்மொழி. <br/><br/>`நுங்கோ யார்?` வினவின், எங்கோக்<br/>களமர்க்கு அரித்த விளையல் வெங்கள்<br/>யாமைப் புழுக்கின் காமம் வீடஆரா,<br/>ஆரற் கொழுஞ்சூடு அங்கவுள் அடாஅ,<br/>வைகுதொழின் மடியும் மடியா விழவின்<br/>யாணர் நல்நாட் டுள்ளும், பாணர்<br/>பைதல் சுற்றத்துப் பசிப்பகை யாகிக்,<br/>கோழி யோனே, கோப்பெருஞ் சோழன்<br/>பொத்தில் நண்பின் பொத்தியடு கெழீஇ,<br/>வாயார் பெருநகை வைகலும் நமக்கே.<br/><br/>        213. நினையும் காலை! <br/>பாடியவர்: புல்லாற்றூர் எயிற்றியனார். <br/>பாடப்பட்டோன்: கோப்பெருஞ் சோழன். <br/>திணை: வஞ்சி: துறை: துணை வஞ்சி. <br/>குறிப்பு: கோப்பெருஞ்சோழன் தன் மக்கள்மேற் போருக்கு எழுந்தகாலைப் <br/>     பாடிச் சந்து செய்தது. <br/><br/>மண்டுஅமர் அட்ட மதனுடை நோன்தாள்,<br/>வெண்குடை விளக்கும், விறல்கெழு வேந்தே!<br/>பொங்குநீர் உடுத்தஇம் மலர்தலை உலகத்து,<br/>நின்தலை வந்த இருவரை நினைப்பின்,<br/>தொன்றுறை துப்பின்நின் பகைஞரும் அல்லர்,<br/>அமர்வெங் காட்சியடு மாறுஎதிர்பு எழுந்தவர்:<br/>நினையுங் காலை, நீயும் மற்றவர்க்கு<br/>அனையை அல்லை; அடுமான் தோன்றல்!<br/>பரந்துபடு நல்லிசை எய்தி, மற்று நீ<br/>உயர்ந்தோர் உலகம் எய்திப்; பின்னும்<br/>ஒழித்த தாயும் அவர்க்குஉரித்து அன்றே;<br/>அதனால், அன்னது ஆதலும் அறிவோய்! நன்றும்<br/>இன்னும் கேண்மதி, இசைவெய் யோயே!<br/>நின்ற துப்பொடு நின்குறித்து எழுந்த <br/>எண்ணில் காட்சி இளையோர் தோற்பின்,<br/>நின்பெரும் செல்வம் யார்க்கும்எஞ் சுவையே?<br/>அமர்வெஞ் செல்வ! நீ அவர்க்கு உலையின்,<br/>இகழுநர் உவப்பப், பழியெஞ் சுவையே;<br/>அதனால்,ஒழிகதில் அத்தை,நின் மறனே!வல்விரைந்து<br/>எழுமதி; வாழ்க, நின் உள்ளம்! அழிந்தோர்க்கு<br/>ஏமம் ஆகும்நின் தாள்நிழல் மயங்காது<br/>செய்தல் வேண்டுமால். நன்றோ வானோர்<br/>அரும்பெறல் உலகத்து ஆன்றவர்<br/>விதும்புறு விருப்பொடு விருந்தெதிர் கொளற்கே.<br/><br/>       214. நல்வினையே செய்வோம்! <br/>பாடியவர்: கோப்பெருஞ் சோழன்      <br/> திணை: பொதுவியல் துறை: பொருண்மொழிக் காஞ்சி <br/><br/>`செய்குவம் கொல்லோ நல்வினை!’எனவே<br/>ஐயம் அறாஅர், கசடுஈண்டு காட்சி<br/>நீங்கா நெஞ்சத்துத் துணிவுஇல் லோரே;<br/>யானை வேட்டுவன் யானையும் பெறுமே;<br/>குறும்பூழ் வேட்டுவன் வறுங்கையும் வருமே;<br/>அதனால், உயர்ந்த வேட்டத்து உயர்ந்திசி னோர்க்குச்<br/>செய்வினை மருங்கின் எய்தல் உண்டெனின்,<br/>செய்யா உலகத்து நுகர்ச்சியும் கூடும்;<br/>செய்யா உலகத்து நுகர்ச்சி இல்லெனின்,<br/>மாறிப் பிறப்பின் இன்மையும் கூடும்;<br/>மாறிப் பிறவார் ஆயினும், இமையத்துக்<br/>கோடுயர்ந் தன்ன தம்மிசை நட்டுத்,<br/>தீதில் யாக்கையடு மாய்தல் தவத் தலையே,<br/><br/>       215. அல்லற்காலை நில்லான்!<br/>பாடியவர்: கோப்பெருஞ் சோழன்<br/>திணை: பாடாண் துறை: இயன்மொழி <br/>குறிப்பு: சோழன் வடக்கிருந்தான்;  பிசிராந்தையார் வருவார் என்றான்; 'அவர் வாரார்' என்றனர் <br/> சான்றோருட் சிலர்; அவர்க்கு அவன் கூறிய செய்யுள் இது. <br/><br/>கவைக் கதிர் வரகின் அவைப்புறு வாக்கல்<br/>தாதொரு மறுகின் போதொடு பொதுளிய<br/>வேளை வெண்பூ வெண்தயிர்க் கொளீஇ,<br/>ஆய்மகள் அட்ட அம்புளி மிதவை<br/>அவரை கொய்யுநர் ஆர மாந்தும்<br/>தென்னம் பொருப்பன் நன்னாட்டு உள்ளும்<br/>பிசிரோன் என்ப, என் உயிர்ஓம் புநனே;<br/>செல்வ்க் காலை நிற்பினும்,<br/>அல்லற் காலை நில்லலன் மன்னே.<br/><br/>        216. அவனுக்கும் இடம் செய்க! <br/>பாடியவர்: கோப்பெருஞ் சோழன்     <br/>  திணை: பாடாண் துறை: இயன்மொழி  <br/>குறிப்பு : வடக்கிருந்த சோழன், பிசிராந்தையாருக்கும் தன்னருகே இடன் ஒழிக்க என்று கூறிய செய்யுள் இது. <br/><br/>“கேட்டல் மாத்திரை அல்லது, யாவதும்<br/>காண்டல் இல்லாது யாண்டுபல கழிய,<br/>வழுவின்று பழகிய கிழமையர் ஆயினும்,<br/>அரிதே, தோன்றல்! அதற்பட ஒழுகல் என்று<br/>ஐயம் கொள்ளன்மின், ஆரறி வாளிர்!<br/>இகழ்விலன்; இனியன்; யாத்த நண்பினன்;<br/>புகழ்கெட வரூஉம் பொய்வேண் டலனே;<br/>புன்பெயர் கிளக்கும் காலை, ‘என் பெயர்<br/>பேதைச் சோழன்’ என்னும், சிறந்த <br/>காதற் கிழமையும் உடையவன்; அதன் தலை,<br/>இன்னதோர் காலை நில்லலன்;<br/>இன்னே வருகுவன்; ஒழிக்க, அவற்கு இடமே! <br/><br/>       217. நெஞ்சம் மயங்கும்! <br/>பாடியவர்: பொத்தியார்                <br/>திணை: பொதுவியல் துறை: கையறுநிலை <br/>குறிப்பு: கோப்பெருஞ் சோழன் சொன்னவாறே  பிசிராந்தையார் அங்கு வந்தனர்; <br/>     அதனைக் கண்டு வியந்த பொத்தியார் பாடிய செய்யுள் இது. <br/><br/>நினைக்கும் காலை மருட்கை உடைத்தே,<br/>எனைப்பெரும் சிறப்பினோடு ஈங்கிது துணிதல்;<br/>அதனினும் மருட்கை உடைத்தே, பிறன் நாட்டுத்<br/>தோற்றம் சான்ற சான்றோன் போற்றி,<br/>இசைமரபு ஆக, நட்புக் கந்தாக,<br/>இனையதோர் காலை ஈங்கு வருதல்;<br/>‘வருவன்’ என்ற கோனது பெருமையும்,<br/>அது பழுது இன்றி வந்தவன் அறிவும்,<br/>வியத்தொறும் வியத்தொறும் வியப்பிறந் தன்றே;<br/>அதனால், தன்கோல் இயங்காத்தேயத்து உறையும்<br/>சான்றோன் நெஞ்சுறப் பெற்ற தொன்றிசை<br/>அன்னோனை இழந்தஇவ் வுலகம்<br/>என்னா வதுகொல்? அளியது தானே!<br/><br/>         218. சான்றோர்சாலார் இயல்புகள்! <br/>பாடியவர்: கண்ணகனார் நத்தத்தனார் எனவும் பாடம்.            <br/> திணை: பொதுவியல் துறை: கையறுநிலை <br/>குறிப்பு:   பிசிராந்தையார் வடக்கிருந்தார்; அதனைக் கண்டு  பாடியது. <br/><br/>பொன்னும், துகிரும், முத்தும், மன்னிய<br/>மாமலை பயந்த காமரு மணியும்,<br/>இடைபடச் சேய ஆயினும், தொடை புணர்ந்து,<br/>அருவிலை நன்கலம் அமைக்கும் காலை,<br/>ஒருவழித் தோன்றியாங்கு-என்றும் சான்றோர்<br/>சான்றோர் பாலர் ஆப;<br/>சாலார் சாலார் பாலர் ஆகுபவே.<br/><br/>          219. உணக்கும் மள்ளனே!<br/>பாடியவர்:  பெருஞ்கருவூர்ப்சதுக்கத்துப் பூதநாதனார்.<br/>பாடப்பட்டோன்: கோப்பெருஞ் சோழன். <br/>திணை: பொதுவியல். துறை: கையறுநிலை. <br/><br/>உள்ளாற்றுக் கவலைப் புள்ளி நீழல்,<br/>முழூஉ வள்ளுரம் உணக்கும் மள்ள!<br/>புலவுதி மாதோ நீயே;<br/>பலரால் அத்தை, நின் குறிஇருந் தோரே.<br/><br/>         220. கலங்கனேன் அல்லனோ! <br/>பாடியவர்: பொத்தியார்                    <br/>திணை: பொதுவியல் துறை: கையறுநிலை <br/>குறிப்பு: சோழன் வடக்கிருந்தான்; அவன்பாற் சென்ற பொத்தியார், அவனால் தடுக்கப்பட்டு உறையூர்க்கு மீண்டார்; சோழன் உயிர் நீத்தான்.  அவனன்றி வறி தான உறையூர் மன்றத்தைக் கண்டு இரங்கிப் பொத்தியார் பாடிய செய்யுள் இது. <br/><br/>பெருங்சோறு பயந்து, பல்யாண்டு புரந்த<br/>பெருங்களிறு இழந்த பைதற் பாகன்<br/>அதுசேர்ந்து அல்கிய அழுங்கல் ஆலை,<br/>வெளில்பாழ் ஆகக் கண்டு கலுழ்ந்தாங்குக்,<br/>கலங்கினேன் அல்லனோ, யானே-பொலந்தார்த்<br/>தேர்வண் கிள்ளி போகிய<br/>பேரிசை மூதூர் மன்றங் கண்டே?<br/><br/>            221. வைகம் வாரீர்! <br/>பாடியவர்: பொத்தியார். <br/>பாடப்பட்டோன்: கோப்பெருஞ் சோழன். <br/>திணை: பொதுவியல். துறை: கையறுநிலை.  <br/>குறிப்பு: சோழனது நடுகற்கண்டு  பாடிய செய்யுள் இது. <br/><br/>பாடுநர்க்கு ஈத்த பல்புக ழன்னே;<br/>ஆடுநர்க்கு ஈத்த பேரன் பினனே;<br/>அறவோர் புகழ்ந்த ஆய்கோ லன்னே;<br/>திறவோர் புகழ்ந்த தின்நண் பினனே;<br/>மகளிர் சாயல்; மைந்தர்க்கு மைந்து;<br/>துகளறு கேள்வி உயர்ந்தோர் புக்கில்;<br/>அனையன் என்னாது, அத்தக் கோனை,<br/>நினையாக் கூற்றம் இன்னுயிர் உய்த்த்ன்று;<br/>பைதல் ஒக்கல் தழீஇ, அதனை<br/>வைகம் வம்மோ; வாய்மொழிப் புலவீர்!<br/>‘நனந்தலை உலகம் அரந்தை தூங்கக்,<br/>கெடுவில் நல்லிசை சூடி,<br/>நடுகல் ஆயினன் புரவலன்’ எனவே.<br/><br/>        222. என் இடம் யாது? <br/>பாடியவர்: பொத்தியார். <br/>பாடப்பட்டோன்: கோப்பெருஞ் சோழன். <br/>திணை: பொதுவியல். துறை: கையறுநிலை.  <br/>குறிப்பு: தன் மகன் பிறந்தபின்,  சோழனது நடுகல் நின்ற இடத்திற்குச் சென்று, தாமும் உயிர்விடத் துணிந்த பொத்தியார், 'எனக்கும் இடம் தா' எனக் கேட்டுப் பாடியது இச்  செய்யுள் <br/>‘அழல் அவிர் வயங்கிழைப் பொலிந்த மேனி,<br/>நிழலினும் போகா, நின் வெய்யோள் பயந்த<br/>புகழ்சால் புதல்வன் பிறந்தபின் வா’ என<br/>என்இவண் ஒழித்த அன்பி லாள!<br/>எண்ணாது இருக்குவை அல்லை;<br/>என்னிடம் யாது? மற்று இசைவெய் யோயே!<br/><br/>       223. நடுகல்லாகியும் இடங் கொடுத்தான்! <br/>பாடியவர்: பொத்தியார். <br/>பாடப்பட்டோன்: கோப்பெருஞ் சோழன்.<br/> திணை: பொதுவியல். துறை: கையறுநிலை. <br/><br/>பலர்க்கு நிழ லாகி, உலகம் மீக்கூறித்,<br/>தலைப்போ கன்மையிற் சிறுவழி மடங்கி,<br/>நிலைபெறு நடுகல் ஆகியக் கண்ணும்,<br/>இடங் கொடுத்து அளிப்ப, மன்ற-உடம்போடு<br/>இன்னுயிர் விரும்பும் கிழமைத்<br/>தொன்னட் புடையார் தம்உழைச் செலினே!<br/><br/>        224. இறந்தோன் அவனே!<br/>பாடியவர்: கருங்குழல் ஆதனார். <br/>பாடப்பட்டோன்: சோழன் கரிகாற் பெருவளத்தான். <br/>திணை: பொதுவியல். துறை: கையறுநிலை. <br/><br/>அருப்பம் பேணாது அமர்கடந் ததூஉம்;<br/>துணைபுணர் ஆயமொடு தசும்புடன் தொலைச்சி,<br/>இரும்பாண் ஒக்கல் கடும்பு புரந்ததூஉம்;<br/>அறம்அறக் கணட நெறிமாண் அவையத்து,<br/>முறைநற்கு அறியுநர் முன்னுறப் புகழ்ந்த<br/>பவியற் கொள்கைத் துகளறு மகளிரொடு,<br/>பருதி உருவின் பல்படைப் புரிசை,<br/>எருவை நுகர்ச்சி, யூப நெடுந்தூண்,<br/>வேத வேள்வித் தொழில்முடித் ததூஉம்;<br/>அறிந்தோன் மன்ற அறிவுடையாளன்;<br/>இறந்தோன் தானே; அளித்துஇவ் வுலகம்<br/>அருவி மாறி, அஞ்சுவரக் கருகிப்,<br/>பெருவறம் கூர்ந்த வேனிற் காலைப்,<br/>பசித்த ஆயத்துப் பயன்நிரை தருமார்,<br/>பூவாட் கோவலர் பூவுடன் உதிரக்<br/>கொய்துகட்டு அழித்த வேங்கையின்,<br/>மெல்லியல் மகளிரும் இழைகளைந் தனரே.<br/><br/>       225. வலம்புரி ஒலித்தது! <br/>பாடியவர்: ஆலத்தூர் கிழார். <br/>பாடப்பட்டோன்: சோழன் நலங்கிள்ளி.<br/> திணை: பொதுவியல். துறை: கையறுநிலை. <br/><br/>தலையோர் நுங்கின் தீங்சோறு மிசைய,<br/>இடையோர் பழத்தின் பைங்கனி மாந்தக்,<br/>கடையோர், விடுவாய்ப் பிசிரொடு சுடுகிழங்கு நுகர,<br/>நிலமார் வையத்து வலமுறை வளைஇ,<br/>வேந்துபீ டழித்த ஏந்துவேல் தானையடு,<br/>‘ஆற்றல்’ என்பதன் தோற்றம் கேள், இனிக்<br/>கள்ளி போகிய களரியம் பறந்தலை,<br/>முள்ளுடை வியன்காட் டதுவே-‘நன்றும்<br/>சேட்சென்னி நலங்கிள்ளி கேட்குவன் கொல்?’<br/>இன்னிசைப் பறையடு வென்றி நுவலத்,<br/>தூக்கணம் குரீஇத் தூங்குகூடு ஏய்ப்ப<br/>ஒருசிறைக் கொளீஇய திரிவாய் வலம்புரி,<br/>ஞாலங் காவலர் கடைத்தலைக்,<br/>காலைத் தோன்றினும் நோகோ யானே.<br/><br/>           226. இரந்து கொண்டிருக்கும் அது! <br/>பாடியவர்: மாறோக்கத்து நப்பசலையார். <br/>பாடப்பட்டோன்: சோழன் குளுமுற்றத்துத் துஞ்சிய கிள்ளி வளவன்.<br/> திணை: பொதுவியல். துறை:   கையறுநிலை. <br/><br/>செற்றன்று ஆயினும், செயிர்த்தன்று ஆயினும்,<br/>உற்றன்று ஆயினும், உய்வின்று மாதோ;<br/>பாடுநர் போலக் கைதொழுது ஏத்தி,<br/>இரந்தன்று ஆகல் வேண்டும்-பொலந்தார்<br/>மண்டமர் கடக்கும் தானைத்<br/>திண்தேர் வளவற் கொண்ட கூற்றே.<br/><br/>     227. நயனில் கூற்றம்! <br/>பாடியவர்: ஆடுதுறை மாசாத்தனார். <br/>பாடப்பட்டோன்: சோழன் குளுமுற்றத்துத் துஞ்சிய கிள்ளி வளவன்.<br/> திணை: பொதுவியல். துறை:   கையறுநிலை. <br/><br/>நனிபே தையே, நயனில் கூற்றம்!<br/>விரகுஇன் மையின் வித்துஅட்டு, உண்டனை<br/>இன்னுங் காண்குவை, நன்வாய் ஆகுதல்;<br/>ஒளிறுவாள் மறவரும், களிறும், மாவும்,<br/>குருதியும் குரூஉப்புனற் பொருகளத்து ஒழிய,<br/>நாளும் ஆனான் கடந்துஅட்டு, என்றும் நின்<br/>வாடுபசி அருந்திய பழிதீர் ஆற்றல்<br/>நின்னோர் அன்ன பொன்னியற் பெரும்பூண்<br/>வளவன் என்னும் வண்டுமூசு கண்ணி<br/>இனையோற் கொண்டனை ஆயின்,<br/>இனியார் மற்றுநின் பசிதீர்ப் போரே?<br/><br/>     228. ஒல்லுமோ நினக்கே! <br/>பாடியவர்: ஐயூர் முடவனார். <br/>பாடப்பட்டோன்: சோழன் குளுமுற்றத்துத் துஞ்சிய கிள்ளி வளவன். <br/>திணை: பொதுவியல். துறை: ஆனந்தப் பையுள். <br/><br/>கலஞ்செய் கோவே! கலங்செய் கோவே!<br/>இருள்தினிந் தன்ன குரூஉத்திறள் பருஉப்புகை<br/>அகல்இரு விசும்பின் ஊன்றுஞ் சூளை,<br/>நனந்தலை மூதூர்க் கலஞ்செய் கோவே!<br/>அளியை நீயே; யாங்கு ஆகுவை கொல்?<br/>நிலவரை சூட்டிய நீள்நெடுந் தானைப்<br/>புலவர் புகழ்ந்த பொய்யா நல்இசை,<br/>விரிகதிர் ஞாயிறு விசும்பு இவர்ந் தன்ன<br/>சேண்விளங்கு சிறப்பின், செம்பியர் மருகன்<br/>கொடிநுடங்கு யானை நெடுமா வளவன் <br/>தேவர் உலகம் எய்தினன்; ஆதலின்,<br/>அன்னோர் கவிக்கும் கண்ணகன் தாழி<br/>வனைதல் வேட்டனை அயின், எனையதூஉம்<br/>இருநிலம் திகிரியாப், பெருமலை<br/>மண்ணா, வனைதல் ஒல்லுமோ, நினக்கே?<br/><br/>       229. மறந்தனன் கொல்லோ? <br/>பாடியவர்: கூடலூர் கிழார். <br/>பாடப்பட்டோன்: கோச்சேரமான் யானைக்கட்சே எய் மாந்தரஞ்சேரல் இரும்பொறை. <br/>திணை: பொதுவியல். துறை:  கையறுநிலை.  <br/>குறிப்பு: அவன் இன்ன நாளில் துஞ்சுமென அஞ்சி, அவன் அவ்வாறே துஞ்சிய போது பாடியது. <br/><br/>ஆடு இயல் அழல் குட்டத்து<br/>ஆர் இருள் அரை இரவில்<br/>முடப் பனையத்து வேர் முதலாக்<br/>கடைக் குளத்துக் கயம் காயப்,<br/>பங்குனி உயர் அழுவத்துத்,<br/>தலை நாள்மீன் நிலை திரிய,<br/>நிலை நாள்மீன் அதன்எதிர் ஏர்தரத்,<br/>தொல் நாள்மீன் துறை படியப்,<br/>பாசிச் செல்லாது, ஊசித் துன்னாது<br/>அளக்கர்த் திணை விளக்காகக்,<br/>கனைஎரி பரப்பக், கால்எதிர்பு பொங்கி,<br/>ஒருமீன் விழுந்தன்றால், விசும்பி னானே:<br/>அதுகண்டு, யாமும்,பிறரும் பல்வேறு இரவலர்,<br/>‘பறைஇசை அருவி நல்நாட்டுப் பொருநன்<br/>நோயிலன் ஆயின் நன்றுமன் தில்’லென<br/>அழிந்த நெஞ்சம் மடியுளம் பரப்ப,<br/>அஞ்சினம்: எழுநாள் வந்தன்று, இன்றே;<br/>மைந்துடை யானை கை வைத்து உறங்கவும்,<br/>திண்பிணி முரசும் கண்கிழிந்து உருளவும்,<br/>காவல் வெண்குடை கால்பரிந்து உலறவும்,<br/>கால்இயல் கலிமாக் கதிஇன்றி வைகவும்,<br/>மேலோர் உலகம் எய்தினன்; ஆகலின்,<br/>ஒண்தொடி மகளிர்க்கு உறுதிணை ஆகித்,<br/>தன்துணை ஆயம் மறந்தனன் கொல்லோ-<br/>பகைவர்ப் பிணிக்கும் ஆற்றல், நசைவர்க்கு<br/>அளந்து கொடை அறியா ஈகை,<br/>மணிவரை அன்ன மாஅ யோனே?<br/><br/>        230. நீ இழந்தனையே கூற்றம்! <br/>பாடியவர்: அரிசில் கிழார். <br/>பாடப்பட்டோன்: அதியமான் தகடூர் பொருது வீழ்ந்த எழினி. <br/>திணை: பொதுவியல். துறை: கையுறுநிலை. <br/><br/>கன்று அமர் ஆயம் கானத்து அல்கவும்,<br/>வெங்கால் வம்பலர் வேண்டுபுலத்து உறையவும்,<br/>களம்மலி குப்பை காப்பில வைகவும்,<br/>விலங்குபகைகடிந்த கலங்காச் செங்கோல்,<br/>வையகம் புகழ்ந்த வயங்குவினை ஒள்வாள்,<br/>பொய்யா எழினி பொருதுகளம் சேர-<br/>ஈன்றோர் நீத்த குழவி போலத்,<br/>தன்அமர் சுற்றம் தலைத்தலை இனையக்,<br/>கடும்பசி கலக்கிய இடும்பைகூர் நெஞ்சமொடு<br/>நோய் உழந்து வைகிய உலகிலும், மிக நனி<br/>நீ இழந் தனையே, அறனில் கூற்றம்!<br/>வாழ்தலின் வரூஉம் வயல்வளன் அறியான்,<br/>வீழ்குடி உழவன் உண்ணாய் ஆயின்,<br/>நேரார் பல்லுயிர் பருகி,<br/>ஆர்குவை மன்னோ, அவன் அமர்அடு களத்தே.<br/><br/>      231. புகழ் மாயலவே! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/>திணை: பொதுவியல். துறை: கையறுநிலை. <br/><br/>எரிபுனக் குறவன் குறையல் அன்ன<br/>கரிபுற விறகின் ஈம ஒள்அழல்,<br/>குருகினும் குறுகுக; குறுகாது சென்று,<br/>விசும்பஉற நீளினும் நீள்க: பசுங்கதிர்<br/>திங்கள் அன்ன வெண்குடை<br/>ஒண்ஞாயிறு அன்னோன் புகழ் மாயலவே!<br/><br/>     232. கொள்வன் கொல்லோ! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி.<br/> திணை: பொதுவியல். துறை: கையறுநிலை. திணை : தும்பை.  துறை:பாண்பாட்டும் ஆம். <br/><br/>இல்லா கியரோ, காலை மாலை!<br/>அல்லா கியர், யான் வாழும் நாளே!<br/>நடுகல் பீலி சூட்டி, நார்அரி<br/>சிறுகலத்து உகுப்பவும் கொள்வன் கொல்லொ-<br/>கோடு உயர் பிறங்குமலை கெழீஇய<br/>நாடு உடன் கொடுப்புவும் கொள்ளா தோனே?<br/><br/>        233. பொய்யாய்ப் போக! <br/>பாடியவர்: வெள்ளெருக்கிலையார். <br/>பாடப்பட்டோன்: வேள் எவ்வி. <br/>திணை: பொதுவியல். துறை: கையறுநிலை. <br/><br/>பொய்யா கியரோ! பொய்யா கியரோ!<br/>பாவடி யானை பரிசிலர்க்கு அருகாச்<br/>சீர்கெழு நோன்றாள் அகுதைகண் தோன்றிய<br/>பொன்புனை திகிரியின் பொய்யா கியரோ!<br/>‘இரும்பாண் ஒக்கல் தலைவன், பெரும்பூண்,<br/>போர்அடு தானை, எவ்வி மார்பின்<br/>எ·குஉறு விழுப்புண் பல’ என<br/>வைகறு விடியல், இயம்பிய குரலே.<br/><br/>      234. உண்டனன் கொல்? <br/>பாடியவர்: வெள்ளெருக்கிலையார். <br/>பாடப்பட்டோன்: வேள் எவ்வி. <br/>திணை: பொதுவியல். துறை: கையறுநிலை. <br/><br/>நோகோ யானே? தேய்கமா காலை!<br/>பிடி அடி அன்ன சிறுவழி மெழுகித்,<br/>தன்அமர் காதலி புன்மேல் வைத்த<br/>இன்சிறு பிண்டம் யாங்குஉண் டனன்கொல்-<br/>உலகுபுகத் திறந்த வாயில்<br/>பலரோடு உண்டல் மரீஇ யோனே?<br/><br/>         235. அருநிறத்து இயங்கிய வேல்! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/>திணை: பொதுவியல். துறை: கையறுநிலை. <br/><br/>சிறியகட் பெறினே, எமக்கீயும்; மன்னே!<br/>பெரிய கட் பெறினே,<br/>யாம் பாடத், தான்மகிழ்ந்து உண்ணும்; மன்னே!<br/>சிறுசோற் றானும் நனிபல கலத்தன்; மன்னே!<br/>பெருஞ்சோற்றானும் நனிபல கலத்தன்; மன்னே!<br/>என்பொடு தடிபடு வழியெல்லாம் எமக்கீயும்; மன்னே!<br/>அம்பொடு வேல்நுழை வழியெல்லாம் தான்நிற்கும் மன்னே! <br/>நரந்தம் நாறும் தன் கையால்,<br/>புலவு நாறும் என்தலை தைவரும்! மன்னே<br/>அருந்தலை இரும்பாணர் அகன்மண்டைத் துளையுரீஇ,<br/>இரப்போர் புன்கண் பாவை சோர,<br/>அஞ்சொல் நுண்தேர்ச்சிப் புலவர் நாவில்<br/>சென்றுவீழ்ந் தன்று, அவன்<br/>அருநிறத்து இயங்கிய வேலே!<br/>ஆசாகு எந்தை யாண்டுஉளன் கொல்லோ?<br/>இனிப், பாடுநரும் இல்லை; படுநர்க்குஒன்று ஈகுநரும் இல்லை;<br/>பனித்துறைப் பகன்றை நறைக் கொள் மாமலர்<br/>சூடாது வைகியாங்குப், பிறர்க்கு ஒன்று<br/>ஈயாது வீயும் உயிர்தவப் பலவே!<br/><br/>     236. கலந்த கேண்மைக்கு ஒவ்வாய்!<br/>பாடியவர்: கபிலர்                    <br/>திணை: பொதுவியல் துறை: கையறுநிலை <br/>குறிப்பு: வேள்பாரி துஞ்சியபின், அவன் மகளிரைப் பார்ப்பார்ப்படுத்து வடக்கிருந்தபோது, பாடியது. <br/><br/>கலைஉணக் கிழிந்த, முழவுமருள் பெரும்பழம்<br/>சிலைகெழு குறவர்க்கு அல்குமிசைவு ஆகும்<br/>மலை கெழு நாட! மா வண் பாரி<br/>கலந்த கேண்மைக்கு ஒவ்வாய், நீ; எற்<br/>புலந்தனை யாகுவை- புரந்த யாண்டே<br/>பெருந்தகு சிறப்பின் நட்பிற்கு ஒல்லாது<br/>ஒருங்குவரல் விடாஅது ‘ஒழிக’ எனக்கூறி,<br/>இனையை ஆதலின் நினக்கு மற்றுயான்<br/>மேயினேன் அன்மை யானே; ஆயினும்,<br/>இம்மை போலக் காட்டி, உம்மை<br/>இடையில் காட்சி நின்னோடு<br/>உடன்உறைவு ஆக்குக, உயர்ந்த பாலே!<br/><br/>   237. சோற்றுப் பானையிலே தீ! <br/>பாடியவர்: பெருஞ்சித்திரனார். <br/>பாடப்பட்டோன்: இளவெளிமான். <br/>திணை: பொதுவியல். துறை: கையறுநிலை.  <br/>(வெளிமானிடம் சென்றனர் புலவர்.  அவன் துஞ்ச, இளவெளிமான் சிறிது கொடுக்கின்றான். அதனைக் கொள்ளாது வெளிமான் துஞ்சியதற்கு இரங்கிப் பாடிய செய்யுள் இது.) <br/><br/>‘நீடுவாழ்க!’ என்று, யான் நெடுங்கடை குறுகிப்,<br/>பாடி நின்ற பசிநாட் கண்ணே,<br/>‘கோடைக் காலத்துக் கொழுநிழல் ஆகிப்,<br/>பொய்த்தல் அறியா உரவோன் செவிமுதல்<br/>வித்திய பனுவல் விளைந்தன்று நன்று’ என<br/>நச்சி இருந்த நசைபழுது ஆக,<br/>அட்ட குழிசி அழற்பயந் தாஅங்கு,<br/>‘அளியர் தாமே ஆர்க’ என்னா<br/>அறன்இல் கூற்றம் திறனின்று துணிய,<br/>ஊழின் உருப்ப எருக்கிய மகளிர்<br/>வாழைப் பூவின் வளைமுறி சிதற,<br/>முதுவாய் ஒக்கல் பரிசிலர் இரங்கக்<br/>கள்ளி போகிய களரியம் பறந்தலை,<br/>வெள்வேல் விடலை சென்றுமாய்ந் தனனே;<br/>ஆங்கு அது நோயின்று ஆக, ஓங்குவரைப்<br/>புலிபார்த்து ஒற்றிய களிற்றுஇரை பிழைப்பின்,<br/>எலிபார்த்து ஒற்றாது ஆகும்; மலி திரைக்<br/>கடல்மண்டு புனலின் இழுமெனச் சென்று,<br/>நனியுடைப் பரிசில் தருகம்,<br/>எழுமதி, நெஞ்சே ! துணிபுமுந் துறுத்தே.<br/><br/>      238. தகுதியும் அதுவே! <br/>பாடியவர்: பெருஞ்சித்திரனார். <br/>பாடப்பட்டோன்: இளவெளிமான். <br/>திணை: பொதுவியல். துறை: கையறுநிலை.  <br/>(வெளிமான் துஞ்சியமைக்கு  வருந்திக் கூறியது இது.  கரைகாண வியலாத் துயரத்தைக், 'கண்ணில் ஊமன் கடற்  பட்டாங்கு' எனக் கூறுதலைக் கவனிக்க.) <br/><br/>கவிசெந் தாழிக் குவிபுறத்து இருந்த<br/>செவிசெஞ் சேவலும் பொகுவலும் வெருவா,<br/>வாய் வன் காக்கையும் கூகையும் கூடிப்<br/>பேஎய் ஆயமொடு பெட்டாங்கு வழங்கும்<br/>காடுமுன் னினனே, கட்கா முறுநன்;<br/>தொடிகழி மகளிரின் தொல்கவின் வாடிப்,<br/>பாடுநர் கடும்பும் பையென் றனவே;<br/>தோடுகொள் முரசும் கிழிந்தன, கண்ணே;<br/>ஆள்இல், வரைபோல் யானையும் மருப்புஇழந் தனவே;<br/>வெந்திறல் கூற்றம் பெரும்பேது உறுப்ப,<br/>எந்தை ஆகுல அதற்படல் அறியேன்;<br/>அந்தோ! அளியேன் வந்தனென்; மன்ற<br/>என்ஆ குவர்கொல், என் துன்னி யோரே?<br/>மாரி இரவின், மரங்கவிழ் பொழுதின்,<br/>ஆரஞர் உற்ற நெஞ்சமொடு , ஓராங்குக்<br/>கண்இல் ஊமன் கடற்பட் டாங்கு,<br/>வரையளந்து அறியாத் திரையரு நீத்தத்து,<br/>அவல மறுசுழி மறுகலின்,<br/>தவலே நன்றுமன் ; தகுதியும் அதுவே.<br/><br/>       239. இடுக, சுடுக, எதுவும் செய்க! <br/>பாடியவர்: பேரெயின் முறுவலார். <br/>பாடப்பட்டோன்: நம்பி நெடுஞ்செழியன். <br/>திணை: பொதுவியல். துறை: கையறுநிலை. <br/><br/>தொடி யுடைய தோள் மணந்தணன் ;<br/>கடி காவிற் பூச் சூடினன் ;<br/>தண் கமழுஞ் சாந்து நீவினன் ;<br/>செற் றோரை வழி தபுத்தனன் ;<br/>நட் டோரை உயர்பு கூறினன் ;<br/>வலியரென, வழி மொழியலன் ;<br/>மெலியரென, மீக் கூறலன்;<br/>பிறரைத் தான் இரப் பறியலன் ;<br/>இரந் தோர்க்கு மறுப் பறியலன் ;<br/>வேந்துடை அவையத்து ஓங்குபுகழ் தோற்றினன்;<br/>வருபடை எதிர் தாங்கினன் ;<br/>பெயர் படை புறங் கண்டனன் ;<br/>கடும் பரிய மாக் கடவினன் ;<br/>நெடுந் தெருவில் தேர் வழங்கினன் ;<br/>ஓங்கு இயற் களிறு ஊர்ந்தனன்;<br/>தீஞ் செறி தசும்பு தொலைச்சினன்;<br/>பாண் உவப்பப் பசி தீர்த்தனன்;<br/>மயக்குடைய மொழி விடுத்தனன்; ஆங்குச்<br/>செய்ப எல்லாம் செய்தனன் ஆகலின்-<br/>இடுக ஒன்றோ ! சுடுக ஒன்றோ !<br/>படுவழிப் படுக, இப் புகழ்வெய்யோன் தலையே!<br/><br/>       240. பிறர் நாடுபடு செலவினர்! <br/>பாடியவர்: குட்டுவன் கீரனார். <br/>பாடப்பட்டோன்: ஆய்.<br/> திணை: பொதுவியல். துறை: கையறுநிலை. <br/><br/>ஆடு நடைப் புரவியும், களிறும், தேரும்,<br/>வாடா யாணர் நாடும் ஊரும்,<br/>பாடுநர்க்கு அருகா ஆஅய் அண்டிரன்<br/>கோடுஏந்து அல்குல், குறுந்தொடி மகளிரொடு<br/>காலன் என்னும் கண்ணிலி உய்ப்ப,<br/>மேலோர் உலகம் எய்தினன் எனாஅப்,<br/>பொத்த அறையுள் போழ்வாய்க் கூகை,<br/>‘சுட்டுக் குவி’ எனச் செத்தோர்ப் பயிரும்<br/>கள்ளியம் பறந்தலை ஒருசிறை அல்கி,<br/>ஒள்ளெரி நைப்ப உடம்பு மாய்ந்தது;<br/>புல்லென் கண்ணர் புரவலர்க் காணாது,<br/>கல்லென் சுற்றமொடு கையழிந்து, புலவர்<br/>வாடிய பசியர் ஆகிப், பிறர்<br/>நாடுபடு செலவினர் ஆயினர், இனியே.<br/><br/>           241. விசும்பும் ஆர்த்தது! <br/>பாடியவர்: உறையூர் ஏணிச்சேரி முடமோசியார்.  <br/>பாடப்பட்டோன்: ஆய்.<br/> திணை: பொதுவியல். துறை: கையறுநிலை. <br/><br/>‘திண்தேர் இரவலர்க்கு, ஈத்த, தண்தார்<br/>அண்டிரன் வரூஉம்’ என்ன, ஒண்தொடி<br/>வச்சிரத் தடக்கை நெடியோன் கோயிலுள்,<br/>போர்ப்புறு முரசும் கறங்க,<br/>ஆர்ப்புஎழுந் தன்றால், விசும்பி னானே.<br/><br/>      242. முல்லையும் பூத்தியோ?<br/>பாடியவர்: குடவாயிற் தீரத்தனார். <br/>பாடப்பட்டோன்: ஒல்லையூர் கிழான் மகன் பெருஞ்சாத்தன். <br/>திணை: பொதுவியல். துறை: கையறுநிலை.<br/>குறிப்பு: கடவாயில் நல்லாதனார் பாடியது என்பதும் பாடம். <br/><br/>இளையோர் சூடார் ; வளையோர் கொய்யார் ;<br/>நல்யாழ் மருப்பின் மெல்ல வாங்கிப்,<br/>பாணன் சூடான் ; பாடினி அணியாள் ;<br/>ஆண்மை தோன்ற ஆடவர்க் கடந்த<br/>வல்வேற் சாத்தன் மாய்ந்த பின்றை<br/>முல்லையும் பூத்தியோ, ஒல்லையூர் நாட்டே?<br/><br/>       243. யாண்டு உண்டுகொல்? <br/>பாடியவர்: தொடித்தலை விழுத்தண்டினார்         <br/>திணை: பொதுவியல் துறை: கையறுநிலை <br/><br/>இனிநினைந்து இரக்கம் ஆகின்று ; திணிமணல்<br/>செய்வுறு பாவைக்கு கொய்பூத் தைஇத்,<br/>தண்கயம் ஆடும் மகளிரொடு கைபிணைந்து,<br/>தழுவுவழித் தழீஇத், தூங்குவழித் தூங்கி,<br/>மறைஎனல் அறியா மாயமில் ஆயமொடு<br/>உயர்சினை மருதத் துறையுறத் தாழ்ந்து,<br/>நீர்நணிப் படிகோடு ஏறிச், சீர்மிகக்,<br/>கரையவர் மருளத், திரையகம் பிதிர,<br/>நெடுநீர்க் குட்டத்துத் துடுமெனப் பாய்ந்து,<br/>குளித்துமணற் கொண்ட கல்லா இளமை<br/>அளிதோ தானே! யாண்டுண்டு கொல்லோ-<br/>“தொடித்தலை விழுத்தண்டு ஊன்றி, நடுக்குற்று,<br/>இருமிடை மிடைந்த சிலசொல்<br/>பெருமூ தாளரோம்” ஆகிய எமக்கே?<br/><br/>         244. கலைபடு துயரம் போலும்!<br/>(பாடினோர் பாடபபட்டடோர் யாவரெனத் தெரியாதவாறு இது அழிந்தது. <br/>பாடலும் சிதைந்தே கிடைத்துள்ளன). <br/><br/>பாணர் சென்னியும் வண்டுசென்று ஊதா;<br/>விறலியர் முன்கையும் தொடியிற் பொலியா;<br/>இரவல் மாக்களும் .. .. .. .. .. .. .. .<br/><br/>        245. என்னிதன் பண்பே? <br/>பாடியவர்: சேரமான் கோட்டம்பலத்துத் துஞ்சிய மாக்கோதை      <br/> திணை: பொதுவியல் துறை: கையறுநிலை <br/><br/>யங்குப் பெரிது ஆயினும், நோய்அளவு எனைத்தே,<br/>உயிர்செகுக் கல்லா மதுகைத்து அன்மையின்?<br/>கள்ளி போகிய களரியம் பறந்தலை<br/>வெள்ளிடைப் பொத்திய விளைவிறகு ஈமத்து,<br/>ஒள்ளழற் பள்ளிப் பாயல் சேர்த்தி,<br/>ஞாங்கர் மாய்ந்தனள், மடந்தை ;<br/>இன்னும் வாழ்வல் ; என்இதன் பண்பே!<br/><br/>         246. பொய்கையும் தீயும் ஒன்றே!<br/>பாடியவர்: பூதப் பாண்டியன் தேவி பெருங்கோப்பெண்டு       <br/>திணை: பொதுவியல் துறை: ஆனந்தப் பையுள் <br/><br/>பல்சான் றீரே ; பல்சான் றீரே<br/>செல்கெனச் சொல்லாது, ஒழிகென விலக்கும்,<br/>பொல்லாச் சூழ்ச்சிப் பல்சான் றீரே;<br/>துணிவரிக் கொடுங்காய் வாள்போழ்ந் தட்ட<br/>காழ்போல் நல்விளர் நறுநெய் தீண்டாது,<br/>அடைஇடைக் கிடந்த கைபிழி பிண்டம்<br/>வெள்என் சாந்தொடு புளிப்பெய்து அட்ட<br/>வேளை வெந்தை, வல்சி ஆகப்,<br/>பரற்பெய் பள்ளிப் பாயின்று வதியும்<br/>உயவற் பெண்டிரேம் அல்லேம் மாதோ;<br/>பெருங்காட்டுப் பண்ணிய கருங்கோட்டு ஈமம்<br/>நுமக்குஅரிது ஆகுக தில்ல; எமக்குஎம்<br/>பெருந்தோள் கணவன் மாய்ந்தென அரும்புஅற<br/>வள்இதழ் அவிழ்ந்த தாமரை<br/>நள்இரும் பொய்கையும் தீயும் ஓரற்றே!<br/><br/>     247. பேரஞர்க் கண்ணள்! <br/>பாடியவர்: மதுரைப் பேராலவாயர் <br/>திணை: பொதுவியல் துறை: ஆனந்தப் பையுள் <br/><br/>யானை தந்த முளிமர விறகின்<br/>கானவர் பொத்திய ஞெலிதீ விளக்கத்து;<br/>மடமான் பெருநிரை வைகுதுயில் எடுப்பி,<br/>மந்தி சீக்கும் அணங்குடை முன்றிலில்,<br/>நீர்வார் கூந்தல் இரும்புறம் தாழப்,<br/>பேரஞர்க் கண்ணள், பெருங்காடு நோக்கித்,<br/>தெருமரும் அம்ம தானே- தன் கொழுநன்<br/>முழுவுகண் துயிலாக் கடியுடை வியனகர்ச்<br/>சிறுநனி தமியள் ஆயினும்,<br/>இன்னுயிர் நடுங்குந்தன் இளமைபுறங் கொடுத்தே!<br/><br/>       248. அளிய தாமே ஆம்பல்!<br/>பாடியவர்: ஒக்கூர் மாசாத்தனார்      <br/>திணை: பொதுவியல் துறை: தாபதநிலை <br/><br/>அளிய தாமே சிறுவெள் ளாம்பல்!<br/>இளையம் ஆகத் தழையா யினவே; இனியே,<br/>பெருவளக் கொழுநன் மாய்ந்தெனப், பொழுது மறுத்து,<br/>இன்னா வைகல் உண்ணும்<br/>அல்லிப் படுஉம் புல் ஆயினவே.<br/><br/>         249. சுளகிற் சீறிடம்!<br/>பாடியவர்: தும்பி சொகினனார்;தும்பிசேர் கீரனார் என்பதும் ஆம்.<br/>திணை: பொதுவியல் துறை: தாபதநிலை <br/> (காஞ்சித் தினைத் துறைகளுள் ஒன்றான,  'தாமே யேங்கிய  தாங்கரும் பையுள்' என்பதற்கு மேற்கோள் காட்டுவர்   நச்சினார்க்கினியர் (தொல். புறத்.சூ. 24 உரை)). <br/><br/>கதிர்மூக்கு ஆரல் கீழ்ச் சேற்று ஒளிப்பக்,<br/>கணைக்கோட்டு வாளை மீநீர்ப் பிறழ,<br/>எரிப்பூம் பழனம் நெரித்துஉடன் வலைஞர்<br/>அரிக்குரல் தடாரியின் யாமை மிளிரச்,<br/>பனைநுகும்பு அன்ன சினைமுதிர் வராலொடு,<br/>உறழ்வேல் அன்ன ஒண்கயல் முகக்கும்,<br/>அகல்நாட்டு அண்ணல் புகாவே, நெருநைப்<br/>பகல்இடம் கண்ணிப் பலரொடும் கூடி,<br/>ஒருவழிப் பட்டன்று ; மன்னே! இன்றே<br/>அடங்கிய கற்பின் ; ஆய்நுதல் மடந்தை,<br/>உயர்நிலை உலகம் அவன்புக .. .. வரி<br/>நீறாடு சுளகின் சீறிடம் நீக்கி,<br/>அழுதல் ஆனாக் கண்ணள்,<br/>மெழுகு, ஆப்பிகண் கலுழ்நீ ரானே.<br/><br/>         250. மனையும் மனைவியும்! <br/>பாடியவர்: தாயங் கண்ணியார்      <br/>திணை: பொதுவியல் துறை: தாபதநிலை <br/><br/>குய்குரல் மலிந்த கொழுந்துவை அடிசில்<br/>இரவலர்த் தடுத்த வாயிற், புரவலர்<br/>கண்ணீர்த் தடுத்த தண்ணறும் பந்தர்க்,<br/>கூந்தல் கொய்து, குறுந்தொடு நீக்கி,<br/>அல்லி உணவின் மனைவியடு, இனியே<br/>புல்என் றனையால்-வளங்கெழு திருநகர்!<br/>வான் சோறு கொண்டு தீம்பால் வேண்டும்<br/>முனித்தலைப் புதல்வர் தந்தை<br/>தனித்தலைப் பெருங்காடு முன்னிய பின்னே.               <br/><br/>      251. அவனும் இவனும்!<br/>பாடியவர்: மாற்பித்தியார்<br/> திணை: வாகை துறை: தாபத வாகை <br/><br/>ஓவத் தன்ன இடனுடை வரைப்பிற்,<br/>பாவை அன்ன குறுந்தொடி மகளிர்<br/>இழைநிலை நெகிழ்ந்த மள்ளற் கண்டிக்கும்-<br/>கழைக்கண் நெடுவரை அருவியாடிக்,<br/>கான யானை தந்த விறகின்<br/>கடுந்தெறல் செந்தீ வேட்டுப்,<br/>புறம்தாழ் புரிசடை புலர்த்து வோனே!<br/><br/>   252. அவனே இவன்! <br/>பாடியவர்: மாற்பித்தியார்     <br/>திணை: வாகை துறை: தாபத வாகை <br/><br/>கறங்குவெள் அருவி ஏற்றலின், நிறம் பெயர்ந்து,<br/>தில்லை அன்ன புல்லென் சடையோடு,<br/>அள்இலைத் தாளி கொய்யு மோனே<br/>இல்வழங்கு மடமயில் பிணிக்கும்<br/>சொல்வலை வேட்டுவன் ஆயினன், முன்னே.’<br/><br/>  253. கூறு நின் உரையே! <br/>பாடியவர்: குளம்பாதாயனார்      <br/>திணை: பொதுவியல் துறை: முதுபாலை <br/><br/>என்திறத்து அவலம் கொள்ளல், இனியே;<br/>வல்வார் கண்ணி இளையர் திளைப்ப,<br/>‘நாகாஅல்’ என வந்த மாறே, எழாநெல்<br/>பைங்கழை பொதிகளைந்து அன்ன விளர்ப்பின்,<br/>வளைஇல், வறுங்கை ஓச்சிக்,<br/>கிளையுள்’ஒய்வலோ? கூறுநின் உரையே!<br/><br/>         254. ஆனாது புகழும் அன்னை!<br/>பாடியவர்: கயமனார்     <br/>திணை: பொதுவியல் துறை: முதுபாலை <br/><br/>இளையரும் முதியரும் வேறுபுலம் படர,<br/>எதிர்ப்ப எழாஅய், மார்பமண் புல்ல,<br/>இடைச்சுரத்து இறுத்த, மள்ள ! விளர்த்த<br/>வளையில் வறுங்கை ஓச்சிக் கிளையுள்,<br/>‘இன்னன் ஆயினன், இளையோன்’ என்று,<br/>நின்னுரை செல்லும் ஆயின்,’ மற்று<br/>முன்ஊர்ப் பழுனிய கோளி ஆலத்துப்,<br/>புள்ளார் யாணர்த் தற்றே’ என் மகன்<br/>வளனும் செம்மலும் எமக்கு’ என , நாளும்<br/>ஆனாது புகழும் அன்னை<br/>யாங்குஆ குவள்கொல் ? அளியள் தானே!<br/><br/>      255. முன்கை பற்றி நடத்தி! <br/>பாடியவர்: வன்பரணர்    <br/>திணை: பொதுவியல் துறை: முதுபாலை <br/><br/>ஐயோ! எனின் யான் புலி அஞ் சுவலே;<br/>அணைத்தனன்’ கொளினே, அகன்மார்புஎடுக்கல்லேன்!<br/>என்போல் பெருவிதிர்ப்பு உறுக, நின்னை<br/>இன்னாது உற்ற அறனில் கூற்றே!<br/>திரைவளை முன்கை பற்றி-<br/>வரைநிழல் சேர்கம்- நடந்திசின் சிறிதே!<br/><br/>  256. அகலிதாக வனைமோ! <br/>பாடியவர்: பெயர் தெரிந்திலது      <br/> திணை: பொதுவியல் துறை: முதுபாலை <br/><br/>கலம்செய் கோவே : கலம்செய் கோவே!<br/>அச்சுடைச் சாகாட்டு ஆரம் பொருந்திய<br/>சிறுவெண் பல்லி போலத் தன்னொடு<br/>சுரம்பல வந்த எமக்கும் அருளி,<br/>வியன்மலர் அகன்பொழில் ஈமத் தாழி<br/>அகலிது ஆக வனைமோ<br/>நனந்தலை மூதூர்க் கலம்செய் கோவே!<br/><br/>        257. செருப்பிடைச் சிறு பரல்!<br/>பாடியவர்: பெயர் தெரிந்திலது       <br/>திணை: வெட்சி துறை: உண்டாட்டு <br/><br/>செருப்புஇடைச் சிறுபரல் அன்னன்; கணைக்கால்,<br/>அவ்வயிற்று அகன்ற மார்பின், பைங்கண்,<br/>குச்சின் நிரைத்த குரூஉமயிர் மோவாய்ச்,<br/>செவிஇறந்து தாழ்தரும் கவுளன், வில்லொடு,<br/>யார்கொலோ, அளியன் தானே? தேரின்<br/>ஊர்பெரிது இகந்தன்றும் இலனே; அரண்எனக்<br/>காடுகைக் கொண்டன்றும், இலனே ; காலைப்,<br/>புல்லார் இனநிரை செல்புறம் நோக்கிக்,<br/>கையின் சுட்டிப் பைஎன எண்ணிச்,<br/>சிலையின் மாற்றி யோனே ; அவைதாம்<br/>மிகப்பல ஆயினும், என்னாம்-எனைத்தும்<br/>வெண்கோள் தோன்றாக் குழிசியடு,<br/>நாள்உறை மத்தொலி கேளா தோனே?<br/><br/>  258. தொடுதல் ஓம்புமதி! <br/>பாடியவர்: உலோச்சனார்  <br/>திணை: வெட்சி துறை: உண்டாட்டு <br/><br/>முட்கால் காரை முதுபழன் ஏய்ப்பத்<br/>தெறிப்ப விளைந்த தீங்கந் தாரம்<br/>நிறுத்த ஆயம் தலைச்சென்று உண்டு,<br/>பச்சூன் தின்று, பைந்நிணப் பெருத்த<br/>எச்சில் ஈர்ங்கை விற்புறம் திமிரிப்,<br/>புலம்புக் கனனே, புல்அணற் காளை,<br/>ஒருமுறை உண்ணா அளவைப், பெருநிரை<br/>ஊர்ப்புறம் நிறையத் தருகுவன் ; யார்க்கும்<br/>தொடுதல் ஓம்புமதி முதுகட் சாடி;<br/>ஆதரக் கழுமிய துகளன்,<br/>காய்தலும் உண்டு, அக் கள்வெய் யோனே.<br/><br/> 259. புனை கழலோயே!<br/>பாடியவர்: கோடை பாடிய பெரும்பூதனார் <br/>திணை: கரந்தை துறை: செருமலைதல் (பிள்ளைப் பெயர்ச்சியுமாம்). <br/><br/>ஏறுஉடைப் பெருநிரை பெயர்தரப் பெயராது,<br/>இலைபுதை பெருங்காட்டுத் தலைகரந்து இருந்த<br/>வல்வில் மறவர் ஒடுக்கம் காணாய்,<br/>செல்லல், செல்லல் ; சிறக்க நின், உள்ளம்;<br/>முதுகுமெய்ப் புலைத்தி போலத்<br/>தாவுபு தெறிக்கும் ஆன்மேல் ;<br/>புடையிலங்கு ஒள்வாள் புனைகழ லோயே!<br/><br/>           260. கேண்மதி பாண! <br/>பாடியவர்: வடமோதங்கிழார்    <br/>திணை: கரந்தை (பாடாண் திணையுமாம்)  துறை: கையறுநிலை செருவிடை வீழ்தல்;<br/>கையறு நிலையுமாம்; பாண்பாட்டுமாம்; பாடாண் பாட்டுமாம். <br/><br/>வளரத் தொடினும், வெளவுபு திரிந்து,<br/>விளரி உறுதரும் தீந்தொடை நினையாத்<br/>தளரும் நெஞ்சம் தலைஇ; மனையோள்<br/>உளரும் கூந்தல் நோக்கி, களர<br/>கள்ளி நீழற் கடவுள் வாழ்த்திப்<br/>பசிபடு மருங்குலை, கசிபு, கைதொழாஅக்,<br/>‘காணலென் கொல் ?’ என வினவினை வரூஉம்<br/>பாண ! கேண்மதி, யாணரது நிலையே;<br/>புரவுத்தொடுத்து உண்குவை ஆயினும், இரவுஎழுந்து,<br/>எவ்வம் கொள்வை ஆயினும், இரண்டும்,<br/>கையுள போலும் கடிதுஅண் மையவே;<br/>முன்ஊர்ப் பூசலின் தோன்றித் தன்னூர்<br/>நெடுநிரை தழீஇய மீளி யாளர்<br/>விடுகணை நீத்தம் துடிபுணை யாக,<br/>வென்றி தந்து, கொன்றுகோள் விடுத்து,<br/>வையகம் புலம்ப வளைஇய பாம்பின்<br/>வைஎயிற்று உய்ந்த மதியின், மறவர்<br/>கையகத்து உய்ந்த கன்றுடைப் பல்லான்<br/>நிரையடு வந்த உரைய னாகி,<br/>உரிகளை அரவ மானத், தானே<br/>அரிதுசெல் உலகில் சென்றனன் ; உடம்பே,<br/>கானச் சிற்றியாற்று அருங்கரைக் கால்உற்றுக்,<br/>கம்பமொடு துளங்கிய இலக்கம் போல,<br/>அம்பொடு துளங்க ஆண்டுஒழிந் தன்றே;<br/>உயர்இசை வெறுப்பத் தோன்றிய பெயரே,<br/>மடஞ்சால் மஞ்ஞை அணிமயிர் சூட்டி,<br/>இடம்பிறர் கொள்ளாச் சிறுவழிப்,<br/>படஞ்செய் பந்தர்க் கல்மிசை யதுவே.<br/><br/>        261. கழிகலம் மகடூஉப் போல!<br/>பாடியவர்: ஆவூர் மூலங்கிழார்           <br/> திணை: கரந்தை துறை: கையறு நிலை <br/><br/>அந்தோ! எந்தை அடையாப் பேரில்;<br/>வண்டுபடு நறவின் தண்டா மண்டையடு<br/>வரையாப் பெருஞ்சோற்று முரிவாய் முற்றம்,<br/>வெற்றுயாற்று அம்பியின் எற்று ? அற்று ஆகக்<br/>கண்டனென், மன்ற ; சோர்க, என் கண்ணே;<br/>வையங் காவலர் வளம்கெழு திருநகர்,<br/>மையல் யானை அயாவுயிர்த் தன்ன<br/>நெய்யுலை சொரிந்த மையூன் ஓசை<br/>புதுக்கண் மாக்கள் செதுக்கண் ஆரப்<br/>பயந்தனை, மன்னால், முன்னே! இனியே<br/>பல்ஆ தழீஇய கல்லா வல்வில்<br/>உழைக்குரற் கூகை அழைப்ப ஆட்டி,<br/>நாகுமுலை அன்ன நறும்பூங் கரந்தை<br/>விரகுஅறி யாளர் மரபிற் சூட்ட,<br/>நிரைஇவண் தந்து, நடுகல் ஆகிய<br/>வென்வேல் விடலை இன்மையின் புலம்பிக்,<br/>கொய்ம்மழித் தலையடு கைம்மையுறக் கலங்கிய<br/>கழிகலம் மகடூஉப் போல<br/>புல்என் றனையால், பல்அணி இழந்தே.<br/><br/>    262. தன்னினும் பெருஞ் சாயலரே! <br/>பாடியவர்: மதுரைப் பேராலவாயர்         <br/> திணை: வெட்சி துறை: உண்டாட்டு (தலை தோற்றமுமாம்) <br/><br/>நறவும் தொடுமின் ; விடையும் வீழ்மின்;<br/>பாசுவல் இட்ட புன்காற் பந்தர்ப்<br/>புனல்தரும் இளமணல் நிறையப் பெய்ம்மின்-<br/>ஒன்னார் முன்னிலை முருக்கிப், பின்நின்று;<br/>நிரையோடு வரூஉம் என்னைக்கு<br/>உழையோர் தன்னினும் பெருஞ்சா யலரே.<br/><br/>263. களிற்றடி போன்ற பறை!<br/>பாடியவர்                   <br/>பாடப்பாட்டோர்  <br/>திணை: கரந்தை துறை: கையறுநிலை <br/><br/>பெருங்களிற்று அடியின் தோன்றும் ஒருகண்<br/>இரும்பறை இரவல ! சேறி ஆயின்,<br/>தொழாதனை கழிதல் ஓம்புமதி; வழாது,<br/>வண்டுமேம் படூஉம், இவ் வறநிலை யாறே-<br/>பல்லாத் திரள்நிரை பெயர்தரப் பெயர்தந்து,<br/>கல்லா இளையர் நீங்க நீங்கான்,<br/>வில்லுமிழ் கடுங்கணை மூழ்கக்,<br/>கொல்புனல் சிறையின் விலங்கியோன் கல்லே.<br/><br/>     264. இன்றும் வருங்கொல்!<br/>பாடியவர்: உறையூர் இளம்பொன் வாணிகனார்  <br/>திணை: கரந்தை துறை: கையறுநிலை <br/><br/>பரலுடை மருங்கிற் பதுக்கை சேர்த்தி,<br/>மரல்வகுந்து தொடுத்த செம்பூங் கண்ணியடு,<br/>அணிமயிற் பீலி சூட்டிப், பெயர்பொறித்து<br/>இனிநட் டனரே! கல்லும் ; கன்றொடு<br/>கறவை தந்து பகைவர் ஓட்டிய<br/>நெடுந்தகை கழிந்தமை அறியாது<br/>இன்றும் வருங்கொல், பாணரது கடும்பே?<br/><br/>265. வென்றியும் நின்னோடு செலவே! <br/>பாடியவர்: சோணாட்டு முகையலூர்ச் சிறுகருந்தும்பியார்      <br/>திணை: கரந்தை துறை: கையறுநிலை <br/><br/>ஊர்நனி இறந்த பார்முதிர் பறந்தலை,<br/>ஓங்குநிலை வேங்கை ஒள்ளிணர் நறுவீப்<br/>போந்தை அம் தோட்டின் புனைந்தனர் தொடுத்துப்,<br/>பல்ஆன் கோவலர் படலை சூட்டக்,<br/>கல்ஆ யினையே-கடுமான் தோன்றல்!<br/>வான்ஏறு புரையும்நின் தாள்நிழல் வாழ்க்கைப்<br/>பரிசிலர் செல்வம் அன்றியும் ! விரிதார்க்<br/>கடும்பகட்டு யானை வேந்தர்<br/>ஒடுங்க வென்றியும், நின்னொடு செலவே.<br/><br/>        266. அறிவுகெட நின்ற வறுமை!<br/>பாடியவர்: பெருங்குன்றூர் கிழார். <br/>பாடப்பட்டோன்: சோழன் உருவப்ப·றேர் இளஞ்சேட் சென்னி. <br/>திணை: பாடாண். துறை: பரிசில் கடாநிலை <br/><br/>பயங்கெழு மாமழை பெய்யாது மாறிக்,<br/>கயங்களி முளியும் கோடை ஆயினும்,<br/>புழற்கால் ஆம்பல் அகலடை நீழல்<br/>கதிர்கோட்டு நந்தின் கரிமுக ஏற்றை<br/>நாகுஇள வளையடு பகல்மணம் புகூஉம்<br/>நீர்திகழ் கழனி நாடுகெழு பெருவிறல்!<br/>வான்தோய் நீள்குடை, வயமான் சென்னி!<br/>சான்றோர் இருந்த அவையத்து உற்றோன்,<br/>ஆசாகு என்னும் பூசல்போல,<br/>வல்லே களைமதி அத்தை- உள்ளிய<br/>விருந்துகண்டு ஒளிக்கும் திருந்தா வாழ்க்கைப்,<br/>பொறிப்புணர் உடம்பில் தோன்றிஎன்<br/>அறிவுகெட நின்ற நல்கூர் மையே!<br/><br/>267- 268 கிடைத்தில <br/><br/>269. கருங்கை வாள் அதுவோ!<br/>பாடியவர்: ஔவையார்      <br/>திணை: வெட்சி துறை: உண்டாட்டு <br/><br/>குயில்வாய் அன்ன கூர்முகை அதிரல்<br/>பயிலாது அல்கிய பல்காழ் மாலை,<br/>மையிரும் பித்தை பொலியச் சூட்டிப்,<br/>புத்தகல் கொண்ட புலிக்கண் வெப்பர்<br/>ஒன்றுஇரு முறையிருந்து உண்ட பின்றை,<br/>உவலைக் கண்ணித் துடியன் வந்தெனப்<br/>பிழிமகிழ் வல்சி வேண்ட, மற்றிது<br/>கொள்ளாய் என்ப, கள்ளின் வாழ்த்திக்<br/>கரந்தை நீடிய அறிந்துமாறு செருவின்<br/>பல்லான் இனநிரை தழீஇய வில்லோர்க்,<br/>கொடுஞ்சிறைக் க்ரூஉப்பருந்து ஆர்ப்பத்,<br/>தடிந்துமாறு பெயர்த்தது, இக் கருங்கை வாளே.<br/><br/>    270. ஆண்மையோன் திறன்! <br/>பாடியவர்: கழாத்தலையார் <br/>திணை: கரந்தை துறை: கையறுநிலை <br/><br/>பன்மீன் இமைக்கும் மாக விசும்பின்<br/>இரங்கு முரசின், இனம்சால் யானை,<br/>நிலந்தவ உருட்டிய நேமி யோரும்<br/>சமங்கண் கூடித் தாம்வேட் பவ்வே-<br/>நறுவிரை துறந்த நாறா நரைத்தலைச்<br/>சிறுவர் தாயே! பேரிற் பெண்டே!<br/>நோகோ யானே ; நோக்குமதி நீயே;<br/>மறப்படை நுவலும் அரிக்குரல் தண்ணுமை<br/>இன்னிசை கேட்ட துன்னரும் மறவர்<br/>வென்றிதரு வேட்கையர், மன்றம் கொண்மார்,<br/>பேரமர் உழந்த வெருவரு பறந்தலை.<br/>விழுநவி பாய்ந்த மரத்தின்,<br/>வாண்மிசைக் கிடந்த ஆண்மையோன் திறத்தே.<br/><br/>    271. மைந்தன் மலைந்த மாறே!<br/>பாடியவர்: வெறி பாடிய காமக்கண்ணியார். <br/>திணை: நொட்சி. துறை: செருவிடை வீழ்தல். <br/><br/>நீரறவு அறியா நிலமுதற் கலந்த<br/>கருங்குரல் நொச்சிக் கண்ணார் குரூஉத்தழை,<br/>மெல்இழை மகளிர் ஐதகல் அல்குல்,<br/>தொடலை ஆகவும் கண்டனம் ; இனியே,<br/>வெருவரு குருதியடு மயங்கி, உருவுகரந்து,<br/>ஒறுவாய்ப் பட்ட தெரியல் ஊன்செத்துப்,<br/>பருந்துகொண்டு உகப்பயாம் கண்டனம்<br/>மறம்புகல் மைந்தன் மலைந்த மாறே!<br/><br/>     272. கிழமையும் நினதே!<br/>பாடியவர்: மோசிசாத்தனார்      <br/> திணை: நொட்சி துறை: செருவிடை வீழ்தல் <br/><br/>மணிதுணர்ந் தன்ன மாக்குரல் நொச்சி!<br/>போதுவிரி பன்மர னுள்ளும் சிறந்த<br/>காதல் நன்மரம் நீ; நிழற் றிசினே!<br/>கடியுடை வியன்நகர்க் காண்வரப் பொலிந்த<br/>தொடியுடை மகளிர் அல்குலும் கிடத்தி;<br/>காப்புடைப் புரிசை புக்குமாறு அழித்தலின்,<br/>ஊர்ப்புறம் கொடாஅ நெடுந்தகை<br/>பீடுகெழு சென்னிக் கிழமையும் நினதே.<br/><br/>     273. கூடல் பெருமரம்! <br/>பாடியவர்: எருமை வெளியனார்     <br/>திணை: தும்பை துறை: குதிரை மறம் <br/><br/>மாவா ராதே ; மாவா ராதே ;<br/>எல்லார் மாவும் வந்தன ; எம்இல்,<br/>புல்லுளைக் குடுமிப் புதல்வற் றந்த<br/>செல்வன் ஊரும் மாவா ராதே-<br/>இருபேர் யாற்ற ஒருபெருங் கூடல்<br/>விலங்கிடு பெருமரம் போல,<br/>உலந்தன்று கொல் ; அவன் மலைந்த மாவே?<br/><br/>  274. நீலக் கச்சை!<br/>பாடியவர்: உலோச்சனார்   <br/> திணை: தும்பை துறை: எருமை மறம் <br/><br/>நீலக் கச்சைப் பூவார் ஆடைப்,<br/>பீலிக் கண்ணிப் பெருந்தகை மறவன்<br/>மேல்வரும் களிற்றொடு வேல்துரந்து ; இனியே,<br/>தன்னும் துரக்குவன் போலும்-ஒன்னலர்<br/>எ·குடை வலத்தர் மாவொடு பரத்தரக்,<br/>கையின் வாங்கித் தழீஇ,<br/>மொய்ம்பின் ஊக்கி, மெய்க்கொண் டனனே;<br/><br/>            275. தன் தோழற்கு வருமே! <br/>பாடியவர்: ஒரூஉத்தனார்      <br/>திணை: தும்பை துறை: எருமை மறம் <br/><br/>கோட்டம் கண்ணியும், கொடுந்திரை ஆடையும்,<br/>வேட்டது சொல்லி வேந்தனைத் தொடுத்தலும்,<br/>ஒத்தன்று மாதோ, இவற்கே : செற்றிய<br/>திணிநிலை அலறக் கூவை போழ்ந்து , தன்<br/>வடிமாண் எ·கம் கடிமுகத்து ஏந்தி,<br/>“ஓம்புமின், ஓம்புமின், இவண்!’ ஓம்பாது<br/>தொடர்கொள் யானையின் குடர்கால் தட்பக்,<br/>கன்றுஅமர் கறவை மான ;<br/>முன்சமத்து எதிர்ந்ததன் தோழற்கு வருமே.<br/><br/>      276. குடப்பால் சில்லுறை! <br/>பாடியவர்: மாதுரைப் பூதன் இளநாகனார் <br/>திணை:தும்பை துறை: தானைநிலை <br/><br/>நல்லுரை துறந்த நறைவெண் கூந்தல்,<br/>இருங்காழ் அன்ன திரங்குகண் வறுமுலைச்<br/>செம்முது பெண்டின் காதலஞ் சிறாஅன்,<br/>மடப்பால் ஆய்மகள் வள்உகிர்த் தெறித்த<br/>குடப்பால் சில்லுறை போலப்,<br/>படைக்குநோய் எல்லாம் தான்ஆ யினனே.<br/><br/>       277. சிதரினும் பலவே! <br/>பாடியவர்: பூங்கணுத்திரையார்      <br/>திணை: தும்பை துறை: உவகைக் கலுழ்ச்சி <br/><br/>மீன்உண் கொக்கின் தூவிஅன்ன<br/>வால்நரைக் கூந்தல் முதியோள் சிறுவன்<br/>களிறுஎறிந்து பட்டனன்’ என்னும் உவகை<br/>ஈன்ற ஞான்றினும் பெரிதே ; கண்ணீர்<br/>நோன்கழை துயல்வரும் வெதிரத்து<br/>வான்பெயத் தூங்கிய சிதரினும் பலவே.<br/><br/>      278. பெரிது உவந்தனளே! <br/>பாடியவர்: காக்கைபாடினியார் நச்செள்ளையார்        <br/>திணை: தும்பை துறை: உவகைக் கலுழ்ச்சி <br/><br/>“நரம்புஎழுந்து உலறிய நிரம்பா மென்தோள்<br/>முளரி மருங்கின், முதியோள் சிறுவன்<br/>படைஅழிந்து மாறினன்” என்று பலர் கூற,<br/>“மண்டுஅமர்க்கு உடைந்தனன் ஆயின், உண்டஎன்<br/>முலைஅறுத் திடுவென், யான்’ எனச் சினைஇக்,<br/>கொண்ட வாளடு படுபிணம் பெயராச்,<br/>செங்களம் துழவுவோள், சிதைந்துவே றாகிய<br/>படுமகன் கிடக்கை காணூஉ,<br/>ஈன்ற ஞான்றினும் பெரிதுஉவந் தனளே!<br/><br/>     279. செல்கென விடுமே! <br/>பாடியவர்: ஒக்கூர் மாசாத்தியார்      <br/>திணை: வாகை துறை: மூதின் முல்லை <br/><br/>கெடுக சிந்தை ; கடிதுஇவள் துணிவே;<br/>மூதின் மகளிர் ஆதல் தகுமே;<br/>மேல்நாள் உற்ற செருவிற்கு இவள்தன்னை,<br/>யானை எறிந்து, களத்துஒழிந் தன்னே;<br/>நெருநல் உற்ற செருவிற்கு இவள்கொழுநன்,<br/>பெருநிரை விலக்கி, ஆண்டுப்பட் டனனே;<br/>இன்றும் செருப்பறை கேட்டு, விருப்புற்று மயங்கி,<br/>வேல்கைக் கொடுத்து, வெளிதுவிரித்து உடீஇப்,<br/>பாறுமயிர்க் குடுமி எண்ணெய் நீவி,<br/>ஒருமகன் அல்லது இல்லோள்,<br/>‘செருமுக நோக்கிச் செல்க’ என’ விடுமே!<br/><br/>          280. வழிநினைந்து இருத்தல் அரிதே!<br/>பாடியவர்: மாறோக்கத்து நப்பசலையார்  <br/>திணை: பொதுவியல் துறை: ஆந்தப் பையுள் <br/><br/>என்னை மார்பிற் புண்ணும் வெய்ய<br/>நடுநாள் வந்து தும்பியும் துவைக்கும்;<br/>நெடுநகர் வரைப்பின் விளக்கும் நில்லா;<br/>துஞ்சாக் கண்ணே துயிலும் வேட்கும்;<br/>அஞ்சுவரு குராஅல் குரலும் தூற்றும்;<br/>நெல்நீர் எறிந்து விரிச்சி ஓர்க்கும்<br/>செம்முது பெண்டின் சொல்லும் நிரம்பா;<br/>துடிய! பாண ! பாடுவல் விறலி!<br/>என்ஆ குவிர்கொல் ? அளியிர்; நுமக்கும்<br/>இவண் உறை வாழ்க்கையோ, அரிதே ! யானும்<br/>மண்ணுறு மழித்தலைத் , தெண்ணீர் வாரத்,<br/>தொன்றுதாம் உடுத்த அம்பகைத் தெரியல்<br/>சிறுவெள் ஆம்பல் அல்லி உண்ணும்<br/>கழிகல மகளிர் போல,<br/>வழிநினைந்து இருத்தல், அதனினும் அரிதே!<br/><br/>      281. நெடுந்தகை புண்ணே! <br/>பாடியவர்: அரிசில் கிழார்   <br/>திணை: காஞ்சி துறை: பேய்க் காஞ்சி <br/><br/>தீங்கனி இரவமொடு வேம்புமனைச் செரீஇ,<br/>வாங்குமருப்பு யாழொடு பல்இயம் கறங்கக்,<br/>கைபயப் பெயர்த்து மைஇழுது இழுகி;<br/>ஐயவி சிதறி, ஆம்பல் ஊதி,<br/>இசைமணி எறிந்து, காஞ்சி பாடி,<br/>நெடுநகர் வரைப்பின் கடிநறை புகைஇக்,<br/>காக்கம் வம்மோ-காதலந் தோழீ!<br/>வேந்துறு விழுமம் தாங்கிய<br/>பூம்பொறிக் கழற்கால் நெடுந்தகை புண்ணே!<br/><br/>       282. புலவர் வாயுளானே!<br/>பாடியவர்: பாலை பாடிய பெருங்கடுங்கோ. <br/>திணையும் துறையும் தெரிந்தில. <br/><br/>எ·குஉளம் கழிய இருநில மருங்கின்<br/>அருங்கடன் இறுத்த பெருஞ்செ யாளனை,<br/>யாண்டுளனோ?’வென, வினவுதி ஆயின்,<br/>. . . . . . . . . . . .<br/>வருபடை தாங்கிக் கிளர்தார் அகலம்<br/>அருங்கடன் இறுமார் வயவர் எறிய,<br/>உடம்பும் தோன்றா உயிர்கெட் டன்றே,<br/>மலையுநர் மடங்கி மாறுஎதிர் கழியத்<br/>அலகை போகிச் சிதைந்து வேறு ஆகிய<br/>பலகை அல்லது, களத்துஒழி யதே;<br/>சேண்விளங்கு நல்லிசை நிறீஇ,<br/>நாநவில் புலவர் வாய் உளானே.<br/><br/>        283. அழும்பிலன் அடங்கான்! <br/>பாடியவர்: அடை நெடுங் கல்வியார்         <br/> திணை: தும்பை துறை: பாண்பாட்டு (பாடாண் பாட்டும் ஆம்). <br/><br/>ஒண்செங் குரலித் தண்கயம் கலங்கி,<br/>வாளை நீர்நாய் நாள்இரை பெறூஉப்<br/>பெறாஅ உறையரா வராஅலின் மயங்கி<br/>மாறுகொள் முதலையடு ஊழ்மாறு பெயரும்<br/>அழும்பிலன் அடங்கான் தகையும் என்றும்,<br/>வலம்புரி கோசர் அவைக்களத் தானும்,<br/>மன்றுள் என்பது கெட  .. .. .. ¡னே பாங்கற்கு<br/>ஆர்சூழ் குவட்டின் வேல்நிறத்து இங்க,<br/>உயிர்புறப் படாஅ அளவைத் தெறுவரத்,<br/>தெற்றிப் பாவை திணிமணல் அயரும்,<br/>மென்தோள் மகளிர் நன்று புரப்ப,<br/>.. .. .. .. .. ண்ட பாசிலைக்<br/>கமழ்பூந் தும்பை நுதல் அசைத் தோனே.<br/><br/>         284. பெயர்புற நகுமே! <br/>பாடியவர்: ஓரம் போகியார்     <br/>திணை: தும்பை துறை: பண்பாட்டு <br/><br/>‘வருகதில் வல்லே ; வருகதில் வல்’ என<br/>வேந்துவிடு விழுத்தூது ஆங்காங்கு இசைப்ப,<br/>நூலரி மாலை சூடிக் , காலின்,<br/>தமியன் வந்த மூதி லாளன்<br/>அருஞ்சமம் தாங்கி, முன்னின்று எறிந்த<br/>ஒருகை இரும்பிணத்து எயிறு மிறையாகத்<br/>திரிந்த வாய்வாள் திருத்தாத், <br/>தனக்குஇரிந் தானைப் பெயர்புறம் நகுமே.<br/><br/>         285. தலைபணிந்து இறைஞ்சியோன்! <br/>பாடியவர்: அரிசில் கிழார்    <br/>திணை: வாகை துறை: சால்பு முல்லை <br/><br/>பாசறை யீரே ! பாசறை யீரே !<br/>துடியன் கையது வேலே ; அடிபுணர்<br/>வாங்குஇரு மருப்பின் தீந்தொடைச் சீறியாழ்ப்<br/>பாணன் கையது தோலே ; காண்வரக்<br/>கடுந்தெற்று மூடையின் .. .. .. <br/>வாடிய மாலை மலைந்த சென்னியன்;<br/>வேந்துதொழில் அயரும் அருந்தலைச் சுற்றமொடு<br/>நெடுநகர் வந்தென, விடுகணை மொசித்த<br/>மூரி வேண்டோள் .. .. .. .. ..<br/>சேறுபடு குருதிச் செம்மலுக் கோஒ!<br/>மாறுசெறு நெடுவேல் மார்புஉளம் போக;<br/>நிணம்பொதி கழலொடு நிலம் சேர்ந் தனனெ;<br/>அதுகண்டு, பரந்தோர் எல்லாம்-புகழத் தலைபணிந்து<br/>இறைஞ்சி யோனே, குருசில் ! _ பிணங்குகதிர்<br/>அலமரும் கழனித் தண்ணடை ஒழிய;<br/>இலம்பாடு ஒக்கல் தலைவற்குஓர்<br/>கரம்பைச் சீறூர் நல்கினன் எனவே.<br/><br/>              286. பலர்மீது நீட்டிய மண்டை! <br/>பாடியவர்: ஔவையார்      <br/>திணை: கரந்தை துறை: வேத்தியல் <br/><br/>வெள்ளை வெள்யாட்டுச் செச்சை போலத்<br/>தன்னோர் அன்ன இளையர் இருப்பப்,<br/>பலர்மீது நீட்டிய மண்டைஎன் சிறுவனைக்<br/>கால்வழி கட்டிலிற் கிடப்பித்,<br/>தூவெள் அறுவை போர்ப்பித் திலதே!<br/><br/>          287. காண்டிரோ வரவே! <br/>பாடியவர்: சாத்தந்தையார்      <br/> திணை: கரந்தை துறை: நீண்மொழி <br/><br/>துடி எறியும் புலைய!<br/>எறிகோல் கொள்ளும் இழிசின!<br/>கால மாரியின் அம்பு தைப்பினும்,<br/>வயல் கெண்டையின் வேல் பிறழினும்,<br/>பொலம்புனை ஓடை அண்ணல் யானை<br/>இலங்குவாள் மருப்பின் நுதிமடுத்து ஊன்றினும்,<br/>ஓடல் செல்லாப் பீடுடை யாளர்<br/>நெடுநீர்ப் பொய்கைப் பிறழிய வாளை<br/>நெல்லுடை நெடுநகர்க் கூட்டுமுதல் புரளும்,<br/>தண்ணடை பெறுதல் யாவது? படினே;<br/>மாசில் மகளிர் மன்றல் நன்றும்,<br/>உயர்நிலை உலகத்து, நுகர்ப; அதனால்<br/>வம்ப வேந்தன் தானை<br/>இம்பர் நின்றும் காண்டிரோ, வரவே! <br/><br/>         288. மொய்த்தன பருந்தே! <br/>பாடியவர்: கழாத்தலையார்   <br/>திணை: தும்பை  துறை: மூதின் முல்லை <br/><br/>மண்கொள வரிந்த வைந்நுதி மறுப்பின்<br/>அண்ணல் நல்ஏறு இரண்டு உடன் மடுத்து,<br/>வென்றதன் பச்சை சீவாது போர்த்த<br/>திண்பிணி முரசம் இடைப்புலத்து இரங்க,<br/>ஆர்அமர் மயங்கிய ஞாட்பின், தெறுவர,<br/>நெடுவேல் பாய்ந்த நாணுடை நெஞ்சத்து,<br/>அருகுகை .. .. .. .. .. .. மன்ற<br/>குருதியடு துயல்வரும் மார்பின்<br/>முயக்கிடை ஈயாது மொய்த்தன, பருந்தே. <br/><br/>       289. ஆயும் உழவன்! <br/>பாடியவர்: கழாத்தலையார். <br/>திணை, துறை. தெரிந்தில. <br/><br/>ஈரச் செவ்வி உதவின ஆயினும்,<br/>பல்எருத் துள்ளும் நல் எருது நோக்கி,<br/>வீறுவீறு ஆயும் உழவன் போலப்,<br/>பீடுபெறு தொல்குடிப் பாடுபல தங்கிய<br/>மூதி லாளர் உள்ளும், காதலின்<br/>தனக்கு முகந்து ஏந்திய பசும்பொன் மண்டை,<br/>‘இவற்கு ஈக !’ என்னும்; அதுவும்அன் றிசினே;<br/>கேட்டியோ வாழி_பாண! பாசறைப்,<br/>‘பூக்கோள் இன்று’ என்று அறையும்<br/>மடிவாய்த் தண்ணுமை இழிசினன் குரலே?<br/><br/>        290. மறப்புகழ் நிறைந்தோன்! <br/>பாடியவர்: ஔவையார்     <br/>திணை: கரந்தை துறை: குடிநிலையுரைத்தல் <br/><br/>இவற்குஈந்து உண்மதி, கள்ளே; சினப்போர்<br/>இனக்களிற்று யானை_இயல்தேர்க் குருசில்!<br/>நுந்தை தந்தைக்கு இவன்தந்தை தந்தை,<br/>எடுத்துஎறி ஞாட்பின் இமையான், தச்சன்<br/>அடுத்துஎறி குறட்டின், நின்று மாய்ந் தனனே:<br/>மறப்புகழ் நிறைந்த மைந்தினோன் இவனும்,<br/>உறைப்புழி ஓலை போல<br/>மறைக்குவன்_ பெரும ! நிற் குறித்துவரு வேலே.<br/><br/>           291. மாலை மலைந்தனனே! <br/>பாடியவர்: நெடுங்கழுத்துப் பரணர்    <br/> திணை: கரந்தை துறை: வேத்தியல் <br/><br/>சிறாஅஅர் ! துடியர்! பாடுவல் மகாஅஅர்;<br/>தூவெள் அறுவை மாயோற் குறுகி<br/>இரும்புள் பூசல் ஓம்புமின்; யானும்,<br/>விளரிக் கொட்பின், வெண்ணரி கடிகுவென்;<br/>என்போற் பெருவிதுப்பு உறுக, வேந்தே_<br/>கொன்னும் சாதல் வெய்யோற்குத் தன்தலை!<br/>மணிமருள் மாலை சூட்டி, அவன் தலை<br/>ஒருகாழ் மாலை தான்மலைந் தனனே!<br/><br/>           292. சினவல் ஓம்புமின்! <br/>பாடியவர்: விரிச்சியூர் நன்னாகனார்          <br/> திணை: வஞ்சி துறை: பெருஞ்சோற்று  நிலை <br/><br/>வேந்தற்கு ஏந்திய தீந்தண் நறவம்<br/>யாம்தனக்கு உறுமறை வளாவ, விலக்கி,<br/>வாய்வாள் பற்றி நின்றனென்’ என்று,<br/>சினவல் ஓம்புமின் சிறுபுல் லாளர்!<br/>ஈண்டே போல வேண்டுவன் ஆயின்,<br/>‘என்முறை வருக’ என்னான், கம்மென<br/>எழுதரு பெரும்படை விலக்கி,<br/>ஆண்டு நிற்கும் ஆண்தகை யன்னே.<br/><br/>          293. பூவிலைப் பெண்டு! <br/>பாடியவர்: நொச்சி நியமங்கிழார்      <br/>திணை: காஞ்சி துறை: பூக்கோட் காஞ்சி <br/><br/>நிறப்புடைக்கு ஒல்கா யானை மேலோன்<br/>குறும்பர்க்கு எறியும் ஏவல் தண்ணுமை<br/>நாண்உடை மாக்கட்கு இரங்கும் ஆயின்,<br/>எம்மினும் பேர்எழில் இழந்து, வினை எனப்<br/>பிறர்மனை புகுவள் கொல்லோ?<br/>அளியள் தானே, பூவிலைப் பெண்டே!<br/><br/>             294. வம்மின் ஈங்கு! <br/>பாடியவர்: பெருந்தலைச் சாத்தனார்  <br/> திணை: தும்பை துறை: தானை மறம் <br/><br/>வெண்குடை மதியம் மேல்நிலாத் திகழ்தரக்;<br/>கண்கூடு இறுத்த கடல்மருள் பாசறைக்,<br/>குமரிப்படை தழீஇய கூற்றுவினை ஆடவர்<br/>தமர்பிறர் அறியா அமர்மயங்கு அழுவத்து,<br/>இறையும் பெயரும் தோற்றி,”நுமருள்<br/>நாள்முறை தபுத்தீர் வம்மின், ஈங்கு” எனப்<br/>போர்மலைந்து ஒருசிறை நிற்ப, யாவரும்<br/>அரவுஉமிழ் மணியின் குறுகார்;<br/>நிரைதார் மார்பின்நின் கேள்வனைப் பிறரே.<br/><br/>           295. ஊறிச் சுரந்தது! <br/>பாடியவர்: ஔவையார்      <br/> திணை: தும்பை துறை: உவகைக் கலுழ்ச்சி <br/><br/>கடல்கிளர்ந் தன்ன கட்டூர் நாப்பண்,<br/>வெந்துவாய் மடித்து வேல்தலைப் பெயரித்,<br/>தோடுஉகைத்து ‘எழுதரூஉ, துரந்துஎறி ஞாட்பின்,<br/>வருபடை போழ்ந்து வாய்ப்பட  விலங்கி,<br/>இடைப்படை அழுவத்துச் சிதைந்து வேறாகிய,<br/>சிறப்புடை யாளன் மாண்புகண் டருவி,<br/>வாடுமலை ஊறிச் சுரந்தன<br/>ஓடாப் பூட்கை விடலை தாய்க்கே.<br/><br/>          296. நெடிது வந்தன்றால்!<br/>பாடியவர்: வெள்ளை மாளர்   <br/>திணை: வாகை துறை: எறான் முல்லை <br/><br/>வேம்புசினை ஒடிப்பவும், காஞ்சி பாடவும்,<br/>நெய்யுடைக் கையர் ஐயவி புகைப்பவும்,<br/>எல்லா மனையும் கல்லென் றவ்வே<br/>வெந்துஉடன்று எறிவான் கொல்லோ<br/>நெடிதுவந் தன்றால் நெடுந்தகை தேரே?<br/><br/>           297. தண்ணடை பெறுதல்! <br/>பாடினோர்                   பாடப்பட்டோன் :       பெயர்கள் தெரிந்தில. <br/>திணை: வெட்சி துறை: இண்டாட்டு <br/><br/>பெருநீர் மேவல் தண்ணடை எருமை<br/>இருமருப்பு உறழும் நெடுமாண் நெற்றின்<br/>பைம்பயறு உதிர்த்த கோதின் கோல்அணைக்,<br/>கன்றுடை மரையாத் துஞ்சும் சீறூர்க்<br/>கோள்இவண் வேண்டேம், புரவே; நார்அரி<br/>நனைமுதிர் சாடிநறவின் வாழ்த்தித்,<br/>துறைநனி கெழீஇக் கம்புள் ஈனும்<br/>தண்ணடை பெறுதலும் உரித்தே, வைந்நுதி<br/>நெடுவேல் பாய்ந்த மார்பின்,<br/>மடல்வன் போந்தையின், நிற்கு மோர்க்கே.<br/><br/>            298. கலங்கல் தருமே! <br/><br/>எமக்கே கலங்கல் தருமே தானே<br/>தேறல் உண்ணும் மன்னே : நன்றும்<br/>இன்னான் மன்ற வேந்தே; இனியே_<br/>நேரார் ஆரெயில் முற்றி,<br/>வாய் மடித்து உரறி,’ நீ முந்து? என் னானே.<br/><br/>         299. கலம் தொடா மகளிர்! <br/>பாடியவர்: பொன் முடியார்        <br/>திணை: நொச்சி துறை: குதிரை மறம் <br/><br/>பருத்தி வேலிச் சீறூர் மன்னன்<br/>உழுத்துஅதர் உண்ட ஓய்நடைப் புரவி,<br/>கடல்மண்டு தோணியின், படைமுகம் போழ_<br/>நெய்ம்மிதி அருந்திய, கொய்சுவல் எருத்தின்,<br/>தண்ணடை மன்னர், தாருடைப் புரவி,<br/>அணங்குஉடை முருகன் கோட்டத்துக்<br/>கலம்தொடா மகளிரின், இகழ்ந்துநின் றவ்வே.<br/><br/>           300. எல்லை எறிந்தோன் தம்பி!<br/>பாடியவர்: அரிசில் கிழார்            <br/>திணை: தும்பை துறை: தானைமறம் <br/><br/>‘தோல்தா; தோல்தா’ என்றி ; தோலொடு<br/>துறுகல் மறையினும் உய்குவை போலாய்;<br/>நெருநல் எல்லைநீ எறிந்தோன் தம்பி,<br/>அகல்பெய் குன்றியின் சுழலும் கண்ணன்,<br/>பேரூர் அட்ட கள்ளிற்கு<br/>ஓர் இல் கோயின் தேருமால் நின்னே.<br/><br/>           301. அறிந்தோர் யார்?<br/>பாடியவர்: ஆவூர் மூலங்கிழார்     <br/>  திணை: தும்பை துறை : தானை மறம் <br/><br/>பல் சான்றீரே ! பல் சான்றீரே!<br/>குமரி மகளிர் கூந்தல் புரைய,<br/>அமரின் இட்ட அருமுள் வேலிக்<br/>கல்லென் பாசறைப் பல்சான் றீரே!<br/>முரசுமுழங்கு தானைநும் அரசும் ஓம்புமின்;<br/>ஒளிறு ஏந்து ,மருப்பின்நும் களிறும் போற்றுமின்!<br/>எனைநாள் தங்கும்நும் போரே, அனைநாள்<br/>எறியர் எறிதல் யாவணது? எறிந்தோர்<br/>எதிர்சென்று எறிதலும் செல்லான்; அதனால்<br/>அறிந்தோர் யார், அவன் கண்ணிய பொருளே!<br/>‘பலம்’ என்று இகழ்தல் ஓம்புமின்! உதுக்காண்<br/>நிலன்அளப் பன்ன நில்லாக் குறுநெறி,<br/>வண்பரிப் புரவிப் பண்புபா ராட்டி,<br/>எல்லிடைப் படர்தந் தோனே ; கல்லென<br/>வேந்தூர் யானைக்கு அல்லது,<br/>ஏந்துவன் போலான், தன் இலங்கிலை வேலே!<br/><br/>        302. வேலின் அட்ட களிறு?<br/>பாடியவர்: வெறிபாடிய காமக் கண்ணியார் (காமக் கணியார் எனவும் பாடம்). <br/> திணை: தும்பை துறை : குதிரை மறம் <br/><br/>வெடிவேய் கொள்வது போல ஓடித்<br/>தாவுபு உகளும், மாவே; பூவே,<br/>விளங்கிழை மகளிர் கூந்தற் கொண்ட;<br/>நரந்தப் பல்காழ்க் கோதை சுற்றிய<br/>ஐதுஅமை பாணி வணர்கோட்டுச் சீறியாழ்க்<br/>கைவார் நரம்பின் பாணர்க்கு ஒக்கிய,<br/>நிரம்பா இயல்பின் கரம்பைச் சீறூர்;<br/>நோக்கினர்ச் செகுக்கும் காளை ஊக்கி,<br/>வேலின் அட்ட களிறு பெயர்த்து எண்ணின்,<br/>விண்ணிவர் விசும்பின் மீனும்,<br/>தண்பெயல் உறையும், உறையாற் றாவே.<br/><br/>          303. மடப்பிடி புலம்ப எறிந்தான்! <br/>பாடியவர்: எருமை வெளியனார்   <br/>திணை: தும்பை துறை : குதிரை மறம் <br/><br/>நிலம்பிறக் கிடுவது போலக் குளம்பு குடையூஉ<br/>உள்ளம் அழிக்கும் கொட்பின் மான்மேல்<br/>எள்ளுநர்ச் செகுக்கும் காளை கூர்த்த<br/>வெந்திறல் எ·கம் நெஞ்சுவடு விளைப்ப<br/>ஆட்டிக் காணிய வருமே; நெருநை,<br/>உரைசால் சிறப்பின் வேந்தர் முன்னர்க்,<br/>கரைபொரு முந்நீர்த் திமிலின் போழ்ந்து, அவர்<br/>கயந்தலை மடப்பிடி புலம்ப,<br/>இலங்கு மருப்பு யானை எறிந்த எற்கே.<br/><br/>           304. எம்முன் தப்பியோன்!<br/>பாடியவர்: அரிசில்கிழார்       <br/>திணை: தும்பை துறை : குதிரை மறம் <br/><br/>கொடுங்குழை மகளிர் கோதை சூட்டி,<br/>நடுங்குபனிக் களைஇயர் நாரரி பருகி,<br/>வளிதொழில் ஒழிக்கும் வண்பரிப் புரவி<br/>பண்ணற்கு விரைதி, நீயே;’நெருநை<br/>எம்முன் தப்பியோன் தம்பியடு, ஓராங்கு<br/>நாளைச் செய்குவென் அமர்’ எனக் கூறிப்,<br/>புன்வயிறு அருத்தலும் செல்லான், வன்மான்<br/>கடவும் என்ப, பெரிதே; அது கேட்டு,<br/>வலம்படு முரசின் வெல்போர் வேந்தன்<br/>இலங்கு இரும் பாசறை நடுங்கின்று;<br/>‘இரண்டா காது அவன் கூறியது’ எனவே.<br/><br/>         305. சொல்லோ சிலவே! <br/>பாடியவர்: மதுரை வேளாசான்   <br/>திணை: வாகை துறை : பார்ப்பன வாகை <br/><br/>வயலைக் கொடியின் வாடிய மருங்கின்,<br/>உயவல் ஊர்திப் , பயலைப் பார்ப்பான்<br/>எல்லி வந்து நில்லாது புக்குச்,<br/>சொல்லிய சொல்லோ சிலவே; அதற்கே<br/>ஏணியும் சீப்பும் மாற்றி,<br/>மாண்வினை யானையும் மணிகளைந் தனவே.<br/><br/>           306. ஒண்ணுதல் அரிவை! <br/>பாடியவர்: அள்ளூர் நன் முல்லையார்     <br/>திணை: வாகை துறை : மூதின் முல்லை <br/><br/>களிறுபொரக் கலங்கு, கழன்முள் வேலி,<br/>அரிதுஉண் கூவல், அங்குடிச் சீறூர்<br/>ஒலிமென் கூந்தல் ஒண்ணுதல் அரிவை<br/>நடுகல் கைதொழுது பரவும், ஒடியாது;<br/>விருந்து எதிர் பெறுகதில் யானே; என்ஐயும்<br/>ஒ .. .. .. .. .. .. வேந்தனொடு,<br/>நாடுதரு விழுப்பகை எய்துக எனவே.<br/><br/>         307. யாண்டுளன் கொல்லோ! <br/>பாடியவர்: பெயர் புலனாகவில்லை             <br/>திணை: தும்பை துறை : களிற்றுடனிலை <br/><br/>ஆசாகு எந்தை யாண்டுளன் கொல்லோ?<br/>குன்றத்து அன்ன களிற்றொடு பட்டோன்;<br/>வம்பலன் போலத் தோன்றும்; உதுக்காண்;<br/>வேனல் வரி அணில் வாலத்து அன்ன;<br/>கான ஊகின் கழன்றுகு முதுவீ<br/>அரியல் வான்குழல் சுரியல் தங்க,<br/>நீரும் புல்லும் ஈயாது உமணர்<br/>யாரும்இல் ஒருசிறை முடத்தொடு துறந்த<br/>வாழா வான்பகடு ஏய்ப்பத், தெறுவர்<br/>பேருயிர் கொள்ளும் மாதோ; அதுகண்டு,<br/>வெஞ்சின யானை வேந்தனும், ‘ இக்களத்து<br/>எஞ்சலின் சிறந்தது பிறிதொன்று இல்’ எனப்,<br/>பண் கொளற்கு அருமை நோக்கி,<br/>நெஞ்சற வீழ்ந்த புரைமை யோனே.<br/><br/>            308. நாணின மடப்பிடி!<br/>பாடியவர்: கோவூர் கிழார்     <br/>திணை: வாகை துறை : மூதின் முல்லை <br/><br/>பொன்வார்ந் தன்ன புரியடங்கு நரம்பின்,<br/>மின்நேர் பச்சை, மிஞிற்றுக்குரற் சீறியாழ்<br/>நன்மை நிறைந்த நயவரு பாண!<br/>சீறூர் மன்னன் சிறியிலை எ·கம்<br/>வேந்துஊர் யானை ஏந்துமுகத் ததுவே;<br/>வேந்துஉடன்று எறிந்த வேலே, என்னை<br/>சார்ந்தார் அகலம் உளம்கழிந் தன்றே;<br/>உளங்கழி சுடர்ப்படை ஏந்தி, நம் பெருவிறல்<br/>ஓச்சினன் துரந்த காலை, மற்றவன்<br/>புன்தலை மடப்பிடி நாணக்,<br/>குஞ்சரம் எல்லாம் புறக்கொடுத் தனவே.<br/><br/>           309. என்னைகண் அதுவே! <br/>பாடியவர்: மதுரை இளங்கண்ணிக் கௌசிகனார்    <br/>திணை: தும்பை துறை : நூழிலாட்டு <br/><br/>இரும்புமுகம் சிதைய நூறி, ஒன்னார்<br/>இருஞ்சமம் கடத்தல் ஏனோர்க்கும் எளிதே;<br/>நல்லரா உறையும் புற்றம் போலவும்,<br/>கொல்ஏறு திரிதரு மன்றம் போலவும்,<br/>மாற்றருந் துப்பின் மாற்றோர், ‘பாசறை<br/>உளன்’ என வெரூஉம் ஓர்ஒளி<br/>வலன்உயர் நெடுவேல் என்னைகண் ணதுவே.<br/><br/>            310. உரவோர் மகனே! <br/>பாடியவர்: பொன்முடியார்     <br/>திணை: தும்பை துறை : நூழிலாட்டு <br/><br/>பால்கொண்டு மடுப்பவும் உண்ணான் ஆகலின்,<br/>செறாஅது ஓச்சிய சிறுகோல் அஞ்சியடு,<br/>உயவொடு வருந்தும் மன்னே! இனியே<br/>புகர்நிறங் கொண்ட களிறட்டு ஆனான்,<br/>முன்நாள் வீழ்ந்த உரவோர் மகனே,<br/>உன்னிலன் என்னும், புண்ஒன்று அம்பு_<br/>மான்உளை  அன்ன குடுமித்<br/>தோல்மிசைக் கிடந்த புல்அண லோனே.<br/><br/>           311. சால்பு உடையோனே!<br/>பாடியவர்: ஔவையார்         <br/>திணை: தும்பை துறை : பாண் பாட்டு <br/><br/>களர்ப்படு கூவல் தோண்டி, நாளும்,<br/>புலைத்தி கழீஇய தூவெள் அறுவை;<br/>தாதுஎரு மறுகின் மாசுண இருந்து,<br/>பலர்குறை செய்த மலர்த்தார் அண்ணற்கு<br/>ஒருவரும் இல்லை மாதோ , செருவத்துச்;<br/>சிறப்புடைச் செங்கண் புகைய, வோர்<br/>தோல்கொண்டு மறைக்கும் சால்புடை யோனே.<br/><br/>             312. காளைக்குக் கடனே! <br/><br/>ஈன்று புறந்தருதல் என்தலைக் கடனே;<br/>சான்றோன் ஆக்குதல் தந்தைக்குக் கடனே;<br/>வேல்வடித்துக் கொடுத்தல் கொல்லற்குக் கடனே;<br/>நன்னடை நல்கல் வேந்தற்குக் கடனே;<br/>ஒளிறுவாள் அருஞ்சமம் முருக்கிக்,<br/>களிறுஎறிந்து பெயர்தல் காளைக்குக் கடனே.<br/><br/>          313. வேண்டினும் கடவன்! <br/>பாடியவர்: மாங்குடி மருதனார்            <br/>திணை: வாகை துறை : வல்லான் முல்லை <br/><br/>அத்தம் நண்ணிய நாடுகெழு பெருவிறல்<br/>கைப்பொருள் யாதொன்றும் இலனே; நச்சிக்<br/>காணிய சென்ற இரவன் மாக்கள்<br/>களிறொடு நெடுந்தேர் வேண்டினும், கடவ;<br/>உப்பொய் சாகாட்டு உமணர் காட்ட<br/>கழிமுரி குன்றத்து அற்றே,<br/>எள் அமைவு இன்று, அவன் உள்ளிய பொருளே.<br/><br/>           314. மனைக்கு விளக்கு! <br/>பாடியவர்: ஐயூர் முடவனார்    <br/>திணை: வாகை துறை : வல்லான் முல்லை <br/><br/>மனைக்கு விளக்காகிய வாள்நுதல் கணவன்,<br/>முனைக்கு வரம்பாகிய வென்வேல் நெடுந்தகை,<br/>நடுகல் பிறங்கிய உவல்இடு பறந்தலைப்,<br/>புன்காழ் நெல்லி வன்புலச் சீறூர்க்<br/>குடியும் மன்னுந் தானே; கொடியெடுத்து<br/>நிறையழிந்து எழுதரு தானைக்குச்<br/>சிறையும் தானே_ தன் இறைவிழு முறினே.<br/><br/> 315. இல்லிறைச் செரீஇய ஞெலிகோல்! <br/>பாடியவர்: ஔவையார். பாடப்பட்டோன்: அதியமான் நெடுமான் அஞ்சி. <br/>திணை: வாகை. துறை : வல்லான் முல்லை. <br/><br/>உடையன் ஆயின் உண்ணவும் வல்லன்;<br/>கடவர் மீதும் இரப்போர்க்கு ஈயும்;<br/>மடவர் மகிழ்துணை; நெடுமான் அஞ்சி;<br/>இல்லிறைச் செரீஇய ஞெலிகோல் போலத்,<br/>தோன்றாது இருக்கவும் வல்லன்; மற்றதன்<br/>கான்றுபடு கனைஎரி போலத்,<br/>தோன்றவும் வல்லன்_ தான் தோன்றுங் காலே.<br/><br/>     316. சீறியாழ் பனையம்!<br/>பாடியவர்: மதுரைக் கள்ளிற் கடையத்தன் வெண்ணாகனார்        <br/> திணை: வாகை துறை : வல்லாண் முல்லை <br/><br/>கள்ளின் வாழ்த்திக், கள்ளின் வாழ்த்திக்,<br/>காட்டொடு மிடைந்த சீயா முன்றில்,<br/>நாட்செருக்கு அனந்தர்த் துஞ்சு வோனே!<br/>அவன் எம் இறைவன்; யாம்அவன் பாணர்;<br/>நெருநை வந்த விருந்திற்கு மற்றுத் தன்<br/>இரும்புடைப் பழவாள் வைத்தனன்; இன்றுஇக்<br/>கருங்கோட்டுச் சீறியாழ் பணையம்; இதுகொண்டு<br/>ஈவது இலாளன் என்னாது, நீயும்;<br/>வள்ளி மருங்குல் வயங்குஇழை அணியக்,<br/>கள்ளுடைக் கலத்தேம் யாம்மகிழ் தூங்கச்,<br/>சென்று வாய் சிவந்துமேல் வருக_<br/>சிறுகண் யானை வேந்து விழுமுறவே.<br/><br/>            317. யாதுண்டாயினும் கொடுமின்! <br/>பாடியவர்: மவேம்ப்ற்றூர்க் குமரனார்   <br/>திணை: வாகை துறை : வல்லாண் முல்லை <br/><br/>வென்வேல் .. .. .. .. .. .. நது<br/>முன்றில் கிடந்த பெருங்களி யாளற்கு<br/>அதளுண் டாயினும், பாய்உண்டு ஆயினும்,<br/>யாதுண்டு ஆயினும், கொடுமின் வல்லே;<br/>வேட்கை மீளப .. .. .. .. .. .. <br/>.. .. .. .. கும், எமக்கும், பிறர்க்கும்,<br/>யார்க்கும், ஈய்ந்து, துயில்ஏற் பினனே.<br/><br/>     318. பெடையடு வதியும்! <br/>பாடியவர்: பெருங்குன்றூர் கிழார்     <br/> திணை: வாகை துறை : வல்லாண் முல்லை <br/><br/>கொய்யடகு வாடத், தருவிறகு உணங்க,<br/>மயில்அம் சாயல் மாஅ யோளடு<br/>பசித்தன்று அம்ம, பெருந்தகை ஊரே_<br/>மனைஉறை குரீஇக் கறையணற் சேவல்,<br/>பாணர் நரம்பின் சுகிரொடு, வயமான்<br/>குரல்செய் பீலியின் இழைத்த குடம்பைப்,<br/>பெருஞ்செய் நெல்லின் அரிசி ஆர்ந்து, தன்<br/>புன்புறப் பெடையடு வதியும்<br/>யாணர்த்து ஆகும்_வேந்துவிழு முறினே.<br/><br/>     319. முயல் சுட்டவாயினும் தருவோம்! <br/>பாடியவர்: ஆலங்குடி வங்கனார்        <br/>திணை: வாகை  துறை : வல்லாண் முல்லை <br/><br/>பூவற் படுவிற் கூவல் தோண்டிய<br/>செங்கண் சின்னீர் பெய்த சீறில்<br/>முன்றில் இருந்த முதுவாய்ச் சாடி,<br/>யாம் க·டு உண்டென, வறிது மாசின்று;<br/>படலை முன்றிற் சிறுதினை உணங்கல்<br/>புறவும் இதலும் அறவும் உண்கெனப்<br/>பெய்தற்கு எல்லின்று பொழுதே; அதனால்,<br/>முயல்சுட்ட வாயினும் தருகுவேம்; புகுதந்து<br/>ஈங்குஇருந் தீமோ முதுவாய்ப் பாண!<br/>கொடுங்கோட்டு ஆமான் நடுங்குதலைக் குழவி<br/>புன்றலைச் சிறாஅர் கன்றெனப் பூட்டும்<br/>சீறூர் மன்னன் நெருநை ஞாங்கர்,<br/>வேந்துவிடு தொழிலொடு சென்றனன்; வந்து, நின்<br/>பாடினி மாலை யணிய,<br/>வாடாத் தாமரை சூட்டுவன் நினக்கே.<br/><br/>        320. கண்ட மனையோள்!<br/>பாடியவர்: வீரை வெளியனார்       <br/>திணை: வாகை துறை : வல்லாண் முல்லை <br/><br/>முன்றில் முஞ்ஞையடு முசுண்டை பம்பிப்,<br/>பந்தர் வேண்டாப் பலர்தூங்கு நீழல்,<br/>கைம்மான் வேட்டுவன் கனைதுயில் மடிந்தெனப்,<br/>பார்வை மடப்பிணை தழீஇப், பிறிதோர்<br/>தீர்தொழில் தனிக்கலை திளைத்துவிளை யாட,<br/>இன்புறு புணர்நிலை கண்ட மனையோள்<br/>கணவன் எழுதலும் அஞ்சிக், கலையே<br/>பிணைவயின் தீர்தலும் அஞ்சி, யாவதும்,<br/>இவ்வழங் காமையின், கல்லென ஒலித்து,<br/>மான்அதட் பெய்த உணங்குதினை வல்சி<br/>கானக் கோழியடு இதல்கவர்ந்து உண்டென,<br/>ஆர நெருப்பின், ஆரல் நாறத்<br/>தடிவுஆர்ந் திட்ட முழுவள் ளூரம்<br/>இரும்பேர் ஒக்கலொடு ஒருங்குஇனிது அருந்தித்,<br/>தங்கினை சென்மோ, பாண! தங்காது,<br/>வேந்துதரு விழுக்கூழ் பரிசிலர்க்கு என்றும்<br/>அருகாது ஈயும் வண்மை<br/>உரைசால் நெடுந்தகை ஓம்பும் ஊரே.<br/><br/>         321. வன்புல வைப்பினது! <br/>பாடியவர்: உறையூர் மருத்துவன் தாமோதரனார்        <br/>திணை: வாகை துறை : வல்லாண் முல்லை <br/><br/>பொறிப்புறப் பூழின் போர்வல் சேவல்<br/>மேந்தோல் களைந்த தீங்கொள் வெள்ளெள்<br/>சுளகிடை உணங்கல் செவ்வி கொண்டு உடன்<br/>வேனிற் கோங்கின் பூம்பொகுட் டன்ன<br/>குடந்தைஅம் செவிய கோட்டெலி யாட்டக்,<br/>கலிஆர் வரகின் பிறங்குபீள் ஒளிக்கும்,<br/>வன்புல வைப்பி னதுவே_சென்று<br/>தின்பழம் பசீஇ.. .. .. ..ன்னோ, பாண!<br/>வாள்வடு விளங்கிய சென்னிச்<br/>செருவெங் குருசில் ஓம்பும் ஊரே.<br/><br/>            322. கண்படை ஈயான்! <br/>பாடியவர்: ஆவூர்கிழார்          <br/>திணை: வாகை துறை : வல்லாண் முல்லை <br/><br/>உழுதூர் காளை ஊழ்கோடு அன்ன<br/>கவைமுள் கள்ளிப் பொரிஅரைப் பொருந்திப்,<br/>புதுவரகு அரிகால் கருப்பை பார்க்கும்<br/>புன்தலைச் சிறாஅர் வில்லெடுத்து ஆர்ப்பின்,<br/>பெருங்கண் குறுமுயல் கருங்கலன் உடைய<br/>மன்றிற் பாயும் வன்புலத் ததுவே;<br/>கரும்பின் எந்திரம் சிலைப்பின், அயலது,<br/>இருஞ்சுவல் வாளை பிறழும் ஆங்கண்,<br/>தண்பணை யாளும் வேந்தர்க்குக்<br/>கண்படை ஈயா வேலோன் ஊரே.<br/><br/>           323. உள்ளியது சுரக்கும் ஈகை! <br/>பாடியவர் பாடப்பட்டோர் : பெயர்கள் தெரிந்தில. <br/>திணை: வாகை. துறை : வல்லாண் முல்லை. <br/><br/>புலிப்பாற் பட்ட ஆமான் குழவிக்குச்<br/>சினங்கழி மூதாக் கன்றுமடுத்து ஊட்டும்<br/>கா .. .. .. .. .. .. .. ..  .. க்கு<br/>உள்ளியது சுரக்கும் ஓம்பா ஈகை,<br/>வெள்வேல் ஆவம்ஆயின், ஒள் வாள்<br/>கறையடி யானைக்கு அல்லது<br/>உறைகழிப் பறியா,வேலோன் ஊரே.<br/><br/>           324. உலந்துழி உலக்கும்! <br/>பாடியவர்: ஆலத்தூர் கிழார்   <br/>திணை: வாகை துறை : வல்லாண் முல்லை <br/><br/>வெருக்கு விடையன்ன வெருள்நோக்குக் கயந்தலைப்<br/>புள்ளூன் தின்ற புலவுநாறு கயவாய்,<br/>வெள்வாய் வேட்டுவர் வீழ்துணை மகாஅர்<br/>சிறியிலை உடையின் சுரையுடை வால்முள்<br/>ஊக நுண்கோற் செறித்த அம்பின்,<br/>வலாஅர் வல்வில் குலாவரக் கோலிப்,<br/>பருத்தி வேலிக் கருப்பை பார்க்கும்<br/>புன்புலம் தழீஇய அங்குடிச் சீறூர்க்,<br/>குமிழ்உண் வெள்ளைப் பகுவாய் பெயர்த்த<br/>வெண்வாழ் தாய வண்காற் பந்தர்,<br/>இடையன் பொத்திய சிறுதீ விளக்கத்துப்,<br/>பாணரொடு இருந்த நாணுடை நெடுந்தகை,<br/>வலம்படு தானை வேந்தற்கு<br/>உலந்துழி உலக்கும் நெஞ்சறி துணையே.<br/><br/>         325. வேந்து தலைவரினும் தாங்கம்! <br/>பாடியவர்: உறையூர் முதுகண்ணன் சாத்தனார்    <br/>திணை: வாகை துறை : வல்லாண் முல்லை <br/><br/>களிறுநீ றாடிய விடுநில மருங்கின்,<br/>வம்பப் பெரும்பெயல் வரைந்துசொரிந்து இறந்தெனக்,<br/>குழிகொள் சின்னீர் குராஅல் உண்டலின்,<br/>செறுகிளைத் திட்ட கலுழ்கண் ஊறல்<br/>முறையன் உண்ணும் நிறையா வாழ்க்கை,<br/>முளவுமாத் தொலைச்சிய முழுச்சொல்-ஆடவர்<br/>உடும்பிழுது அறுத்த ஒடுங்காழ்ப் படலைச்<br/>சீறில் முன்றில் கூறுசெய் திடுமார்,<br/>கொள்ளி வைத்த கொழுநிண நாற்றம்<br/>மறுகுடன் கமழும் மதுகை மன்றத்து,<br/>அலந்தலை இரத்தி அலங்குபடு நீழல்,<br/>கயந்தலைச் சிறாஅர் கணைவிளை யாடும்<br/>அருமிளை இருக்கை யதுவே-வென்வேல்ஊரே.<br/><br/>         326. பருத்திப் பெண்டின் சிறு தீ! <br/>பாடியவர்: தங்கால் பொற்கொல்லன் வெண்ணாகனார்     <br/> திணை: வாகை துறை : மூதின் முல்லை <br/><br/>ஊர்முது வேலிப் பார்நடை வெருகின்<br/>இருட்பகை வெரீஇய நாகுஇளம் பேடை<br/>உயிர்நடுக் குற்றுப் புலாவிட் டரற்றச்,<br/>சிறையும் செற்றையும் புடையுநள் எழுந்த<br/>பருத்திப் பெண்டின் சிறுதீ விளக்கத்துக்,<br/>கலிர்ப்பூ நெற்றிச் சேவலின் தணியும்<br/>அருமிளை இருக்கை யதுவே -மனைவியும், <br/>வேட்டச் சிறா அர் சேட்புலம் படராது,<br/>படமடைக் கொண்ட குறுந்தாள் உடும்பின்<br/>விழுக்குநிணம் பெய்த தயிர்க்கண் மிதவை<br/>யாணர் நல்லவை பாணரொடு, ஒராங்கு<br/>வருவிருந்து அயரும் விருப்பினள்; கிழவனும்<br/>அருஞ்சமம் ததையத் தாக்கிப், பெருஞ்சமத்து<br/>அண்ணல் யானை அணிந்த<br/>பொன்செய் ஓடைப் பெரும்பரி சிலனே.<br/><br/>    327. வரகின் குப்பை! <br/>பாடியவர்: பெயர் தெரிந்திலது     <br/>திணை: வாகை துறை : மூதின் முல்லை <br/><br/>எருது கால் உறாஅது, இளைஞர் கொன்ற<br/>சில்விளை வரகின் புல்லென் குப்பை,<br/>தொடுத்த கடவர்க்குக் கொடுத்த மிச்சில்<br/>பசித்த பாணர் உண்டு, கடை தப்பலின்,<br/>ஒக்கல் ஒற்கம் சொலியத் தன்னூர்ச்<br/>சிறுபுல் லாளர் முகத்தவை கூறி,<br/>வரகுடன் இரக்கும் நெடுந்தகை<br/>அரசுவரின் தாங்கும் வல்லா ளன்னே.<br/><br/>        328. ஈயத் தொலைந்தன! <br/>பாடியவர்: பெயர் தெரிந்திலது      <br/>திணை: வாகை துறை :மூதின் முல்லை <br/><br/>.. .. டைமுதல் புறவு சேர்ந்திருந்த<br/>புன்புலச் சீறூர், நெல்விளை யாதே;<br/>வரகும் தினையும் உள்ளவை யெல்லாம்<br/>இரவன் மாக்களுக்கு ஈயத் தொலைந்தன;<br/>.. .. .. .. .. .. டமைந் தனனே;<br/>அன்னன் ஆயினும், பாண ! நன்றும்<br/>வள்ளத் திடும்பால் உள்ளுறை தொட.. ..<br/>களவுப் புளியன்ன விளை.. .. .. ..<br/>.. .. .. வாடூன் கொழுங்குறை<br/>கொய்குரல் அரிசியடு நெய்பெய்து அட்டுத்,<br/>துடுப்பொடு சிவணிய களிக்கொள் வெண்சோறு<br/>உண்டு, இனி திருந்த பின். .. .. ..<br/>.. .. .. தருகுவன் மாதோ-<br/>தாளி முதல் நீடிய சிறுநறு முஞ்ஞை<br/>முயல்வந்து கறிக்கும் முன்றில்,<br/>சீறூர் மன்னனைப் பாடினை செலினே.<br/><br/>         329. மாப்புகை கமழும்!<br/>பாடியவர்: மதுரை அறுவை வாணிகன் இளவேட்டனார்     <br/>திணை: வாகை துறை : மூதின் முல்லை <br/><br/>இல்லடு கள்ளின் சில்குடிச் சீறூர்ப்<br/>புடைநடு கல்லின் நாட்பலி யூட்டி,<br/>நன்னீர் ஆட்டி, நெய்ந்நறைக் கொளீஇய,<br/>மங்குல் மாப்புகை மறுகுடன் கமழும்,<br/>அருமுனை இருக்கைத்து ஆயினும், வரிமிடற்று<br/>அரவுஉறை புற்றத்து அற்றே, நாளும்<br/>புரவலர் புன்கண் நோக்காது, இரவலர்க்கு<br/>அருகாது ஈயும் வண்மை,<br/>உரைசால், நெடுந்தகை ஓம்பும் ஊரே.<br/><br/>     330. ஆழி அனையன்! <br/>பாடியவர்: மதுரை கணக்காயனார்        <br/>திணை: வாகை துறை : மூதின் முல்லை <br/><br/>வேந்துடைத் தானை முனைகெட நெரிதர<br/>ஏந்துவாள் வலத்தன் ஒருவன் ஆகித்,<br/>தன்இறந்து வாராமை விலக்கலின், பெருங் கடற்கு<br/>ஆழி அனையன் மாதோ; என்றும்<br/>பாடிச் சென்றோர்க்கு அன்றியும், வாரிப்<br/>புரவிற்கு ஆற்றாச் சீறூர்த்<br/>தொன்மை சுட்டிய வண்மை யோனே.<br/><br/>  331. இல்லது படைக்க வல்லன்! <br/>பாடியவர்: உறையூர் முதுகூத்தனார் (உறையூர் முது கூற்றனார் எனவும் பாடம்).   <br/> திணை: வாகை துறை : மூதின் முல்லை <br/><br/>கல்லறுத்து இயற்றிய வல்லுவர்க் கூவல்<br/>வில்லேர் வாழ்க்கைச், சீறூர் மதவலி<br/>நனிநல் கூர்ந்தனன் ஆயினும், பனிமிகப்,<br/>புல்லென் மாலைச் சிறுதீ ஞெலியும்<br/>கல்லா இடையன் போலக், குறிப்பின்<br/>இல்லது படைக்கவும் வல்லன் ; உள்ளது<br/>தவச்சிறிது ஆயினும் மிகப்பலர் என்னாள்,<br/>நீள்நெடும் பந்தர் ஊண்முறை ஊட்டும்<br/>இற்பொலி மகடூஉப் போலச், சிற்சில்<br/>வரிசையின் அளக்கவும் வல்லன்; உரிதினின்<br/>காவல் மன்னர் கடைமுகத்து உகுக்கும்<br/>போகுபலி வெண்சோறு போலத்<br/>தூவவும் வல்லன், அவன் தூவுங் காலே.<br/><br/>    332. வேல் பெருந்தகை உடைத்தே! <br/>பாடியவர்: விரியூர் கிழார்         <br/>திணை: வாகை துறை : மூதின் முல்லை <br/><br/>பிறர்வேல் போலா தாகி, இவ்வூர்<br/>மறவன் வேலோ பெருந்தகை உடைத்தே;<br/>இரும்புறம் நீறும் ஆடிக், கலந்துஇடைக்<br/>குரம்பைக் கூரைக் கிடக்கினும் கிடக்கும்;<br/>மங்கல மகளிரொடு மாலை சூட்டி,<br/>இன்குரல் இரும்பை யாழொடு ததும்பத்,<br/>தெண்ணீர்ப் படுவினும் தெருவினும் திரிந்து,<br/>மண்முழுது அழுங்கச் செல்லினும் செல்லும்; ஆங்கு,<br/>இருங்கடல் தானை வேந்தர்<br/>பெருங்களிற்று முகத்தினும் செலவு ஆனாதே.<br/><br/>   333. தங்கனிர் சென்மோ புலவீர்! <br/>பாடியவர்: பெயர் தெரிந்திலது.               <br/>திணை: வாகை துறை : மூதின் முல்லை <br/><br/>நீருள் பட்ட மாரிப் பேருறை<br/>மொக்குள் அன்ன பொகுட்டுவிழிக் கண்ண,<br/>கரும்பிடர்த் தலைய, பெருஞ்செவிக் குறுமுயல்<br/>உள்ளூர்க் குறும்புதல் துள்ளுவன உகளும்<br/>தொள்ளை மன்றத்து ஆங்கண் படரின்,<br/>‘உண்க’என உணரா உயவிற்று ஆயினும்,<br/>தங்கனீர் சென்மோ, புலவீர்! நன்றும்;<br/>சென்றதற் கொண்டு, மனையோள் விரும்பி,<br/>வரகும் தினையும் உள்ளவை எல்லாம்<br/>இரவல் மாக்கள் உணக்கொளத் தீர்ந்தெனக்,<br/>குறித்துமாறு எதிர்ப்பை பெறாஅ மையின்,<br/>குரல்உணங்கு விதைத்தினை உரல்வாய்ப் பெய்து,<br/>சிறிது புறப்பட்டன்றோ விலளே; தன்னூர்<br/>வேட்டக் குடிதொறுங் கூட்டு .. .. ..<br/>.. .. .. .. உடும்பு செய்<br/>பாணி நெடுந்தேர் வல்லரோடு ஊரா,<br/>வம்பணி யானை வேந்துதலை வரினும்,<br/>உண்பது மன்னும் அதுவே;<br/>பரிசில் மன்னும், குருசில்கொண் டதுவே.<br/><br/>          334. தூவாள் தூவான்! <br/>பாடியவர்: மதுரைத் தமிழக் கூத்தனார்         <br/>திணை: வாகை துறை : மூதின் முல்லை <br/><br/>காகரு பழனக் கண்பின் அன்ன<br/>தூமயிர்க் குறுந்தாள் நெடுஞ்செவிக் குறுமுயல்,<br/>புன்றலைச் சிறாஅர் மன்றத்து ஆர்ப்பின்,<br/>படப்புஒடுங் கும்மே.. .. .. .. பின்பு .. .. ..<br/>.. .. .. .. .. .. னூரே மனையோள்<br/>பாணர் ஆர்த்தவும், பரிசிலர் ஓம்பவும்,’<br/>ஊணொலி அரவமொடு கைதூ வாளே;<br/>உயர்மருப்பு யானைப் புகர்முகத்து அணிந்த<br/>பொலம் .. .. .. .. .. .. .. ப்<br/>பரிசில் பரிசிலர்க்கு ஈய,<br/>உரவேற் காளையும் கைதூ வானே.<br/><br/>      335. கடவுள் இலவே! <br/>பாடியவர்: மாங்குடி கிழார்          <br/>திணை: வாகை துறை : மூதின் முல்லை <br/><br/>அடலருந் துப்பின் .. .. .. .. <br/>.. .. .. .. குருந்தே முல்லை யென்று<br/>இந்நான் கல்லது பூவும் இல்லை;<br/>கருங்கால் வரகே, இருங்கதிர்த் தினையே,<br/>சிறுகொடிக் கொள்ளே, பொறிகிளர் அவரையடு<br/>இந்நான் கல்லது உணாவும் இல்லை;<br/>துடியன், பாணன், பறையன், கடம்பன், என்று<br/>இந்நான் கல்லது குடியும் இல்லை;<br/>ஒன்னாத் தெவ்வர் முன்னின்று விலங்கி,<br/>ஒளிறுஏந்து மருப்பின் களிறுஎறிந்து வீழ்ந்தெனக்,<br/>கல்லே பரவின் அல்லது,<br/>நெல்உகுத்துப் பரவும் கடவுளும் இலவே.<br/><br/>             336. பண்பில் தாயே! <br/>பாடியவர்: பரணர்            <br/>திணை: காஞ்சி துறை: பாற் பாற் காஞ்சி <br/><br/>வேட்ட வேந்தனும் வெஞ்சினத் தினனே;<br/>கடவன கழிப்புஇவள் தந்தையும் செய்யான்;<br/>ஒளிறுமுகத்து ஏந்திய வீங்குதொடி மருப்பின்<br/>களிறும் கடிமரம் சேரா; சேர்ந்த<br/>ஒளிறுவேல் மறவரும் வாய்மூழ்த் தனரே;<br/>இயவரும் அறியாப் பல்லியம் கறங்க,<br/>அன்னோ, பெரும்பே துற்றன்று, இவ் வருங்கடி மூதூர்;<br/>அறன்இலன் மன்ற தானே-விறன்மலை<br/>வேங்கை வெற்பின் விரிந்த கோங்கின்<br/>முகைவனப்பு ஏந்திய முற்றா இளமுலைத்<br/>தகைவளர்த்து எடுத்த நகையடு,<br/>பகைவளர்த்து இருந்த இப் பண்புஇல் தாயே.<br/><br/>         337. இவர் மறனும் இற்று! <br/>பாடியவர்: கபிலர்        <br/>திணை: காஞ்சி துறை : மகட்பாற் காஞ்சி <br/><br/>ஆர்கலி யினனே, சோணாட்டு அண்ணல்;<br/>கவிகை மண்ணாள் செல்வ ராயினும்,<br/>வாள்வலத்து ஒழியப் பாடிச் சென்றாஅர்.<br/>வரலதோறு அகம் மலர . .. .. .. .. <br/>ஈதல் ஆனா இலங்குதொடித் தடக்கைப்<br/>பாரி பறம்பின் பனிச்சுனை போலக்,<br/>காண்டற்கு அரியளாகி, மாண்ட<br/>பெண்மை நிறைந்த பொலிவொடு, மண்ணிய<br/>துகில்விரி கடுப்ப நுடங்கித், தண்ணென<br/>அகிலார் நறும்புகை ஐதுசென்று அடங்கிய<br/>கபில நெடுநகர்க் கமழும் நாற்றமொடு,<br/>மனைச்செறிந் தனளே, வாணுதல்; இனியே.<br/>அற்றன் றாகலின், தெற்றெனப் போற்றிக்,<br/>காய்நெல் கவளம் தீற்றிக், காவுதொறும்<br/>கடுங்கண் யானை காப்பனர் அன்றி,<br/>வருத லானார் வேந்தர்; தன்னையர்<br/>பொருசமம் கடந்த உருகெழு நெடுவேல்<br/>குருதி பற்றிய வெருவரு தலையர்<br/>மற்றுஇவர் மறனும் இற்றால்; தெற்றென<br/>யாரா குவர்கொல் தாமே - நேரிழை<br/>உருத்த பல்சுணங்கு அணிந்த<br/>மருப்புஇள வனமுலை ஞெமுக்கு வோரே?<br/><br/>    338. ஓரெயின் மன்னன் மகள்! <br/>பாடியவர்: குன்றூர் கிழார் மகனார்         <br/>திணை: காஞ்சி துறை : மகட்பாற் காஞ்சி சிறப்பு: நெடுவேள் ஆதனுக்கு உரிய போந்தைப் பட்டினத்தைப் பற்றிய குறிப்பு. <br/><br/>ஏர் பரந்த வயல், நீர் பரந்த செறுவின்,<br/>நெல் மலிந்த மனைப், பொன் மலிந்த மறுகின்,<br/>படுவண்டு ஆர்க்கும் பன்மலர்க் காவின்,<br/>நெடுவேள் ஆதன் போந்தை அன்ன,<br/>பெருஞ்சீர் அருங்கொண் டியளே ; கருஞ்சினை<br/>வேம்பும் ஆரும் போந்தையும் மூன்றும்<br/>மலைந்த சென்னியர், அணிந்த வில்லர்,<br/>கொற்ற வேந்தர் தரினும், தன்தக<br/>வணங்கார்க்கு ஈகுவன் அல்லன்- வண் தோட்டுப்<br/>பிணங்கு கதிர்க் கழனி நாப்பண், ஏமுற்று<br/>உணங்குகலன் ஆழியின் தோன்றும்<br/>ஓர்எயில் மன்னன் ஒருமட மகளே!<br/><br/>    339. வளரவேண்டும் அவளே! <br/>பாடியவர்: பெயர் தெரிந்திலது.            <br/>திணை: காஞ்சி துறை : மகட்பாற் காஞ்சி <br/><br/>வியன்புலம் படர்ந்த பல்ஆ நெடுஏறு<br/>மடலை மாண்நிழல் அசைவிடக், கோவலர்<br/>வீததை முல்லைப் பூப்பறிக் குந்து;<br/>குறுங்கோல் எறிந்த நெடுஞ்செவிக் குறுமுயல்<br/>நெடுநீர்ப் பரப்பின் வாளையடு உகளுந்து;<br/>தொடலை அல்குல் தொடித்தோள் மகளிர்<br/>கடல் ஆடிக் கயம் பாய்ந்து,<br/>கழி நெய்தற் பூக் குறூஉந்து;<br/>பைந்தழை துயல்வருஞ் செறுவிறற்<br/>.. .. .. .. .. . . ..லத்தி<br/>வளர வேண்டும், அவளே, என்றும்-<br/>ஆரமர் உழப்பதும் அமரிய ளாகி,<br/>முறஞ்செவி யானை வேந்தர்<br/>மறங்கெழு நெஞ்சங் கொண்டொளித் தோளே.<br/><br/>      340. அணித்தழை நுடங்க! <br/>பாடியவர்: பெயர் தெரிந்திலது.     <br/>  திணை: காஞ்சி துறை : மகட்பாற் காஞ்சி <br/><br/>அணித்தழை நுடங்க ஓடி, மணிப்பொறிக்<br/>குரலம் குன்றி கொள்ளும் இளையோள்,<br/>மாமகள் .. .. .. .. .. .. <br/>.. .. .. ..லென வினவுதி, கேள், நீ<br/>எடுப்பவெ .. .. .. .. .. .. .. <br/>.. .. .. .. .. மைந்தர் தந்தை<br/>இரும்பனை அன்ன பெருங்கை யானை<br/>கரந்தையஞ் செறுவின் பெயர்க்கும்<br/>பெருந்தகை மன்னர்க்கு வரைந்திருந் தனனே.<br/><br/>         341. இழப்பது கொல்லோ பெருங்கவின்!<br/>பாடியவர்: பரணர்         <br/>திணை: காஞ்சி துறை : மகட்பாற் காஞ்சி <br/><br/>வேந்துகுறை யுறவுங் கொடாஅன், ஏந்துகோட்டு<br/>அம்பூந் தொடலை அணித்தழை அல்குல்,<br/>செம்பொறிச் சிலம்பின் இளையோள் தந்தை,<br/>எழுவிட்டு அமைத்த திண்நிலைக் கதவின்<br/>அனரமண் இஞ்சி நாட்கொடி நுடங்கும்<br/>.. .. .. . .. .. ...  .. .. .. ..<br/>புலிக்கணத் தன்ன கடுங்கண் சுற்றமொடு,<br/>மாற்றம் மாறான், மறலிய சினத்தன்,<br/>‘பூக்கோள்’ என ஏஎய்க், கயம்புக் கனனே;<br/>விளங்குஇழைப் பொலிந்த வேளா மெல்லியல்,<br/>சுணங்கணி வனமுலை, அவளடு நாளை<br/>மணம்புகு வைகல் ஆகுதல் ஒன்றோ-<br/>ஆரமர் உழக்கிய மறம்கிளர் முன்பின்,<br/>நீள்இலை எ·கம் மறுத்த உடம்பொடு<br/>வாரா உலகம் புகுதல் ஒன்று- எனப்<br/>படைதொட் டனனே, குருசில்; ஆயிடைக்<br/>களிறுபொரக் கலங்கிய தண்கயம் போலப்,<br/>பெருங்கவின் இழப்பது கொல்லோ,<br/>மென்புனல் வைப்பின்இத் தண்பணை ஊரே!<br/><br/>          342. வாள்தக உழக்கும் மாட்சியர்!<br/>பாடியவர்: அரிசில் கிழார்     <br/>திணை: காஞ்சி துறை : மகட்பாற் காஞ்சி <br/><br/>‘கானக் காக்கைக் கலிச்சிறகு ஏய்க்கும்<br/>மயிலைக் கண்ணிப், பெருந்தோட் குறுமகள்,<br/>ஏனோர் மகள்கொல் இவள்?’ என விதுப்புற்று,<br/>என்னொடு வினவும் வென்வேல் நெடுந்தகை;<br/>திருநயத் தக்க பண்பின் இவள் நலனே<br/>பொருநர்க்கு அல்லது, பிறர்க்கு ஆகாதே;<br/>பைங்கால் கொக்கின் பகுவாய்ப் பிள்ளை<br/>மென்சேற்று அடைகரை மேய்ந்துஉண் டதற்பின்,<br/>ஆரல் ஈன்ற ஐயவி முட்டை,<br/>கூர்நல் இறவின் பிள்ளையடு பெறூஉம்,<br/>தன்பணைக் கிழவன்இவள் தந்தையும்; வேந்தரும்<br/>பெறாஅ மையின் பேரமர் செய்தலின்,<br/>கழிபிணம் பிறங்கு போர்பு அழிகளிறு எருதா,<br/>வாள்தக வைகலும் உழக்கும்<br/>மாட்சி யவர் இவள் தன்னை மாரே.<br/><br/>       343. ஏணி வருந்தின்று!<br/>பாடியவர்: பரணர்               <br/> திணை: காஞ்சி துறை : மகட்பாற் காஞ்சி <br/><br/>‘மீன் நொடுத்து நெல் குவைஇ<br/>மிசை யம்பியின் மனைமறுக் குந்து!<br/>மனைக் கவைஇய கறிமூ டையால்.<br/>கலிச் சும்மைய கரைகலக் குறுந்து<br/>கலந் தந்த பொற் பரிசம்<br/>கழித் தொணியான் கரைசேர்க் குந்து;<br/>மலைத் தாரமும் கடல் தாரமும்<br/>தலைப் பெய்து, வருநர்க்கு ஈயும்<br/>புனலங் கள்ளின் பொலந்தார்க் குட்டுவன்<br/>முழங்கு கடல் முழவின் முசிறி யன்ன,<br/>நலஞ்சால் விழுப்பொருள் பணிந்து கொடுப்பினும்,<br/>புரையர் அல்லோர் வரையலள், இவள்’ எனத்<br/>தந்தையும் கொடாஅன் ஆயின் _ வந்தோர்,<br/>வாய்ப்ப இறுத்த ஏணி ஆயிடை<br/>வருந்தின்று கொல்லோ தானே_பருந்துஉயிர்த்து<br/>இடைமதில் சேக்கும் புரிசைப் <br/>படைமயங்கு ஆரிடை நெடுநல் ஊரே?<br/><br/>     344. இரண்டினுள் ஒன்று! <br/>பாடியவர்: அடைநெடுங் கல்வியார் பாடப்பட்டோன்: பெயர் தெரிந்திலது.        <br/>திணை: காஞ்சி துறை : மகட்பாற் காஞ்சி <br/>(திணை, வாகையும், துறை, மூதின் முல்லையும் கூறப்படும்.) <br/><br/>செந்நெல் உண்ட பைந்தோட்டு மஞ்ஞை,<br/>செறிவளை மகளிர், பறந்தெழுந்து,<br/>துறைநணி மருதத்து இறுக்கும் ஊரொடு,<br/>நிறைசால் விழுப்பொருள் தருதல் ஒன்றோ;<br/>புகைபடு கூர்எரி பரப்பிப் பகைசெய்து,<br/>பண்பில் ஆண்மை தருதல் ஒன்றோ;<br/>இரண்டினுள் ஒன்றா காமையோ அரிதே,<br/>காஞ்சிப் பனிமுறி ஆரங் கண்ணி. . .-<br/>கணிமே வந்தவள் அல்குல்அவ் வரியே.<br/><br/>            345. பன்னல் வேலிப் பணை நல்லூர்! <br/>பாடியவர்: அடைநெடுங் கல்வியார் பாடப்பட்டோன்: பெயர் தெரிந்திலது.           <br/>திணை: காஞ்சி துறை : மகட்பாற் காஞ்சி <br/>(திணை,  வாகையும், துறை, மூதின் முல்லையும் கூறப்படும்.) <br/><br/>களிறு அணைப்பக் கலங்கின, காஅ;<br/>தேர்ஓடத் துகள் கெழுமின, தெருவு;<br/>மா மறுகலின் மயக்குற்றன, வழி;<br/>கலங் கழாஅலின், துறை கலக்குற்றன;<br/>தெறல் மறவர் இறை கூர்தலின்,<br/>பொறை மலிந்து நிலன் நெளிய,<br/>வந்தோர் பலரே, வம்ப வேந்தர்,<br/>பிடிஉயிர்ப் பன்ன கைகவர் இரும்பின்<br/>ஓவுறழ் இரும்புறம் காவல் கண்ணிக்,<br/>கருங்கண் கொண்ட நெருங்கல் வெம்முலை,<br/>மையல் நோக்கின், தையலை நயந்தோர்<br/>அளியர் தாமே; இவள் தன்னை மாரே<br/>செல்வம் வேண்டார், செருப்புகல் வேண்டி,<br/>‘நிரல்அல் லோர்க்குத் தரலோ இல்’ எனக்;<br/>கழிப்பிணிப் பலகையர், கதுவாய் வாளர்,<br/>குழாஅங் கொண்ட குருதிஅம் புலவொடு<br/>கழாஅத் தலையர் கருங்கடை நெடுவேல்<br/>இன்ன மறவர்த் தாயினும், அன்னோ !<br/>என்னா வதுகொல் தானே-<br/>பன்னல் வேலிஇப் பணைநல் லூரே!<br/><br/>      346. பாழ் செய்யும் இவள் நலினே! <br/>பாடியவர்: அண்டர் மகன் குறுவழுதி      <br/> திணை: காஞ்சி துறை : மகட்பாற் காஞ்சி <br/><br/>பிற .. .. .. ள பால் என மடுத்தலின்,<br/>ஈன்ற தாயோ வேண்டாள் அல்லள்;<br/>கல்வியென் என்னும், வல்லாண் சிறாஅன்;<br/>ஒள்வேல் நல்லன், அதுவாய் ஆகுதல்_<br/>அழிந்தோர் அழிய, ஒழிந்தோர் ஒக்கல்<br/>பேணுநர்ப் பெறாஅது விளியும்<br/>புன்தலைப் பெரும்பாழ் செயும் இவள் நலனே.<br/><br/>         347. வேர் துளங்கின மரனே! <br/>பாடியவர்: கபிலர் <br/>திணை: காஞ்சி துறை : மகட்பாற் காஞ்சி <br/><br/>உண்போன் தான்நறுங் கள்ளின் இடச்சில<br/>நாஇடைப் ப·றேர் கோலச் சிவந்த<br/>ஒளிறுஒள் வாடக் குழைந்தபைந் தும்பை,<br/>எறிந்துஇலை முறிந்த கதுவாய் வேலின்.<br/>மணநாறு மார்பின், மறப்போர் அகுதை<br/>குண்டுநீர் வரைப்பின், கூடல் அன்ன<br/>குவைஇருங் கூந்தல் வருமுலை செப்ப,<br/>. . . . . . . . . . . . . .<br/>என்னா வதுகொல் தானே? . .. . .<br/>விளங்குறு பராரைய வாயினும், வேந்தர்<br/>வினைநவில் யானை பிணிப்ப,<br/>வேர்துளங் கினநம் ஊருள் மரனே.<br/><br/>            348. பெருந்துறை மரனே! <br/>பாடியவர்: பரணர்           <br/>திணை: காஞ்சி துறை : மகட்பாற் காஞ்சி <br/><br/>வெண்ணெல் அரிஞர் தண்ணுமை வெரீஇக்,<br/>கண்மடற் கொண்ட தீந்தேன் இரியக்,<br/>கள்ளரிக்கும் குயம், சிறுசின்<br/>மீன் சீவும் பாண் சேரி,<br/>வாய்மொழித் தழும்பன் ஊணூர் அன்ன,<br/>குவளை உண்கண் இவளைத், தாயே<br/>ஈனா ளாயினள் ஆயின், ஆனாது<br/>நிழல்தொறும் நெடுந்தேர் நிற்ப, வயின்தொறும்,<br/>செந்நுதல் யானை பிணிப்ப,<br/>வருந்தல மன் - எம் பெருந்துறை மரனே.<br/><br/>           349. ஊர்க்கு அணங்காயினள்! <br/>பாடியவர்: மதுரை மருதனிள நாகனார்    <br/> திணை: காஞ்சி துறை : மகட்பாற் காஞ்சி <br/><br/>நுதிவேல் கொண்டு நுதல்வியர் தொடையாக்,<br/>கடிய கூறும், வேந்தே; தந்தையும்,<br/>நெடிய அல்லது, பணிந்துமொழி யலனே;<br/>இ·துஇவர் படிவம்; ஆயின், வைஎயிற்று,<br/>அரிமதர் மழைக்கண், அம்மா அரிவை,<br/>மரம்படு சிறுதீப் போல,<br/>அணங்கா யினள், தான் பிறந்த ஊர்க்கே.<br/><br/>         350. வாயிற் கொட்குவர் மாதோ! <br/>பாடியவர்: மதுரை ஓலைக்கடைக் கண்ணம் புகுந்தார் ஆயத்தனார்        <br/>திணை: காஞ்சி துறை: மகட்பாற் காஞ்சி <br/><br/>தூர்ந்த கிடங்கின், சோர்ந்த ஞாயில்,<br/>சிதைந்த இஞ்சிக், கதுவாய் மூதூர்<br/>யாங்கா வதுகொல் தானே, தாங்காது?<br/>படுமழை உருமின் இறங்கு முரசின்<br/>கடுமான் வேந்தர் காலை வந்து, எம்<br/>நெடுநிலை வாயில் கொட்குவர் மாதோ;<br/>பொருதாது அமருவர் அல்லர்; போர் உழந்து<br/>அடுமுரண் முன்பின் தன்னையர் ஏந்திய<br/>வடிவேல் எ·கின் சிவந்த உண்கண்,<br/>தொடியுறழ் முன்கை, இளையோள்<br/>அணிநல் லாகத்து அரும்பிய சுணங்கே.<br/><br/>          351. தாராது அமைகுவர் அல்லர்! <br/>பாடியவர்: மதுரைப் படைமங்க மன்னியார்           <br/>திணை: காஞ்சி  துறை: மகட்பாற் காஞ்சி <br/><br/>படுமணி மருங்கின் பணைத் தாள் யானையும்,<br/>கொடிநுடங்கு மிசைய தேரும், மாவும்,<br/>படைஅமை மறவரொடு, துவன்றிக் கல்லெனக்,<br/>கடல்கண் டன்ன கண்அகன் தானை<br/>வென்றுஎறி முரசின் வேந்தர்,  என்றும்,<br/>வண்கை எயினன் வாகை அன்ன<br/>இவள்நலம் தாராது அமைகுவர் அல்லர்;<br/>என்ஆ வதுகொல் தானே- தெண்ணீர்ப்<br/>பொய்கை மேய்ந்த செவ்வரி நாரை<br/>தேம்கொள் மருதின் பூஞ்சினை முனையின்,<br/>காமரு காஞ்சித் துஞ்சும்<br/>ஏமம்சால் சிறப்பின், இப் பணைநல் லூரே?<br/><br/>           352. தித்தன் உறந்தை யன்ன! <br/>பாடியவர்: பரணர்            <br/>திணை: காஞ்சி துறை: மகட்பாற் காஞ்சி குறிப்பு: இடையிடை சிதைவுற்ற செய்யுள் இது. <br/>சிறப்பு:   தித்தன் காலத்து உறந்தையின் நெல் வளம். <br/><br/>தேஎங் கொண்ட வெண்மண் டையான்,<br/>வீ . . . . . கறக்குந்து;<br/>அவல் வகுத்த பசுங் குடையான்,<br/>புதன் முல்லைப் பூப்பறிக் குந்து;<br/>ஆம்பல் வள்ளித் தொடிக்கை மகளிர்<br/>குன்றுஏறிப் புனல் பாயின்<br/>புறவாயால் புனல்வரை யுந்து;<br/>. . . . .  நொடை நறவின்<br/>மாவண் தித்தன் வெண்ணெல் வேலி<br/>உறந்தை அன்ன உரைசால் நன்கலம்<br/>கொடுப்பவும் கொளாஅ னெ. . . .<br/>. . .ர்தந்த நாகிள வேங்கையின்,<br/>கதிர்த்துஒளி திகழும் நுண்பல் சுணங்கின்<br/>மாக்கண் மலர்ந்த முலையள்; தன்னையும்<br/>சிறுகோல் உளையும் புரவி¦ . . . <br/>. . . . . . . . . . . . . .யமரே.<br/><br/>            353. 'யார் மகள்?' என்போய்! <br/>பாடியவர்: காவிரிப்பூம் பட்டினத்துக் காரிக்கண்ணனார்              <br/>திணை: காஞ்சி துறை: மகட்பாற் காஞ்சி <br/><br/>ஆசில் கம்மியன் மாசறப் புனைந்த<br/>பொலஞ்செய் பல்காசு அணிந்த அல்குல்,<br/>ஈகைக் கண்ணி இலங்கத் தைஇத்,<br/>தருமமொடு இயல்வோள் சாயல் நோக்கித்,<br/>தவிர்த்த தேரை, விளர்த்த கண்ணை,<br/>வினவல் ஆனா வெல்போர் அண்ணல்!<br/>‘யார்மகள்? என்போய்; கூறக் கேள், இனிக்;<br/>குன்றுகண் டன்ன நிலைப்பல் போர்பு<br/>நாள்கடா அழித்த நனந்தலைக் குப்பை<br/>வல்வில் இளையர்க்கு அல்குபதம் மாற்றாத்<br/>தொல்குடி மன்னன் மகளே; முன்நாள்<br/>கூறி வந்த மாமுது வேந்தர்க்கு<br/>. . . . . . . . . . . . . .<br/>. . . உழக்குக் குருதி ஓட்டிக்,<br/>கதுவாய் போகிய நுதிவாய் எ·கமொடு,<br/>பஞ்சியும் களையாப் புண்ணர்.<br/>அஞ்சுதகவு உடையர், இவள் தன்னை மாரே.<br/><br/>             354. நாரை உகைத்த வாளை! <br/>பாடியவர்: பரணர்    <br/> திணை: காஞ்சி துறை : மகட்பாற் காஞ்சி <br/><br/>அரைசுதலை வரினும் அடங்கல் ஆனா<br/>நிரைகாழ் எ·கம் நீரின் மூழ்கப்<br/>புரையோர் சேர்ந்தெனத், தந்தையும் பெயர்க்கும்;<br/>வயல்அமர் கழனி வாயிற் பொய்கைக்,<br/>கயலார் நாரை உகைத்த வாளை<br/>புனலாடு மகளிர் வளமனை ஒய்யும்<br/>ஊர்கவின் இழப்பவும் வருவது கொல்லோ-<br/>சுணங்கு அணிந்து எழிலிய அணந்துஏந்து இளமுலை;<br/>வீங்குஇறைப் பணைத்தோள், மடந்தை<br/>மான்பிணை யன்ன மகிழ்மட நோக்கே?<br/><br/>               355.   ஊரது நிலைமையும் இதுவே?<br/>பாடியவர்: பெயர் தெரிந்திலது.                   <br/> திணை: காஞ்சி துறை : பெயர் தெரிந்திலது.                   <br/>தோற்றக் கிடையாத போயின செய்யுள் இது. <br/><br/>மதிலும் ஞாயில் இன்றே; கிடங்கும்,<br/>நீஇர் இன்மையின், கன்றுமேய்ந்து உகளும்;<br/>ஊரது நிலைமையும் இதுவே;<br/>. . . . . . . . . . . . . <br/><br/>               356.   காதலர் அழுத கண்ணீர்! <br/>  பாடியவர்: தாயங்கண்ணனார்   <br/>திணை: காஞ்சி துறை: பெருங்காஞ்சி <br/><br/>             களரி பரந்து, கள்ளி போகிப்,<br/>பகலும் கூஉம் கூகையடு, பிறழ்பல்,<br/>ஈம விளக்கின், பேஎய் மகளிரொடு<br/>அஞ்சுவந் தன்று, இம் மஞ்சுபடு முதுகாடு;<br/>நெஞ்சமர் காதலர் அழுத கண்ணீர்<br/>என்புபடு சுடலை வெண்ணீறு அவிப்ப,<br/>எல்லார் புறனும் தான்கண்டு, உலகத்து<br/>மன்பதைக் கெல்லாம் தானாய்த்,<br/>தன்புறம் காண்போர்க் காண்புஅறி யாதே.<br/><br/>               357.   தொக்குயிர் வௌவும்! <br/>பாடியவர்: பிரமனார்      <br/>திணை: காஞ்சி துறை: பெருங்காஞ்சி <br/><br/>குன்று மணந்த மலைபிணித் தியாத்தமண்,<br/>பொதுமை சுட்டிய மூவர் உலகமும்,<br/>பொதுமை இன்றி ஆண்டிசி னோர்க்கும்,<br/>மாண்ட வன்றே, ஆண்டுகள், துணையே<br/>வைத்த தன்றே வெறுக்கை;<br/>. . . . . . . . . . ணை<br/>புணைகை விட்டோர்க்கு அரிதே, துணைஅழத்<br/>தொக்குஉயிர் வெளவுங் காலை,<br/>இக்கரை நின்று இவர்ந்து உக்கரை கொளலே.<br/><br/>       358. விடாஅள் திருவே!<br/>பாடியவர்: வான்மீகியார்            <br/>திணை: காஞ்சி துறை: மனையறம், துறவறம் <br/><br/><br/>பருதி சூழ்ந்தஇப் பயங்கெழு மாநிலம்<br/>ஒருபகல் எழுவர் எய்தி யற்றே;<br/>வையமும் தவமும் தூக்கின், தவத்துக்கு<br/>ஐயவி யனைத்தும் ஆற்றாது ஆகலின்,<br/>கைவிட் டனரே காதலர்; அதனால்<br/>விட்டோரை விடாஅள், திருவே;<br/>விடாஅ தோர்இவள் விடப்பட் டோரே.<br/><br/>            359. நீடு விளங்கும் புகழ்! <br/>பாடியவர்: கரவட்டனார். <br/>பாடப்பட்டோன்: அந்துவன் கீரன். <br/>திணை: காஞ்சி. துறை: பெருங்காஞ்சி. <br/><br/>பாறுபடப் பறைந்த பன்மாறு மருங்கின்,<br/>வேறுபடு குரல வெவ்வாய்க் கூகையடு<br/>பிணந்தின் குறுநரி நிணம்திகழ் பல்ல,<br/>பேஎய் மகளிர் பிணம்தழூஉப் பற்றி,<br/>விளர்ஊன் தின்ற வெம்புலால் மெய்யர்<br/>களரி மருங்கில் கால்பெயர்த் தாடி,<br/>ஈம விளக்கின் வெருவரப் பேரும்<br/>காடுமுன் னினரே, நாடுகொண் டோரும்!<br/>நினக்கும் வருதல் வைகல் அற்றே;<br/>வசையும் நிற்கும், இசையும் நிற்கும்;<br/>அதனால் வசைநீக்கி இசைவேண்டியும்,<br/>நசை வேண்டாது நன்று மொழிந்தும்,<br/>நிலவுக் கோட்டுப் பலகளிற் றோடு,<br/>பொலம் படைய மா மயங்கிட,<br/>இழைகிளர் நெடுந்தேர் இரவலர்க்கு அருகாது<br/>‘கொள்’ என விடுவை யாயின், வெள்ளென<br/>ஆண்டுநீ பெயர்ந்த பின்னும்,<br/>ஈண்டுநீடு விளங்கும், நீ எய்திய புகழே.<br/><br/>           360. பலர் வாய்த்திரார்! <br/>பாடியவர்: சங்க வருணர் என்னும் நாகரியர்     <br/> திணை: காஞ்சி  துறை: பெருங்காஞ்சி <br/><br/>பெரிது ஆராச் சிறு சினத்தர்,<br/>சில சொல்லால் பல கேள்வியர்,<br/>நுண் ணுணர்வினாற் பெருங் கொடையர்<br/>கலுழ் நனையால் தண் தேறலர்,<br/>கனி குய்யாற் கொழுந் துவையர்,<br/>தாழ் உவந்து தழூஉ மொழியர்,<br/>பயன் உறுப்பப் பலர்க்கு ஆற்றி<br/>ஏம மாக இந்நிலம் ஆண்டோர்<br/>சிலரே; பெரும! கேள் இனி ; நாளும்,<br/>பலரே தகை அ·து அறியா தோரே!”<br/>அன்னோர் செல்வமும் மன்னி நில்லாது;<br/>இன்னும் அற்று, அதன் பண்பே; அதனால்<br/>நிச்சமும் ஒழுக்கம் முட்டிலை; பரிசில்<br/>நச்சுவர் கையின் நிரப்பல் ஓம்புமதி; அச்சுவரப்<br/>பாறுஇறை கொண்ட பறந்தலை, மாகத<br/>கள்ளி போகிய களரி மருங்கின்,<br/>வெள்ளில் நிறுத்த பின்றைக் , கள்ளடு<br/>புல்லகத்து இட்ட சில்லவிழ் வல்சி,<br/>புலையன் ஏவப் புன்மேல் அமர்ந்துண்டு,<br/>அழல்வாய்ப் புக்க பின்னும்,<br/>பலர்வாய்த்து இராஅர், பகுத்துஉண் டோரே<br/><br/>        361. முள் எயிற்று மகளிர்! <br/>பாடியவர், பாடப்பட்டோர், திணை, துறை தெரிந்தில. <br/><br/>கார் எதிர் உருமின் உரறிக், கல்லென,<br/>ஆருயிர்க்கு அலமரும் ஆராக் கூற்றம்!<br/>நின்வரவு அஞ்சலன் மாதோ; நன்பல<br/>கேள்வி முற்றிய வேள்வி அந்தணர்க்கு,<br/>அருங்கலம் நீரொடு சிதறிப், பெருந்தகைத்<br/>தாயின்நன்று பலர்க்கு ஈத்துத்,<br/>தெருணடை மாகளிறொடு தன்<br/>அருள் பாடுநர்க்கு நன்கு அருளியும்,<br/>உருள்நடைப் ப்·றேர் ஒன்னார்க் கொன்றுதன்<br/>தாள் சேருநர்க்கு இனிது ஈத்தும்,<br/>புரி மாலையர் பாடி னிக்குப்<br/>பொலந் தாமரைப் பூம் பாணரொடு<br/>கலந் தளைஇய நீள் இருக் கையால்<br/>பொறையடு மலிந்த கற்பின், மான்நோக்கின்,<br/>வில்என விலங்கிய புருவத்து, வல்லென,<br/>நல்கின் நாஅஞ்சும் முள்எயிற்று, மகளிர்<br/>அல்குல் தாங்கா அசைஇ, மெல்லென<br/>கலங்கலந் தேறல் பொலங்கலத்து ஏந்தி,<br/>அமிழ்தென மடுப்ப மாந்தி, இகழ்விலன்,<br/>நில்லா உலகத்து நிலையாமைநீ<br/>சொல்லா வேண்டா தோன்றல், முந்துஅறிந்த<br/>முழுதுஉணர் கேள்வியன் ஆகலின் விரகினானே.<br/><br/>         362. உடம்பொடுஞ் சென்மார்! <br/>பாடியவர்: சிறுவெண்டேரையார்     <br/>திணை: பொதுவியல் துறை: பெருங்காஞ்சி <br/><br/>ஞாயிற்றுஅன்ன ஆய்மணி மிடைந்த<br/>மதியுறழ் ஆரம் மார்பில் புரளப்,<br/>பலிபெறு முரசம் பாசறைச் சிலைப்பப்,<br/>பொழிலகம் பரந்த பெருஞ்செய் ஆடவர்<br/>செருப்புகன்று எடுக்கும் விசய வெண்கொடி<br/>அணங்குஉருத் தன்ன கணங்கொள் தானை,<br/>கூற்றத் தன்ன மாற்றரு முன்பன்,<br/>ஆக்குரல் காண்பின் அந்த ணாளர்<br/>நான்மறை குறித்தன்று அருளாகா மையின்<br/>அறம்குறித் தன்று; பொருளா குதலின்<br/>மருள் தீர்ந்து, மயக்கு ஒரீஇக்,<br/>கைபெய்த நீர் கடற் பரப்ப,<br/>ஆம் இருந்த அடை நல்கிச்,<br/>சோறு கொடுத்து, மிகப் பெரிதும்<br/>வீறுசான் நன்கலம் வீசி நன்றும்,<br/>சிறுவெள் என்பின் நெடுவெண் களரின்,<br/>வாய்வன் காக்கை கூகையடு கூடிப்<br/>பகலும் கூவும் அகலுள் ஆங்கண்,<br/>காடுகண் மறைத்த கல்லென் சுற்றமொடு<br/>இல்என்று இல்வயின் பெயர ; மெல்ல<br/>இடஞ்சிறிது ஒதுங்கல் அஞ்சி,<br/>உடம்பொடும் சென்மார், உயர்ந்தோர் நாட்டே,<br/><br/>            363. உடம்பொடு நின்ற உயிரும் இல்லை! <br/>பாடியவர்: ஐயாதிச் சிறுவெண்டேரையார்        <br/>திணை: பொதுவியல் துறை: பெருங்காஞ்சி <br/><br/>இருங்கடல் உடுத்தஇப் பெருங்கண் மாநிலம்<br/>உடைஇலை நடுவணது இடைபிறர்க்கு இன்றித்,<br/>தாமே ஆண்ட ஏமம் காவலர்<br/>இடுதிரை மணலினும் பலரே; சுடுபிணக்<br/>காடுபதி யாகப் போகித், தத்தம்<br/>நாடு பிறர்கொளச் சென்றுமாய்ந் தனரே;<br/>அதனால் நீயும் கேண்மதி அத்தை ! வீயாது<br/>உடம்பொடு நின்ற உயிரும் இல்லை;<br/>மடங்கல் உண்மை மாயமோ அன்றே;<br/>கள்ளி ஏய்ந்த முள்ளியம் புறங்காட்டு.<br/>வெள்ளில் போகிய வியலுள் ஆங்கண்,<br/>உப்பிலாஅ அவிப் புழுக்கல்<br/>கைக் கொண்டு, பிறக்கு நோக்காது,<br/>இழி பிறப்பினோன் ஈயப் பெற்று,<br/>நிலங்கல னாக, இலங்குபலி மிசையும்<br/>இன்னா வைகல் வாரா முன்னே,<br/>செய்ந்நீ முன்னிய வினையே,<br/>முந்நீர் வரைப்பகம் முழுதுடன் துறந்தே.<br/><br/>      364. மகிழகம் வம்மோ! <br/>பாடியவர்: கூகைக் கோரியார்        <br/>திணை: பொதுவியல் துறை: பெருங்காஞ்சி <br/><br/>வாடா மாலை பாடினி அணியப்,<br/>பாணன் சென்னிக் கேணி பூவா<br/>எரிமருள் தாமரைப் பெருமலர் தயங்க,<br/>மைவிடை இரும்போத்துச் செந்தீச் சேர்த்திக்,<br/>காயங் கனிந்த கண்ணகன் கொழுங்குறை<br/>நறவுண் செவ்வாய் நாத்திறம் பெயர்ப்ப<br/>உண்டும், தின்றும், இரப்போர்க்கு ஈந்தும்,<br/>மகிழ்கம் வம்மோ, மறப்போ ரோயே!<br/>அரிய வாகலும் உரிய பெரும!<br/>நிலம்பக வீழ்ந்த அலங்கல் பல்வேர்<br/>முதுமரப் பொத்தின் கதுமென இயம்பும்<br/>கூகைக் கோழி ஆனாத்<br/>தாழிய பெருங்கா டெய்திய ஞான்றே.<br/><br/>         365. நிலமகள் அழுத காஞ்சி! <br/>பாடியவர்: மார்க்கண்டேயனார்                 <br/>திணை: பொதுவியல் துறை: பெருங்காஞ்சி <br/><br/>மயங்குஇருங் கருவிய விசும்புமுக னாக,<br/>இயங்கிய இருசுடர் கண் எனப், பெயரிய<br/>வளியிடை வழங்கா வழக்கரு நீத்தம்,<br/>வயிரக் குறட்டின் வயங்குமணி யாரத்து<br/>பொன்னந் திகிரி முன்சமத்து உருட்டிப்,<br/>பொருநர்க் காணாச் செருமிகு முன்பின்<br/>முன்னோர் செல்லவும், செல்லாது, இன்னும்<br/>விலைநலப் பெண்டிரிற் பலர்மீக் கூற,<br/>உள்ளேன் வாழியர், யான்’ எனப் பன்மாண்<br/>நிலமகள் அழுத காஞ்சியும்<br/>உண்டென உரைப்பரால், உணர்ந்திசி னோரே.<br/><br/>           366. மாயமோ அன்றே! <br/>பாடியவர்: கோதமனார். <br/>பாடப்பட்டோன்: தருமபுத்திரன்.<br/> திணை : பொதுவியல். துறை: பெருங்காஞ்சி. <br/><br/>விழுக்கடிப்பு அறைந்த முழுக்குரல் முரசம்<br/>ஒழுக்குடை மருங்கின் ஒருமொழித் தாக,<br/>அரவுஎறி உருமின் உரறுபு சிலைப்ப,<br/>ஒருதா மாகிய பெருமை யோரும்,<br/>தம்புகழ் நிறீஇச் சென்றுமாய்ந் தனரே;<br/>அதனால், அறிவோன் மகனே! மறவோர் செம்மால்!<br/>. . . . . . . . . .  உரைப்பக் கேண்மதி;<br/>நின் ஊற்றம் பிறர் அறியாது,<br/>பிறர் கூறிய மொழி தெரியா,<br/>ஞாயிற்று எல்லை ஆள்வினைக்கு உதவி,<br/>இரவின் எல்லை வருவது நாடி,<br/>உரை . . . . . . . . . . . <br/>உழவொழி பெரும்பகடு அழிதின் றாங்குச்,<br/>செங்கண் மகளிரொடு சிறுதுளி அளைஇ,<br/>அங்கள் தேறல் ஆங்கலத்து உகுப்ப,<br/>கெடல் அருந் திருவ . . . . . . .<br/>மடை வேண்டுநர்க்கு இடை அருகாது,<br/>அவிழ் வேண்டுநர்க்கு இடை அருளி<br/>விடை வீழ்த்துச் சூடு கிழிப்ப,<br/>நீர்நீலை பெருத்த வார்மணல் அடைகரைக்,<br/>காவு தோறும் . . . . . . . .<br/>மடங்கல் உண்மை மாயமோ அன்றே.<br/><br/>          367. வாழச் செய்த நல்வினை! <br/>பாடியவர்: ஔவையார். <br/>சிறப்பு: சேரமான் மாரி வெண்கோவும், பாண்டியன் கானப்பேர் தந்த உக்கிரப் பெருவழுதியும், சோழன் இராசசூயம் வேட்ட பெருநற்கிள்ளியும் ஒருங்கிருந்தாரைப் பாடியது.  <br/>திணை: பாடாண். துறை: வாழ்த்தியல். <br/><br/>நாகத் தன்ன பாகார் மண்டிலம்<br/>தமவே யாயினும் தம்மொடு செல்லா;<br/>வெற்றோர் ஆயினும் நோற்றோர்க்கு ஒழியும்;<br/>ஏற்ற பார்ப்பார்க்கு ஈர்ங்கை நிறையப்<br/>பூவும் பொன்னும் புனல்படச் சொரிந்து,<br/>பாசிழை மகளிர் பொலங்கலத்து ஏந்திய<br/>நாரறி தேறல் மாந்தி, மகிழ் சிறந்து,<br/>இரவலர்க்கு அருங்கலம் அருகாது வீசி,<br/>வாழ்தல் வேண்டும், இவண் வரைந்த வைகல்;<br/>வாழச் செய்த நல்வினை அல்லது,<br/>ஆழுங் காலைப் புணைபிறிது இல்லை;<br/>ஒன்று புரிந்து அடங்கிய இருபிறப் பாளர்<br/>முத்தீப் புரையக் காண்தக இருந்த<br/>கொற்ற வெண்குடக் கொடித்தேர் வேந்திர்;<br/>யான் அறி அளவையோ இவ்வே; வானத்து<br/>வயங்கித் தோன்றும் மீனினும், இம்மெனப்<br/>பரந்து இயங்கும் மாமழை உறையினும்,<br/>உயர்ந்து மேந்தோன்றிப் பொலிக, நும் நாளே!<br/><br/>           368. பாடி வந்தது இதற்கோ? <br/>பாடியவர்: கழாத் தலையார் <br/>பாடப்பட்டோன்: சேரமான் குடக்கோ நெடுஞ் சேரலாதன் <br/>திணை: வாகை துறை: மறக்களவழி  <br/>குறிப்பு: இவன், சோழன் வேற்ப·றடக்கைப் பெருநற் கிள்ளியோடும் போர்ப்புறத்துப் பொருது, களத்து வீழ்ந்தனன். அவன் உயிர் போகா முன்னர், அவனைக் களத்திடைக் கண்ட புலவர் பாடியது இச்செய்யுள். <br/><br/>களிறு முகந்து பெயர்குவம் எனினே.<br/>ஒளிறுமழை தவிர்க்கும் குன்றம் போலக்,<br/>கைம்மா எல்லாம் கணையிடத் தொலைந்தன;<br/>கொடுஞ்சி நெடுந்தேர் முகக்குவம் எனினே;<br/>கடும்பரி நன்மான் வாங்குவயின் ஒல்கி<br/>நெடும்பீடு அழிந்து, நிலம்சேர்ந் தனவே;<br/>கொய்சுவல் புரவி முகக்குவம் எனினே,<br/>மெய்நிறைந்த வடுவொடு பெரும்பிறி தாகி,<br/>வளிவழக் கறுத்த வங்கம் போலக்<br/>குருதியம் பெரும்புனல் கூர்ந்தனவே; ஆங்க<br/>முகவை இன்மையின் உகவை இன்றி,<br/>இரப்போர் இரங்கும் இன்னா வியன்களத்து,<br/>ஆள்அழிப் படுத்த வாளேர் உழவ !<br/>கடாஅ யானைக் கால்வழி யன்னவென்<br/>தெடாரித் தெண்கண் தெளிர்ப்ப வொற்றிப்,<br/>பாடி வந்த தெல்லாம், கோடியர்<br/>முழவுமருள் திருமணி மிடைந்தநின்<br/>அரவுறழ் ஆரம் முகக்குவம் எனவே.<br/><br/>           369. போர்க்களமும் ஏர்க்களமும்! <br/>பாடியவர்: பரணர். <br/>பாடப்பட்டோன்: சேரமான் கடலோட்டிய வெல்கெழு குட்டுவன். <br/>திணை: வாகை. துறை: மறக்களவழி. <br/><br/>இருப்புமுகம் செறிந்த ஏந்தொழில் மருப்பின்,<br/>கருங்கை யானை கொண்மூவாக,<br/>நீண்மொழி மறவர் எறிவனர் உயர்த்த<br/>வாள்மின் நாக, வயங்குடிப்பு அமைந்த<br/>குருதிப் பலிய முரசுமுழக் காக,<br/>அரசராப் பனிக்கும் அணங்குறு பொழுதின்,<br/>வெவ் விசைப் புரவி வீசுவளி யாக,<br/>விசைப்புறு வல்வில் வீங்குநாண் உகைத்த<br/>கணைத்துளி பொழிந்த கண்ணகன் கிடக்கை,<br/>ஈரச் செறுவயின் தேர்ஏ ராக,<br/>விடியல் புக்கு, நெடிய நீட்டி, நின்<br/>செருப்படை மிளிர்ந்த திருத்துறு பைஞ்சால்.<br/>பிடித்தெறி வெள்வேல் கணையமொடு வித்தி,<br/>விழுத்தலை சாய்த்த வெருவரு பைங்கூழ்ப்,<br/>பேய்மகள் பற்றிய பிணம்பிறங்கு பல்போர்பு,<br/>கணநரி யோடு கழுதுகளம் படுப்பப்,<br/>பூதங் காப்பப் பொலிகளந் தழீஇப்,<br/>பாடுநர்க்கு இருந்த பீடுடை யாள!<br/>தேய்வை வெண்காழ் புரையும் விசிபிணி<br/>வேய்வை காணா விருந்தின் போர்வை<br/>அரிக்குரல் தடாரி உருப்ப ஒற்றிப்,<br/>பாடி வந்திசின் பெரும; பாடான்று<br/>எழிலி தோயும் இமிழிசை யருவிப்,<br/>பொன்னுடை நெடுங்கோட்டு, இமையத் தன்ன<br/>ஓடைநுதல, ஒல்குதல் அறியாத்,<br/>துடியடிக் குழவிய பிடியிடை மிடைந்த<br/>வேழ முகவை நல்குமதி;<br/>தாழா ஈகைத், தகை வெய் யோயே!<br/><br/>        370. பழுமரம் உள்ளிய பறவை! <br/>பாடியவர்: ஊன்பொதி பசுங்குடையார். <br/>பாடப்பட்டோன்: சோழன் செரப்பாழி இறிந்த இளஞ்சேட் சென்னி. <br/>திணை: வாகை. துறை: மறக்களவழி. <br/><br/>. . . . . . . . . . . . . . . வி,<br/>நாரும் போழும் செய்துண்டு, ஓராங்குப்<br/>பசிதினத் திரங்கிய இரும்பே ரொக்கற்கு<br/>ஆர்பதம் கண்ணென மாதிரம் துழைஇ,<br/>வேர்உழந்து உலறி, மருங்கு செத்து ஒழியவந்து,<br/>அத்தக் குடிஞைத் துடிமருள் தீங்குரல்<br/>உழுஞ்சில்அம் கவட்டிடை இருந்த பருந்தின்<br/>பெடைபயிர் குரலொடு இசைக்கும் ஆங்கண்<br/>கழைகாய்ந்து உலறிய வறங்கூர் நீள்இடை,<br/>வரிமரல் திரங்கிய கானம் பிற்படப்,<br/>பழுமரம் உள்ளிய பறவை போல,<br/>ஒண்படை மாரி வீழ்கனி பெய்தெனத்,<br/>துவைத்தெழு குருதி நிலமிசைப் பரப்ப,<br/>விளைந்த செழுங்குரல் அரிந்து, கால் குவித்துப்<br/>படுபிணப் பல்போர்பு அழிய வாங்கி<br/>எருதுகளி றாக, வாள்மடல் ஓச்சி<br/>அதரி திரித்த ஆளுகு கடாவின்,<br/>அகன்கண் தடாரி தெளிர்ப்ப ஒற்றி,<br/>‘வெந்திறல் வியன்களம் பொலிக!’ என்று ஏத்தி<br/>இருப்புமுகம் செறித்த ஏந்து எழில் மருப்பின்<br/>வரைமருள் முகவைக்கு வந்தனென்; பெரும;<br/>வடிநவில் எ·கம் பாய்ந்தெனக், கிடந்த<br/>தொடியுடைத் தடக்கை ஓச்சி, வெருவார்<br/>இனத்துஅடி விராய வரிக்குடர் அடைச்சி<br/>அழுகுரற் பேய்மகள் அயரக், கழுகொடு<br/>செஞ்செவி எருவை திரிதரும்;<br/>அஞ்சுவரு கிடக்கைய களங்கிழ வோயே!<br/><br/>            371. பொருநனின் வறுமை!<br/>பாடியவர்: கல்லாடனார். <br/>பாடப்பட்டோன்: பாண்டியன் தலையாலங்கானத்துச் செருவென்ற நெடுஞ்செழியன். <br/>திணை: வாகை. துறை: மறக்களவழி. <br/><br/>போதவிழ் அலரி நாரின் தொடுத்துத்,<br/>தயங்கு இரும் பித்தை பொலியச் சூடிப்<br/>பறையடு தகைத்த கலப்பையென், முரவுவாய்<br/>ஆடுறு குழிசி பாடின்று தூக்கி,<br/>மன்ற வேம்பின் ஒண்பூ உரைப்பக்,<br/>குறைசெயல் வேண்டா நசைஇய இருக்கையேன்,<br/>அரிசி இன்மையின் ஆரிடை நீந்திக்,<br/>கூர்வாய் இருப்படை நீரின் மிளிர்ப்ப,<br/>வருகணை வாளி . . . . . அன்பின்று தலைஇ,<br/>இரைமுரசு ஆர்க்கும் உரைசால் பாசறை,<br/>வில்லேர் உழவின் நின் நல்லிசை யுள்ளிக்,<br/>குறைத்தலைப் படுபிணன் எதிரப், போர்பு அழித்து<br/>யானை எருத்தின் வாள்மட லோச்சி<br/>அதரி திரித்த ஆள் உகு கடாவின்,<br/>மதியத் தன்ன என் விசியுறு தடாரி<br/>அகன்கண் அதிர, ஆகுளி தொடாலின்,<br/>பணைமருள் நெடுந்தாள், பல்பிணர்த் தடக்கைப்,<br/>புகர்முக முகவைக்கு வந்திசின் - பெரும!<br/>களிற்றுக்கோட்ட டன்ன வாலெயிறு அழுத்தி,<br/>விழுக்கொடு விரை இய வெள்நிணச் சுவையினள்,<br/>குடர்த்தலை மாலை சூடி, ‘உணத்தின<br/>ஆனாப் பெருவளம் செய்தோன் வானத்து<br/>வயங்குபன் மீனினும் வாழியர், பல’ என,<br/>உருகெழு பேய்மகள் அயரக்,<br/>குருதித்துக ளாடிய களம்கிழ வோயே! <br/><br/>     372. ஆரம் முகக்குவம் எனவே! <br/>பாடியவர்: மாங்குடி கிழார். <br/>பாடப்பட்டோன்: தலையாலங்கானத்துச் செருவென்ற பாண்டியன் நெடுஞ்செழியன். <br/>திணை: வாகை. துறை: மறக்கள வேள்வி. <br/><br/>விசிபிணித் தடாரி விம்மென ஒற்றி,<br/>ஏத்தி வந்த தெல்லாம்  முழுத்த<br/>இலங்குவாள் அவிரொளி வலம்பட மின்னிக்<br/>கணைத்துளி பொழிந்த கண்கூடு பாசறைப்,<br/>பொருந்தாத் தெவ்வர் அரிந்ததலை அடுப்பின்,<br/>கூவிள விறகின் ஆக்குவரி நுடங்கல்,<br/>ஆனா மண்டை வன்னியந் துடுப்பின்,<br/>ஈனா வேண்மாள் இடந்துழந்து அட்ட<br/>மாமறி பிண்டம் வாலுவன் ஏந்த,<br/>‘வதுவை விழவின் புதுவோர்க்கு எல்லாம்<br/>வெவ்வாய்ப் பெய்த பூதநீர் சால்க” எனப்<br/>புலவுக்களம் பொலிய வேட்டோய்! நின்<br/>நிலவுத்திகழ் ஆரம் முகக்குவம் எனவே.<br/><br/>            373. நின்னோர் அன்னோர் இலரே! <br/>பாடியவர்: கோவூர்கிழார். <br/>பாடப்பட்டோன்: சோழன் குராப்பள்ளித் துஞ்சிய கிள்ளி வளவன். <br/>திணை: வாகை. துறை: மறக்களவழி; ஏர்க்கள உருவகமும் ஆம்., <br/><br/>உருமிசை முழக்கென முரசும் இசைப்பச்,<br/>செருநவில் வேழம் கொண்மூ ஆகத்,<br/>தேர்மா அழிதுளி தலைஇ , நாம் உறக்<br/>கணைக்காற் றொடுத்த கண்ணகன் பாசறை,<br/>இழிதரு குருதியடு ஏந்திய ஒள்வாள்<br/>பிழிவது போலப் பிட்டைஊறு உவப்ப,<br/>மைந்தர் ஆடிய மயங்குபெருந் தானைக்,<br/>கொங்கு புறம் பெற்ற கொற்ற வேந்தே!<br/>. . . . . . தண்ட மாப்பொறி<br/>மடக்கண் மயில் இயன் மறலி யாங்கு<br/>நெடுங்சுவர் நல்லில் புலம்பக் கடைகழிந்து,<br/>மென்தோள் மகளிர் மன்றம் பேணார்,<br/>புண்ணுவ. . . . . . . . . . . . .<br/>. . . . .அணியப் புரவி வாழ்கெனச்,<br/>சொல்நிழல் இன்மையின் நன்னிழல் சேர,<br/>நுண்பூண் மார்பின் புன்றலைச் சிறாஅர்<br/>அம்பழி பொழுதில் தமர்முகம் காணா,<br/>. . . . . . . . . ற்றொக்கான<br/>வேந்துபுறங் கொடுத்த வீய்ந்துகு பறந்தலை,<br/>மாட மயங்கெரி மண்டிக், கோடிறுபு,<br/>உரும் எறி மலையின், இருநிலம் சேரச்,<br/>சென்றோன் மன்ற சொ¦ . . . .<br/>. . . . . ண்ணநிகர் கண்டுகண் அலைப்ப,<br/>வஞ்சி முற்றம் வயக்கள னாக,<br/>அஞ்சா மறவர் ஆட்போர்பு அழித்துக்<br/>கொண்டனை பெரும! குடபுலத்து அதரி;<br/>பொலிக அத்தை நின் பணைதனற . . . ளம்!<br/>விளங்குதிணை, வேந்தர் களந்தொறுஞ் சென்ற,<br/>“புகர்முக முகவை பொலிக!” என்றி ஏத்திக்,<br/>கொண்டனர்’ என்ப பெரியோர் : யானும் <br/>அங்கண் மாக்கிணை அதிர ஒற்ற,<br/>. . . . . லெனாயினுங் காதலின் ஏத்தி<br/>நின்னோர் அன்னோர் பிறரிவண் இன்மையின்,<br/>மன்னெயில் முகவைக்கு வந்திசின், பெரும!<br/>பகைவர் புகழ்ந்த அண்மை, நகைவர்க்குத்<br/>தாவின்று உதவும் பண்பின், பேயடு<br/>கணநரி திரிதரும் ஆங்கண், நிணன் அருந்து<br/>செஞ்செவி எருவை குழீஇ,<br/>அஞ்சுவரு கிடக்கைய களங்கிழ வோயே!<br/><br/>             374. அண்டிரன் போல்வையோ ஞாயிறு? <br/>பாடியவர்:  உறையூர் ஏணிச்சேர் முடமோசியார். <br/>பாடப்பட்டோன்: ஆய் அண்டிரன். <br/>திணை: பாடாண். துறை: பூவைநிலை. <br/><br/>கானல் மேய்ந்து வியன்புலத் தல்கும்<br/>புல்வாய் இரலை நெற்றி யன்ன,<br/>பொலம் இலங்கு சென்னிய பாறுமயிர் அவியத்<br/>தண்பனி உறைக்கும் புலரா ஞாங்கர்,<br/>மன்றப் பலவின் மால்வரைப் பொருந்தி, என்<br/>தெண்கண் மாக்கிணை தெளிர்ப்ப ஒற்றி,<br/>இருங்கலை ஓர்ப்ப இசைஇக், காண்வரக்,<br/>கருங்கோற் குறிஞ்சி அடுக்கம் பாடப்,<br/>புலிப்பற் றாலிப் புன்றலைச் சிறா அர்<br/>மான்கண் மகளிர், கான்தேர் அகன்று உவா<br/>சிலைப்பாற் பட்ட முளவுமான் கொழுங்குறை,<br/>விடர்முகை அடுக்கத்துச் சினைமுதிர் சாந்தம்,<br/>புகர்முக வேழத்து முருப்பொடு, மூன்றும்,<br/>இருங்கேழ் வயப்புலி வரி அதள் குவைஇ,<br/>விரிந்து இறை நல்கும் நாடன், எங்கோன்,<br/>கழல்தொடி ஆஅய் அண்டிரன் போல,<br/>வண்மையும் உடையையோ? ஞாயிறு!<br/>கொன்விளங் குதியால் விசும்பி னானே!<br/><br/>         375. பாடன்மார் எமரே! <br/>பாடியவர்: உறையூர் ஏணிச்சேரி முடமோசியார். <br/>பாடப்பட்டோன்: ஆய் அண்டிரன். <br/>திணை: பாடாண் .  துறை: வாழ்த்தியல். <br/><br/>அலங்குகதிர் சுமத்த கலங்கற் சூழி<br/>நிலைதளர்வு தொலைந்த ஒல்குநிலைப் பல்காற்<br/>பொதியில் ஒருசிறை பள்ளி யாக<br/>முழாவரைப் போந்தை அரவாய் மாமடல்<br/>நாரும் போழும் கிணையோடு சுருக்கி,<br/>ஏரின் வாழ்நர் குடிமுறை புகாஅ,<br/>‘ஊழ் இரந்து உண்ணும் உயவல் வாழ்வைப்<br/>புரவுஎதிர்ந்து கொள்ளும் சான்றோர் யார்?’ எனப்<br/>புரசம் தூங்கும் அறாஅ யாணர்,<br/>வரையணி படப்பை, நன்னாட்டுப் பொருந!<br/>பொய்யா ஈகைக் கழல்தொடி ஆஅய்!<br/>யாவரும் இன்மையின் கிணைப்பத், தாவது,<br/>பெருமழை கடல்பரந் தாஅங்கு, யானும்<br/>ஒருநின் உள்ளி வந்தனென்; அதனால்<br/>புலவர் புக்கில் ஆகி, நிலவரை<br/>நிலீ இயர் அத்தை, நீயே! ஒன்றே<br/>நின்னின்று வறுவிது ஆகிய உலகத்து,<br/>நிலவன் மாரோ, புரவலர்! துன்னிப்,<br/>பெரிய ஓதினும் சிறிய உணராப்<br/>பீடின்று பெருகிய திருவின்,<br/>பாடில், மன்னரைப் பாடன்மார் எமரே!<br/><br/>           376. கிணைக்குரல் செல்லாது!<br/>பாடியவர்: புறத்திணை நன்னாகனார். <br/>பாடப்பட்டோன்: ஓய்மான் நல்லியாதன்.<br/> திணை:பாடாண். துறை: இயன்மொழி. <br/><br/>விசும்பு நீத்தம் இறந்த ஞாயிற்றுப்<br/>பசுங்கதிர் மழுகிய சிவந்துவாங்கு அந்தி<br/>சிறுநனி பிறந்த பின்றைச், செறிபிணிச்<br/>சிதாஅர் வள்பின்என் தடாரி தழீஇப்,<br/>பாணர் ஆரும் அளவை, யான்தன்<br/>யாணர் நல்மனைக் கூட்டு முதல் நின்றனென்!<br/>இமைத்தோர் விழித்த மாத்திரை, ஞெரேரெனக்,<br/>குணக்கு எழு திங்கள் கனைஇருள் அகற்றப்,<br/>பண்டுஅறி வாரா உருவோடு, என் அரைத்<br/>தொன்றுபடு துளையடு பருஇழை போகி,<br/>நைந்துகரை பறைந்தஎன் உடையும் நோக்கி,<br/>‘விருந்தினன் அளியன், இவன்’ எனப், பெருந்தகை<br/>நின்ற முரற்கை நீக்கி, நன்றும்<br/>அரவுவெகுண் டன்ன தேறலொடு. சூடுதருபு,<br/>நிரயத் தன்னஎன் வறன்களைந் தன்றே,<br/>இரவி னானே, ஈத்தோன் எந்தை;<br/>அற்றை ஞான்றினோடு இன்றின் ஊங்கும்,<br/>இரப்பச் சிந்தியேன், நிரப்படு புணையின்;<br/>உளத்தின் அளக்கும் மிளிர்ந்த தகையேன்;<br/>நிறைக்குளப் புதவின் மகிழ்ந்தனெ னாகி,<br/>ஒருநாள், இரவலர் வரையா வள்ளியோர் கடைத்தலை,<br/>ஞாங்கர் நெடுமொழி பயிற்றித்,<br/>தோன்றல் செல்லாது, என் சிறுகிணைக் குரலே.<br/><br/>          377. நாடு அவன் நாடே! <br/>பாடியவர்: உலோச்சனார். <br/>பாடப்பட்டோன்: சோழன் இராசசூயம் வேட்ட பெருநற் கிள்ளி.<br/> திணை: பாடாண். துறை: வாழ்த்தியல். <br/><br/>பனி பழுநிய பல் யாமத்துப்<br/>பாறு தலை மயிர் நனைய,<br/>இனிது துஞ்சும் திருநகர் வரைப்பின்,<br/>இனையல் அகற்ற என் கிணைதொடாக் குறுகி,<br/>‘அவி உணவினோர் புறங் காப்ப,<br/>அற, நெஞ்சத்தோன் வாழ, நாள்’ என்று,<br/>அதற் கொண்டு வரல் ஏத்திக்<br/>கரவு “இல்லாக் கவிவண் கையான்,<br/>வாழ்க!” எனப் பெயர் பெற்றோர்<br/>பிறர்க்கு உவமம் பிறர் இல், என<br/>அது நினைத்து, மதி மழுகி, <br/>அங்கு நின்ற எற் காணூஉச்<br/>‘சேய் நாட்டுச் செல் கிணைஞனை!<br/>நீபுரவலை எமக்கு’ என்ன,<br/>மலைபயந்த மணியும், கடறுபயந்த பொன்னும்,<br/>கடல் பயந்த கதிர் முத்தமும்,<br/>வேறுபட்ட உடையும், சேறுபட்ட தசும்பும்,<br/>கனவிற் கண்டாங்கு, வருந்தாது நிற்ப,<br/>நனவின் நல்கியோன், நகைசால் தோன்றல்;<br/>நாடுஎன மொழிவோர் அவன் நாடென மொழிவோர்<br/>வேந்தென மொழிவோர், ‘அவன் வேந்தென மொழிவோர்<br/>. . . . . பொற்கோட்டு யானையர்<br/>கவர் பரிக் கச்சை நன்மான்<br/>வடி மணி வாங்கு உருள<br/> . . . .  நல்தேர்க் குழுவினர்,<br/>கத ழிசை வன்க ணினர்,<br/>வாளின் வாழ்நர், ஆர்வமொடு ஈண்டிக்,<br/>கடல் ஒலி கொண்ட தானை<br/>அடல்வெங் குருசில்! மன்னிய நெடிதே!<br/><br/>            378. எஞ்சா மரபின் வஞ்சி! <br/>பாடியவர்: ஊன்பொதி பசுங்குடையார். <br/>பாடப்பட்டோன்: சோழன் செரப்பாழி எறிந்த இளஞ்சேட் சென்னி. <br/>திணை: பாடாண் . துறை: இயன்மொழி. <br/><br/>தென் பரதவர் மிடல் சாய,<br/>வட வடுகர் வாள் ஓட்டிய<br/>தொடையமை கண்ணித் திருந்துவேல் தடக்கைக்,<br/>கடுமா கடை இய விடுபரி வடிம்பின்,<br/>நற்றார்க் கள்ளின், சோழன் கோயில்,<br/>புதுப்பிறை யன்ன சுதைசெய் மாடத்துப்,<br/>பனிக்கயத் தன்ன நீள்நகர் நின்று, என்<br/>அரிக்கூடு மாக்கிணை இரிய ஒற்றி,<br/>எஞ்சா மரபின் வஞ்சி பாட,<br/>எமக்கென வகுத்த அல்ல, மிகப்பல,<br/>மேம்படு சிறப்பின் அருங்கல வெறுக்கை<br/>தாங்காது பொழிதந் தோனே; அது கண்டு,<br/>இலம்பாடு உழந்தஎன் இரும்பேர் ஒக்கல்,<br/>விரல்செறி மரபின செவித்தொடக் குநரும்,<br/>செவித்தொடர் மரபின விரற்செறிக் குநரும்,<br/>அரைக்கமை மரபின மிடற்றியாக் குநரும்,<br/>கடுந்தெறல் இராமன் உடன்புணர் சீதையை<br/>வலித்தகை அரக்கன் வெளவிய ஞான்றை,<br/>நிலஞ்சேர் மதர் அணி கண்ட குரங்கின்<br/>செம்முகப் பெருங்கிளை இழைப்பொலிந் தா அங்கு,<br/>அறாஅ அருநகை இனிதுபெற் றிகுமே,<br/>இருங்குளைத் தலைமை எய்தி,<br/>அரும்படர் எவ்வம் உழந்ததன் தலையே.<br/><br/>         379. இலங்கை கிழவோன்! <br/>பாடியவர்: புறத்திணை நன்னாகனார் <br/>பாடப்பட்டோன்: ஓய்மான்வில்லியாதன் <br/>திணை:பாடாண்  துறை: பரிசில் <br/><br/>யானே பெறுக, அவன் தாள்நிழல் வாழ்க்கை;<br/>அவனே பெறுக, என் நாஇசை நுவறல்;<br/>நெல்லரி தொழுவர் கூர்வாள் மழுங்கின்,<br/>பின்னை மறத்தோடு அரியக், கல்செத்து,<br/>அள்ளல் யாமைக் கூன்புறத்து உரிஞ்சும்<br/>நெல்லமல் புரவின் இலங்கை கிழவோன்<br/>வில்லி யாதன் கிணையேம்; பெரும!<br/>குறுந்தாள் ஏற்றைக் கொளுங்கண் அவ்விளர்!<br/>நறுநெய் உருக்கி, நாட்சோறு ஈயா,<br/>வல்லன், எந்தை, பசிதீர்த்தல்’ எனக்,<br/>கொன்வரல் வாழ்க்கைநின் கிணைவன் கூறக்,<br/>கேட்டதற் கொண்டும் வேட்கை தண்டாது.<br/>விண்தோய் தலைய குன்றம் பிற்பட,<br/>‘ . . . . ரவந்தனென், யானே-<br/>தாயில் தூவாக் குழவிபோல, ஆங்கு அத்<br/>திருவுடைத் திருமனை, ஐதுதோன்று கமழ்புகை<br/>வருமழை மங்குலின் மறுகுடன் மறைக்கும்<br/>குறும்படு குண்டகழ் நீள்மதில் ஊரே.<br/><br/>          380. சேய்மையும் அணிமையும்! <br/><br/>தென் பவ்வத்து முத்துப் பூண்டு<br/> வட குன்றத்துச் சாந்தம் உரீ இ.<br/>. . . . . . . ங்கடல் தானை,<br/>இன்னிசைய விறல் வென்றித்,<br/>தென் னவர் வய மறவன்,<br/>மிசைப் பெய்தநீர் கடல்பரந்து முத்தாகுந்து,<br/>நாறிதழ்க் குளவியடு கூதளம் குழைய,<br/>தேறுபெ. . . . . . . . த்துந்து,<br/>தீஞ்சுளைப் பலவின் நாஞ்சிற் பொருநன்;<br/>துப்புஎதிர்ந் தோர்க்கே உள்ளாச் சேய்மையன்;<br/>நட்புஎதிர்ந் தோர்க்கே அங்கை நண்மையன்;<br/>வல்வேல் கந்தன் நல்லிசை யல்ல,<br/>. . . த்தார்ப் பிள்ளையஞ் சிறாஅர்;<br/>அன்னன் ஆகன் மாறே, இந்நிலம்<br/>இலம்படு காலை ஆயினும்,<br/>புலம்பல்போ யின்று, பூத்தஎன் கடும்பே.<br/><br/>        381. கரும்பனூரன் காதல் மகன்! <br/>பாடியவர்: புறத்திணை நன்னகனார். <br/>பாடப்பட்டோன்: கரும்பனூர் கிழான். <br/>திணை: பாடாண். துறை: இயன் மொழி. <br/><br/>ஊனும் ஊணும் முனையின், இனிதெனப்,<br/>பாலிற் பெய்தவும், பாகிற் கொண்டவும்<br/>அளவுபு கலந்து, மெல்லிது பருகி,<br/>விருந்து உறுத்து, ஆற்ற இருந்தென மாகச்,<br/>‘சென்மோ, பெரும! எம் விழவுடை நாட்டு?’ என,<br/>யாம்தன் அறியுநமாகத்’ தான் பெரிது<br/>அன்புடை மையின், எம்பிரிவு அஞ்சித்<br/>துணரியது கொளாஅ வாகிப், பழம்ஊழ்த்துப்,<br/>பயம்பகர் வறியா மயங்கரில் முதுபாழ்ப்<br/>பெயல்பெய் தன்ன, செல்வத்து ஆங்கண்<br/>ஈயா மன்னர் புறங்கடைத் தோன்றிச்,<br/>சிதாஅர் வள்பின் சிதர்ப்புறத் தடாரி<br/>ஊன்சுகிர் வலந்த தெண்கண் ஒற்றி,<br/>விரல்விசை தவிர்க்கும் அரலையில் பாணியின்,<br/>இலம்பாடு அகற்றல் யாவது? புலம்பொடு<br/>தெருமரல் உயக்கமும் தீர்க்குவெம்; அதனால்,<br/>இருநிலம் கூலம் பாறக், கோடை<br/>வருமழை முழக்கு இசைக்கு ஓடிய பின்றைச்,<br/>சேயை யாயினும், இவணை யாயினும்<br/>இதற்கொண்டு அறிநை; வாழியோ, கிணைவ!<br/>சிறுநனி, ஒருவழிப் படர்க’ என் றோனே - எந்தை,<br/>ஒலிவெள் அருவி வேங்கட நாடன்;<br/>உறுவரும் சிறுவரும் ஊழ்மாறு உய்க்கும்<br/>அறத்துறை அம்பியின் மான, மறப்பின்று,<br/>இருங்கோள் ஈராப் பூட்கைக்<br/>கரும்பன் ஊரன் காதல் மகனே!<br/><br/>        382. கேட்டொறும் நடுங்க ஏத்துவேன்! <br/>பாடியவர்: கோவூர் கிழார். <br/>பாடப்பட்டோன்: சோழன் நலங்கிள்ளி. <br/>திணை: பாடாண். துறை: கடைநிலை. <br/><br/>கடல் படை அடல் கொண்டி,<br/>மண் டுற்ற மலிர் நோன்றாள்,<br/>தண் சோழ நாட்டுப் பொருநன்,<br/>அலங்கு உளை அணி இவுளி<br/>நலங் கிள்ளி நசைப் பொருநரேம்;<br/>பிறர்ப் பாடிப் பெறல் வேண்டேம்<br/>அவற் பாடுதும், ‘அவன் தாள் வாழிய!’ என!<br/>நெய் குய்ய ஊன் நவின்ற<br/>பல்சோற்றான், இன் சுவைய<br/>நல் குரவின் பசித் துன்பின் நின்<br/>முன்நாள் விட்ட மூதறி சிறா அரும்,<br/>யானும், ஏழ்மணி யங்கேள், அணிஉத்திக்,<br/>கட்கேள்விக், சுவை நாவின்<br/>நிறன் உற்ற, அரா அப் போலும்<br/>வறன் ஒரீ இ, வழங்கு வாய்ப்ப,<br/>விடுமதி அத்தை, கடுமான் தோன்றல்!<br/>நினதே, முந்நீர் உடுத்த இவ் வியன் உலகு, அறிய;<br/>எனதே, கிடைக்காழ் அன்ன தெண்கண் மாக்கிணை<br/>கண்ணகத்து யாத்த நுண் அரிச் சிறுகோல்<br/>எறிதொறும் நுடங்கி யாங்கு, நின் பகைஞர்<br/>கேட்டொறும் நடுங்க, ஏத்துவென்,<br/>வென்ற தேர், பிறர் வேத்தவை யானே.<br/><br/>    383. வெள்ளி நிலை பரிகோ! <br/>பாடியவர்: மாறோக்கத்து நப்பசலையார். <br/>பாடப்பட்டோன்: பெயர் தெரிந்திலது<br/>(கடுந்தேர் அவியனென ஒருவனை உடையேன்' என்று குறித்தது கொண்டு,அவனைப் பாடியதாகக் கொள்ளலும் பொருந்தும்) <br/>திணை: பாடாண். துறை: கடைநிலை. <br/><br/>ஒண்பொறிச் சேவல் எடுப்ப ஏற்றெழுந்து,<br/>தண்பனி உறைக்கும் புலரா ஞாங்கர்,<br/>நுண்கோல் சிறுகிணை சிலம்ப ஒற்றி,<br/>நெடுங்கடை நின்று, பகடுபல வாழ்த்தித்,<br/>தன்புகழ் ஏத்தினெ னாக, ஊன்புலந்து,<br/>அருங்கடி வியன்நகர்க் குறுகல் வேண்டிக்,<br/>கூம்புவிடு மென்பிணி அவிழ்த்த ஆம்பல்,<br/>தேம்பாய் உள்ள தம்கமழ் மடர் உளப்,<br/>பாம்பு உரி அன்ன வடிவின, காம்பின்<br/>கழைபடு சொலியின் இழை அணி வாரா.<br/>ஒண்பூங் கலிங்கம் உடீ இ, நுண்பூண்<br/>வசிந்துவாங்கு நுசுப்பின், அவ்வாங்கு உந்திக்,<br/>கற்புடை மடந்தை தற்புறம் புல்ல,<br/>எற் பெயர்ந்த நோக்கி . . . . . <br/>. . . .            கற்கொண்டு,<br/>அழித்துப் பிறந்ததென னாகி, அவ்வழிப்,<br/>பிறர், பாடுபுகழ் பாடிப் படர்பு அறி யேனே;<br/>குறுமுலைக்கு அலமரும் பால் ஆர் வெண்மறி,<br/>நரைமுக வூகமொடு, உகளும், சென. . . <br/>. . . . . . கன்றுபல கெழீ இய<br/>கான்கெழு நாடன், நெடுந்தேர் அவியன், என<br/>ஒருவனை உடையேன் மன்னே, யானே;<br/>அறான், எவன் பரிகோ, வெள்ளியது நிலையே?<br/><br/>     384. நெல் என்னாம்! பொன் என்னாம்!<br/>பாடியவர்: புறத்திணை நன்னாகனார். <br/>பாடப்பட்டோன்: கரும்பனூர் கிழான். <br/>திணை: பாடாண். துறை: கையறுநிலை. <br/><br/>மென் பாலான் உடன் அணை இ,<br/>வஞ்சிக் கோட்டு உறங்கும் நாரை<br/>அறைக் கரும்பின் பூ அருந்தும்;<br/>வன் பாலான் கருங்கால் வரகின்<br/>. . . <br/>அங்கண் குறுமுயல் வெருவ, அயல<br/>கருங்கோட்டு இருப்பைப் பூஉறைக் குந்து;<br/>விழவின் றாயினும், உழவர் மண்டை<br/>இருங்கெடிற்று மிசையடு பூங்கள் வைகுந்து;<br/>.  . . . . கிணையேம் பெரும!<br/>நெல் என்னாம், பொன் என்னாம்,<br/>கனற்றக் கொண்ட நறவு என்னும்,<br/>. . . .  மனை என்னா, அவை பலவும்<br/>யான் தண்டவும், தான் தண்டான்,<br/>நிணம் பெருத்த கொழுஞ் சோற்றிடை<br/>மண் நாணப் புகழ் வேட்டு,<br/>நீர் நாண நெய் வழங்கிப்,<br/>புரந்தோன் எந்தை; யாம் எவன் தொலைவதை;<br/>அன்னோனை உடையேம் என்ப; இனி வறட்கு<br/>யாண்டு நிற்க வெள்ளி, மாண்ட<br/>உண்ட நன்கலம் பெய்து நுடக்கவும்.<br/>வந்த வைகல் அல்லது,<br/>சென்ற எல்லைச் செலவு அறி யேனே!<br/><br/>       385. காவிரி அணையும் படப்பை! <br/>பாடியவர்: கல்லாடனார்.<br/> பாடப்பட்டோன்: அம்பர் கிழான் அருவந்தை.<br/> திணை: பாடாண். துறை: வாழ்த்தியல். <br/><br/>வெள்ளி தோன்றப், புள்ளுக்குரல் இயம்ப,<br/>புலரி விடியல் பகடுபல வாழ்த்தித்,<br/>தன்கடைத் தோன்றினும் இலனே; பிறன் கடை,<br/>அகன்கண் தடாரிப் பாடுகேட்டு அருளி,<br/>வறன்யான் நீங்கல் வேண்டி, என் அரை<br/>நிலந்தினச் சிதைந்த சிதாஅர் களைந்து,<br/>வெளியது உடீஇ, என் பசிகளைந் தோனே;<br/>காவிரி அணையும் தாழ்நீர்ப் படப்பை<br/>நெல்விளை கழனி அம்பர் கிழவோன்.<br/>நல்அரு வந்தை, வாழியர்; புல்லிய<br/>வேங்கட விறல்வரைப் பட்ட<br/>ஓங்கல் வானத்து உறையினும் பலவே!<br/><br/>         386. வேண்டியது உணர்ந்தோன்! <br/>பாடியவர்: கோவூர் கிழார். <br/>பாடப்பட்டோன்: சோழன் குளமுற்றத்துத் துஞ்சிய கிள்ளிவளவன். <br/>திணை: பாடாண். துறை: வாழ்த்தியல். <br/><br/>நெடு நீர நிறை கயத்துப்<br/>படு மாரித் துளி போல,<br/>நெய் துள்ளிய வறை முகக்கவும்,<br/>சூடு கிழித்து வாடுஊன் மிசையவும்,<br/>ஊன் கொண்ட வெண் மண்டை<br/>ஆன் பயத்தான் முற்று அழிப்பவும்,<br/>வெய்து உண்ட வியர்ப்பு அல்லது,<br/>செய் தொழிலான் வியர்ப்பு அறியாமை<br/>ஈத்தோன் எந்தை, இசைதனது ஆக;<br/>வயலே நெல்லின் வேலி, நீடிய கரும்பின்<br/>பாத்திப் பன்மலர்ப் பூத்த துப்பின;<br/>புறவே , புல்லருந்து பல்லா யத்தான்,<br/>வில்இருந்த வெங்குறும் பின்று;<br/>கடலே, கால்தந்த கலம் எண்ணுவோர்<br/>கானற் புன்னைச் சினைநிலக் குந்து;<br/>கழியே, சிறுவெள் உப்பின் கொள்ளை சாற்றி,<br/>பெருங்கல் நன்னாட்டு உமண்ஒலிக் குந்து;<br/>அன்னநன் நாட்டுப் பொருநம், யாமே;<br/>பொரா அப் பொருந ரேம்,<br/>குணதிசை நின்று குடமுதற் செலினும்,<br/>வடதிசை நின்று தென்வயிற் செலினும்,<br/>தென்திசை நின்று குறுகாது நீடினும்,<br/>யாண்டும் நிற்க, வெள்ளி; யாம்<br/>வேண்டியது உணர்ந்தோன் தாள்வா ழியவே!<br/><br/>387. சிறுமையும் தகவும்! <br/>பாடியவர்: குண்டுகட் பாலியாதனார். <br/>பாடப்பட்டோன்: சேரமான் சிக்கற்பள்ளித் துஞ்சிய செல்வக்கடுங்கோ வாழியாதன். <br/>திணை: பாடாண். துறை: வாழ்த்தியல். <br/><br/>வள் உகிர வயல் ஆமை<br/>வெள் அகடு கண் டன்ன,<br/>வீங்கு விசிப் புதுப் போர்வைத்<br/>தெண்கண் மாக்கிணை இயக்கி, “என்றும்<br/>மாறு கொண்டோர் மதில் இடறி,<br/>நீறு ஆடிய நறுங் கவுள,<br/>பூம்பொறிப் பணை எருத்தின,<br/>வேறு வேறு பரந்து இயங்கி,<br/>வேந்துடை மிளை அயல் பரக்கும்,<br/>ஏந்து கோட்டு இரும்பிணர்த் தடக்கைத்,<br/>திருந்து தொழிற் பல பகடு<br/>பகைப்புல மன்னர் பணிதிறை தந்து, நின்<br/>நசைப்புல வாணர் நல்குரவு அகற்றி,<br/>மிகப்பொலியர், தன் சேவடியத்தை !” என்று<br/>யாஅன் இசைப்பின், நனிநன்று எனாப்,<br/>பலபிற வாழ்த்த இருந்தோர் தங்கோன்!<br/>மருவ இன்நகர் அகன் கடைத்தலைத்,<br/>திருந்துகழல் சேவடி குறுகல் வேண்டி,<br/>வென் றிரங்கும் விறன் முரசினோன்,<br/>என் சிறுமையின், இழித்து நோக்கான்.<br/>தன் பெருமையின் தகவு நோக்கிக்,<br/>குன்று உறழ்ந்த களி றென்கோ;<br/>கொய் யுளைய மா என்கோ? <br/>மன்று நிறையும் நிரை என்கோ?<br/>மனைக் களமரொடு களம் என்கோ?<br/>ஆங்கவை கனவுஎன மருள, வல்லே, நனவின்<br/>நல்கி யோனே, நகைசால் தோன்றல்;<br/>ஊழி வாழி, பூழியர் பெருமகன்!<br/>பிணர் மருப்பு யானைச் செருமிகு நோன்தாள்<br/>செல்வக் கடுங்கோ வாழி யாதன்<br/>ஒன்னாத் தெவ்வர் உயர்குடை பணிந்து, இவன்<br/>விடுவர் மாதோ நெடிதோ நில்லாப்<br/>புல்லிளை வஞ்சிப் புறமதில் அலைக்கும்<br/>கல்லென் பொருநை மணலினும், ஆங்கண்<br/>பல்லூர் சுற்றிய கழனி<br/>எல்லாம் விளையும் நெல்லினும் பலவே.<br/><br/>    388. நூற்கையும் நா மருப்பும்! <br/>பாடியவர்: மதுரை அளக்கர் ஞாழார் மகனார் மள்ளனார். <br/>பாடப்பட்டோன்: சிறுகுடிகிழான் பண்ணன். <br/>திணை: பாடாண்.  துறை: இயன்மொழி. <br/><br/>வெள்ளி தென்புலத்து உறைய, விளைவயல்<br/>பள்ளம், வாடிய பயன்இல் காலை,<br/>இரும்பறைக் கிணைமகன் சென்றவன், பெரும்பெயர்<br/>சிறுகுடி கிழான் பண்ணன் பொருந்தித்,<br/>தன்நிலை அறியுநன் ஆக, அந்நிலை<br/>இடுக்கண் இரியல் போக, உடைய<br/>கொடுத்தோன் எந்தை, கொடைமேந் தோன்றல்,<br/>நுண்ணூல் தடக்கையின் நாமருப் பாக,<br/>வெல்லும் வாய்மொழிப் புல்லுடை விளைநிலம்<br/>பெயர்க்கும் பண்ணற் கேட்டிரோ; அவன்<br/>வினைப்பகடு ஏற்ற மேழிக் கிணைத்தொடா,<br/>நாடொறும் பாடேன் ஆயின், ஆனா<br/>மணிகிளர் முன்றில் தென்னவன் மருகன்,<br/>பிணிமுரசு இரங்கும் பீடுகெழு தானை<br/>அண்ணல் யானை வழுதி,<br/>கண்மா றிலியர்என் பெருங்கிளைப் புரவே!<br/><br/>           389. நெய்தல் கேளன்மார்! <br/>பாடியவர்: கள்ளில் ஆத்திரையனார். <br/>பாடப்பட்டோன்: ஆதனுங்கன். <br/>திணை: பாடாண். துறை: இயன்மொழி. <br/><br/>‘நீர் நுங்கின் கண் வலிப்பக்<br/>கான வேம்பின் காய் திரங்கக்,<br/>கயங் களியும் கோடை ஆயினும்,<br/>ஏலா வெண்பொன் போகுறு காலை,<br/>எம்மும் உள்ளுமோ பிள்ளைஅம் பொருநன்!<br/>என்றுஈத் தனனே, இசைசால் நெடுந்தகை;<br/>இன்றுசென்று எய்தும் வழியனும் அல்லன்;<br/>செலினே, காணா வழியனும் அல்லன்;<br/>புன்தலை மடப்பிடி இனையக், கன்றுதந்து,<br/>குன்றக நல்லூர் மன்றத்துப் பிணிக்கும்,<br/>கல்லிழி அருவி வேங்கடங் கிழவோன்,<br/>செல்வுழி எழாஅ நல்லேர் முதியன்!<br/>ஆத  னுங்கன் போல, நீயும்<br/>பசித்த ஒக்கல் பழங்கண் வீட,<br/>வீறுசால் நன்கலம் நல்குமதி, பெரும!<br/>ஐதுஅகல் அல்குல் மகளிர்<br/>நெய்தல் கேளன்மார், நெடுங்கடை யானே!<br/><br/>390. காண்பறியலரே! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி. <br/>திணை: பாடாண். துறை: இயன்மொழி. <br/><br/>அறவை நெஞ்சத்து ஆயர், வளரும்<br/>மறவை நெஞ்சத்து தாய்இ லாளர்,<br/>அரும்பலர் செருந்தி நெடுங்கான் மலர்கமழ்,<br/>விழவணி வியன்களம் அன்ன முற்றத்து,<br/>ஆர்வலர் குறுகின் அல்லது, காவலர்<br/>கடவிலும் குறுகாக் கடியுடை வியன்நகர்,<br/>மலைக்கணத்து அன்ன மாடம் சிலம்ப, வென்<br/>அரிக்குரல் தடாரி இரிய ஒற்றிப்<br/>பாடி நின்ற பன்னாள் அன்றியும்,<br/>சென்ற ஞான்றைச் சென்றுபடர் இரவின்<br/>வந்ததற் கொண்டு,’ நெடுங்கடை நின்ற<br/>புன்தலைப் பொருநன் அளியன் தான்’ எனத்,<br/>தன்உழைக் குறுகல் வேண்டி, என்அரை<br/>முதுநீர்ப் பாசி அன்ன உடைகளைந்து,<br/>திருமலர் அன்ன புதுமடிக் கொளீஇ,<br/>மகிழ்தரல் மரபின் மட்டே அன்றியும்,<br/>அமிழ்தன மரபின் ஊன்துவை அடிசில்<br/>வெள்ளி வெண்கலத்து ஊட்டல் அன்றி,<br/>முன்னூர்ப் பொதியில் சேர்ந்த மென்நடை<br/>இரும்பேர் ஒக்கல் பெரும்புலம்பு அகற்ற,<br/>அகடுநனை வேங்கை வீகண் டன்ன<br/>பகடுதரு செந்நெல் போரொடு நல்கிக்,<br/>‘கொண்டி பெறுக!’ என் றோனே; உண்துறை<br/>மலைஅலர் அணியும் தலைநீர் நாடன்,<br/>கண்டார் கொண்டுமனை திருந்தடி வாழ்த்தி,<br/>. . . . . . . . . . . . . . . <br/>வான்அறி யலவென் பாடுபசி போக்கல்;<br/>அண்ணல் யானை வேந்தர்<br/>உண்மையோ, அறியலர், காண்பறி யலரே!<br/><br/>391. வேலி ஆயிரம் விளைக! <br/>பாடியவர்: கல்லாடனார்.<br/>பாடப்பட்டோன்: பொறையாற்றுக் கிழான். <br/>திணை: பாடாண். துறை: கடைநிலை. <br/><br/>தண்துளி பலபொழிந்து எழிலி இசைக்கும்<br/>விண்டு அனைய விண்தோய் பிறங்கல்<br/>முகடுற உயர்ந்த நெல்லின் மகிழ்வரப்<br/>பகடுதரு பெருவளம் வாழ்த்திப் பெற்ற<br/>திருந்தா மூரி பரந்துபடக் கெண்டி,<br/>அரியல் ஆர்கையர் உண்டு இனிது உவக்கும்<br/>வேங்கட வரைப்பின் வடபுலம் பசித்தென,<br/>ஈங்குவந்து இறுத்தஎன் இரும்பேர் ஒக்கல்<br/>தீர்கை விடுக்கும் பண்பின் முதுகுடி<br/>நனந்தலை மூதூர் வினவலின்,<br/>‘முன்னும் வந்தோன் மருங்கிலன், இன்னும்<br/>அளியன் ஆகலின், பொருநன் இவன்’ என,<br/>நின்னுணர்ந்து அறியுநர் என்உணர்ந்து கூறக்,<br/>காண்கு வந்திசிற் பெரும, மாண்தக<br/>இருநீர்ப் பெருங்கழி நுழைமீன் அருந்தும்<br/>ததைந்த தூவியம் புதாஅஞ் சேக்கும்<br/>துதைந்த  புன்னைச் செழுநகர் வரைப்பின்,<br/>நெஞ்சமர் காதல் நின்வெய் யோளடு,<br/>இன்துயில் பெறுகதில் நீயே; வளஞ்சால்<br/>துளிபதன் அறிந்து பொழிய,<br/>வேலி ஆயிரம் விளைக நின் வயலே!<br/><br/>392. அமிழ்தம் அன்ன கரும்பு! <br/>பாடியவர்: ஔவையார். <br/>பாடப்பட்டோன்: அதியமான் நெடுமான் அஞ்சி மகன் பொகுட்டெழினி. <br/>திணை: பாடாண்.  துறை: கடைநிலை. <br/><br/>மதிஏர் வெண்குடை அதியர் கோமான்<br/>கொடும்பூண் எழினி, நெடுங்கடை நின்று, யான்<br/>பசலை நிலவின் பனிபடு விடியல்,<br/>பொருகளிற்று அடிவழி யன்ன, என்கை<br/>ஒருகண் மாக்கிணை ஒற்றுபு கொடாஅ,<br/>‘உருகெழு மன்னர் ஆர்எயில் கடந்து,<br/>நிணம்படு குருதிப் பெரும்பாட்டு ஈரத்து,<br/>அணங்குடை மரபின் இருங்களந் தோறும்,<br/>வெள்வாய்க் கழுதைப் புல்இனம் பூட்டி,<br/>வெள்ளை வரகும் கொள்ளும் வித்தும்<br/>வைகல் உழவ! வாழிய பெரிது’ எனச்<br/>சென்றுயான் நின்றனெ னாக, அன்றே,<br/>ஊருண் கேணிப் பகட்டுஇலைப் பாசி<br/>வேர்புரை சிதாஅர் நீக்கி, நேர்கரை<br/>நுண்ணூற் கலிங்கம் உடீஇ, உண்ம், எனத் <br/>தேட்கடுப்பு அன்ன நாட்படு தேறல்<br/>கோண்மீன் அன்ன பொலங்கலத்து அளைஇ,<br/>ஊண்முறை ஈத்தல் அன்றியும் , கோண்முறை<br/>விருந்திறை நல்கி யோனே - அந்தரத்து<br/>அரும்பெறல் அமிழ்த மன்ன<br/>கரும்புஇவண் தந்தோன் பெரும்பிறங் கடையே.<br/><br/>393. பழங்கண் வாழ்க்கை! <br/>பாடியவர்: நல்லிறையனார். <br/>பாடப்பட்டோன்: சோழன் குளமுற்றத்துத் துஞ்சிய கிள்ளி வளவன். <br/>திணை: பாடாண். துறை: கடைநிலை. <br/><br/>பதிமுதற் பழகாப் பழங்கண் வாழ்க்கைக்<br/>குறுநெடுந் துணையடும் கூமை வீதலிற்,<br/>குடிமுறை பாடி, ஒய்யென வருந்தி,<br/>அடல்நசை மறந்தஎம் குழிசி மலர்க்கும்         <br/>கடனறி யாளர் பிறநாட்டு இன்மையின்          <br/>வள்ளன் மையின்எம் வரைவோர் யார்?’ என;<br/>உள்ளிய உள்ளமொடு உலைநசை துணையா,<br/>உலகம் எல்லாம் ஒருபாற் பட்டென,<br/>மலர்தார் அண்ணல்நின் நல்லிசை உள்ளி,<br/>ஈர்ங்கை மறந்தஎன் இரும்பேர் ஒக்கல்<br/>கூர்ந்தஎவ் வம்வீடக், கொழுநிணம் கிழிப்பக்,<br/>கோடைப் பருத்தி வீடுநிறை பெய்த<br/>மூடைப் பண்டம் மிடைநிறைந் தன்ன,<br/>வெண்நிண மூரி அருள, நாளுற<br/>ஈன்ற அரவின் நாவுருக் கடுக்கும்என்<br/>தொன்றுபடு சிதாஅர் துவர நீக்கிப்,<br/>போதுவிரி பகன்றைப் புதுமலர் அன்ன,<br/>அகன்றுமடி கலிங்கம் உடீஇச், செல்வமும்<br/>கேடின்று நல்குமதி, பெரும! மாசில்<br/>மதிபுரை மாக்கிணை தெளிர்ப்ப ஒற்றி,<br/>ஆடுமகள் அல்குல் ஒப்ப வாடிக்,<br/>‘கோடை யாயினும் கோடி .  . . .<br/>காவிரி புரக்கும் நன்னாட்டுப் பொருந!<br/>வாய்வாள் வளவன் வாழ்க! எனப்<br/>பீடுகெழு நோன்தாள் பாடுகம் பலவே.<br/><br/>394. என்றும் செல்லேன்! <br/>பாடியவர்: கோனாட்டு எறிச்சலூர் மாடலன் மதுரைக் குமரனார். <br/>பாடப்பட்டோன்: சோழிய ஏனாதி திருக்குட்டுவன். <br/>திணை: பாடாண். துறை:  கடைநிலை. <br/><br/>சிலையுலாய் நிமிர்ந்த சாந்துபடு மார்பின்,<br/>ஒலிபுனற் கழனி வெண்குடைக் கிழவோன்,<br/>வலிதுஞ்சு தடக்கை வாய்வாள் குட்டுவன்,<br/>வள்ளிய னாதல் வையகம் புகழினும்!<br/>உள்ளல் ஓம்புமின், உயர்மொழிப் புலவீர்!<br/>யானும், இருள்நிலாக் கழிந்த பகல்செய் வைகறை,<br/>ஒருகண் மாக்கிணை தெளிர்ப்ப ஒற்றிப்,<br/>பாடுஇமிழ் முரசின் இயல்தேர்த் தந்தை<br/>வாடா வஞ்சி பாடினேன் ஆக,<br/>அகமலி உவகையடு அணுகல் வேண்டிக்,<br/>கொன்றுசினந் தணியாப் புலவுநாறு மருப்பின்<br/>வெஞ்சின வேழம் நல்கினன் ; அஞ்சி<br/>யான்அது பெயர்த்தனென் ஆகத், தான்அது<br/>சிறிதென உணர்ந்தமை நாணிப், பிறிதும்ஓர்<br/>பெருங்களிறு நல்கி யோனே; அதற்கொண்டு,<br/>இரும்பேர் ஒக்கல் பெரும்புலம்பு உறினும்,<br/>‘துன்னரும் பரிசில் தரும்’ என,<br/>என்றும் செல்லேன், அவன் குன்றுகெழு நாட்டே!<br/><br/>395. அவிழ் நெல்லின் அரியல்! <br/>பாடியவர்: மதுரை நக்கீரர். <br/>பாடப்பட்டோன்: சோழநாட்டு பிடவூர்கிழார் மகன் பெருஞ்சாத்தன். <br/>திணை: பாடாண். துறை: கடைநிலை. <br/><br/>மென் புலத்து வயல் உழவர்<br/>வன் புலத்துப் பகடு விட்டுக்<br/>குறு முயலின் குழைச் சூட்டொடு<br/>நெடு வாளைப் பல் உவியல்<br/>பழஞ் சோற்றுப் புக வருந்திப்,<br/>புதல் தளவின் பூச் சூடி,<br/>அரில் பறையாற் புள்ளோப்பி,<br/>அவிழ் நெல்லின் அரியலா ருந்து;<br/>மனைக் கோழிப் பைம்பயி ரின்னே,<br/>கானக் கோழிக் கவர் குரலொடு,<br/>நீர்க் கோழிக் கூப்பெயர்க் குந்து;<br/>வே யன்ன மென் தோளால்,<br/>மயில் அன்ன மென் சாயலார்,<br/>கிளிகடி யின்னே;<br/>அகல் அள்ளற் புள்இரீஇ யுந்து;<br/>ஆங்கப் , பலநல்ல புலன் அணியும்<br/>சீர்சான்ற விழுச் சிறப்பின்,<br/>சிறுகண் யானைப் பெறலருந் தித்தன்<br/>செல்லா நல்லிசை உறந்தைக் குணாது,<br/>நெடுங்கை வேண்மான் அருங்கடிப் பிடவூர்<br/>அறப்பெயர்ச் சாத்தன் கிளையேம், பெரும!<br/>முன்நாள் நண்பகல் சுரன்உழந்து வருந்திக்,<br/>கதிர்நனி சென்ற கனையிருள் மாலைத்,<br/>தன்கடைத் தோன்றி, என் உறவு இசைத்தலின்,<br/>தீங்குரல் . . கின் அரிக்குரல் தடாரியடு,<br/>ஆங்கு நின்ற எற் கண்டு,<br/>சிறிதும் நில்லான், பெரிதுங் கூறான்,<br/>அருங்கலம் வரவே அருளினன் வேண்டி,<br/>ஐயென உரைத்தன்றி நல்கித், தன்மனைப்<br/>பொன்போல் மடந்தையைக் காட்டி,’இவனை<br/>என்போல் போற்று’ என் றோனே; அதற்கொண்டு,<br/>அவன்மறவ லேனே, பிறர்உள்ள லேனே;<br/>அகன் ஞாலம் பெரிது வெம்பினும்,<br/>மிக வானுள் எரி தோன்றினும்,<br/>குள மீனோடும் தாள் புகையினும்,<br/>பெருஞ்செய் நெல்லின் கொக்குஉகிர் நிமிரல்<br/>பசுங்கண் கருனைச் சூட்டொடு மாந்த,<br/>‘விளைவுஒன்றோ வெள்ளம் கொள்க!’ என,<br/>உள்ளதும் இல்லதும் அறியாது,<br/>ஆங்குஅமைந் தன்றால்; வாழ்க, அவன் தாளே!<br/><br/>396. பாடல்சால் வளன்! <br/>பாடியவர்: மாங்குடி கிழார். <br/>பாடப்பட்டோன்: வாட்டாற்று எழினியாதன். <br/>திணை: பாடாண். துறை: கடைநிலை. <br/><br/>கீழ் நீரால் மீன் வழங்குந்து;<br/>மீநீரான், கண்ணன்ன, மலர்பூக் குந்து;<br/>கழி சுற்றிய விளை கழனி,<br/>அரிப் பறையாற் புள் ளோப்புந்து;<br/>நெடுநீர் தொகூஉம் மணல் தண்கான்<br/>மென் பறையாற் புள் இரியுந்து;<br/>நனைக் கள்ளின் மனைக் கோசர்<br/>தீந் தேறல் நறவு மகிழ்ந்து<br/>தீங் குரவைக் கொளைத்தாங் குந்து;<br/>உள்ளி லோர்க்கு வலியா குவன்,<br/>கேளி லோர்க்குக் கேளா குவன்<br/>கழுமிய வென்வேல் வேளே;<br/>வளநீர் வாட்டாற்று எழினி யாதன்<br/>கிணை யேம், பெரும!<br/>கொழுந் தடிய சூடு என்கோ?<br/>வளநனையின் மட்டு என்கோ?<br/>குறு முயலின் நிணம் பெய்தந்த<br/>நறுநெய்ய சோறு என்கோ?<br/>திறந்து மறந்து கூட்டு முதல்<br/>முகந்து கொள்ளும் உணவு என்கோ?<br/>அன்னவை பலபல . . . <br/>. . . .  வருந்திய<br/>இரும்பேர் ஒக்கல் அருந்தி எஞ்சிய<br/>அளித்து உவப்ப, ஈத்தோன் எந்தை;<br/>எம்மோர் ஆக்கக் கங்கு உண்டே;<br/>மாரி வானத்து மீன் நாப்பண்,<br/>விரி கதிர வெண் திங்களின்,<br/>விளங்கித் தோன்றுக, அவன் கலங்கா நல்லிசை!<br/>யாமும் பிறரும் வாழ்த்த, நாளும்<br/>நிரைசால் நன்கலன் நல்கி,<br/>உரைசெலச் சுரக்க அவன் பாடல்சால் வளனே!<br/><br/>397. தண் நிழலேமே! <br/>பாடியவர்: எருக்காட்டூர்த் தாயங் கண்ணனார். <br/>பாடப்பட்டோன்: கோழன் குளமுற்றத்துத் துஞ்சிய கிள்ளி வளவன். <br/>திணை: பாடாண். துறை: பரிசில்   விடை; கடைநிலை விடையும் ஆம். <br/><br/>வெள்ளியும் இருவிசும்பு ஏர்தரும்; புள்ளும்<br/>உயர்சினைக் குடம்பைக் குரல்தோற் றினவே;<br/>பொய்கையும் போடுகண் விழித்தன; பையச்<br/>சுடரும் சுருங்கின்று, ஒளியே; பாடெழுந்து<br/>இரங்குகுரல் முரசமொடு வலம்புரி ஆர்ப்ப,<br/>இரவுப் புறங்கண்ட காலைத் தோன்றி,<br/>எ·குஇருள் அகற்றும் ஏமப் பாசறை,<br/>வைகறை அரவம் கேளியர்! பலகோள்<br/>செய்தார் மார்ப! எழுமதி துயில்!’ எனத்,<br/>தெண்கண் மாக்கிணை தெளிர்ப்ப ஒற்றி,<br/>நெடுங்கடைத் தோன்றி யேனே; அது நயந்து,<br/>‘உள்ளி வந்த பரிசிலன் இவன்’ என,<br/>நெய்யுறப் பொரித்த குய்யுடை நெடுஞ்சூடு,<br/>மணிக்கலன் நிறைந்த மணநாறு தேறல்,<br/>பாம்புரித் தன்ன வான்பூங் கலிங்கமொடு,<br/>மாரி யன்ன வண்மையின் சொரிந்து,<br/>வேனில் அன்ன என் வெப்பு நீங்க,<br/>அருங்கலம் நல்கி யோனே; என்றும்,<br/>செறுவிற் பூத்த சேயிதழ்த் தாமரை,<br/>அறுதொழில் அந்தணர் அறம்புரிந்து எடுத்த<br/>தீயடு விளங்கும் நாடன், வாய்வாள்<br/>வலம்படு தீவிற் பொலம்பூண் வளவன்;<br/>எறிதிரைப் பெருங்கடல் இறுதிக்கண் செலினும்,<br/>தெறுகதிர்க் கனலி தென்திசைத் தோன்றினும்,<br/>என்னென்று அஞ்சலம் யாமே; வென்வெல்<br/>அருஞ்சமம் கடக்கும் ஆற்றல், அவன்<br/>திருந்துகழல் நோன்தாள் தண்நிழ லேமே!<br/><br/>398. துரும்புபடு சிதா அர்! <br/>பாடியவர்: திருத்தாமனார். <br/>பாடப்பட்டோன்: சேரமான் வஞ்சன்.<br/> திணை: பாடாண். துறை: கடைநிலை. <br/><br/>மதிநிலாக் கரப்ப, வெள்ளி ஏர்தர,<br/>வகைமாண் நல்லில் . . . . . <br/>பொறிமலர் வாரணம் பொழுது அறிந்து இயம்ப,<br/>பொய்கைப் பூமுகை மலரப், பாணர்<br/>கைவல் சீறியாழ் கடன் அறிந்து இயக்க,<br/>இரவுப் புறம் பெற்ற ஏம வைகறைப்,<br/>பரிசிலர் வரையா விரைசெய் பந்தர்<br/>வரிசையின் இறுத்த வாய்மொழி வஞ்சன்,<br/>நகைவர் குறுகின் அல்லது, பகைவர்க்குப்<br/>புலியினம் மடிந்த கல்லளை போலத்,<br/>துன்னல் போகிய பெரும்பெயர் மூதூர்,<br/>மதியத்து அன்னஎன் அரிக்குரல் தடாரி,<br/>இரவுரை நெடுவார் அரிப்ப வட்டித்து,<br/>‘உள்ளி வருநர் கொள்கலம் நிறைப்போய்!<br/>‘தள்ளா நிலையை யாகியர் எமக்கு’ என,<br/>என்வரவு அறீஇச்,<br/>சிறி திற்குப் பெரிது உவந்து,<br/>விரும்பிய முகத்த னாகி, என் அரைத்<br/>துரும்புபடு சிதாஅர் நீக்கித், தன் அரைப்<br/>புகைவிரிந் தன்ன பொங்குதுகில் உடீஇ,<br/>அழல்கான் றன்ன அரும்பெறல் மண்டை,<br/>நிழல்காண் தேறல் நிறைய வாக்கி,<br/>யான்உண அருளல் அன்றியும், தான்உண்<br/>மண்டைய கண்ட மான்வறைக் கருனை,<br/>கொக்குஉகிர் நிமிரல் ஒக்கல் ஆர,<br/>வரையுறழ் மார்பின், வையகம் விளக்கும்,<br/>விரவுமணி ஒளிர்வரும், அரவுஉறழ் ஆரமொடு,<br/>புரையோன் மேனிப் பூந்துகில் கலிங்கம்.<br/>உரைசெல அருளி யோனே;<br/>பறைஇசை அருவிப் பாயல் கோவே.<br/><br/>399. கடவுட்கும் தொடேன்! <br/>பாடியவர்: ஐயூற் முடவனார் <br/>பாடப்பட்டோன்: தாமான் தோன்றிக்கோன் <br/>திணை: பாடாண் துறை: பரிசில் விடை <br/><br/>அடுமகள் முகந்த அளவா வெண்ணெல்<br/>தொடிமாண் உலக்கைப் பருஉக்குற் றரிசி<br/>காடி வெள்ளுலைக் கொளீஇ நீழல்<br/>ஓங்குசினை மாவின் தீங்கனி நறும்புளி,<br/>மோட்டிவரு வராஅல் கோட்டுமீன் கொழுங்குறை,<br/>செறுவின் வள்ளை, சிறுகொடிப் பாகல்,<br/>பாதிரி யூழ்முகை அவிழ்விடுத் தன்ன,<br/>மெய்களைந்து, இன்னொடு விரைஇ. . .<br/>மூழ்ப்பப் பெய்த முழுஅவிழ்ப் புழுக்கல்,<br/>அழிகளிற் படுநர் களியட வைகின்,<br/>பழஞ்சோறு அயிலும் முழங்குநீர்ப் படப்பைக்<br/>காவிரிக் கிழவன், மாயா நல்லிசைக் <br/>கிள்ளி வளவன் உள்ளி, அவன்படர்தும்;<br/>செல்லேன் செல்லேன், பிறர்முகம் நோக்கேன்;<br/>நெடுங்கழைத் தூண்டில் விடுமீன் நொடுத்துக்,<br/>கிணைமகள் அட்ட பாவற் புளிங்கூழ்<br/>பொழுதுமறுத் துண்ணும் உண்டியேன், அழிவுகொண்டு,<br/>ஒருசிறை இருந்தேன்; என்னே! இனியே,<br/>‘அறவர் அறவன், மறவர் மறவன்,<br/>மள்ளர் மள்ளன்,தொல்லோர் மருகன்,<br/>இசையிற் கொண்டான், நசையமுது உண்க’ என,<br/>மீப்படர்ந்து இறந்து, வன்கோல் மண்ணி,<br/>வள்பரிந்து கிடந்தஎன் தெண்கண் மாக்கிணை<br/>விசிப்புறுத்து அமைந்த புதுக்காழ்ப் போர்வை,<br/>அலகின் மாலை ஆர்ப்ப வட்டித்துக்,<br/>கடியும் உணவென்ன கடவுட்கும் தொடேன்;<br/>‘கடுந்தேர் அள்ளற்கு அசாவா நோன்சுவல்<br/>பகடே அத்தை  யான் வேண்டிவந் தது’ என,<br/>ஒன்றியான் பெட்டா அளவை, அன்றே<br/>ஆன்று விட்டனன் அத்தை; விசும்பின்<br/>மீன்பூத் தன்ன உருவப் பன்னிரை<br/>ஊர்தியடு நல்கி யோனே; சீர்கொள<br/>இழுமென இழிதரும் அருவி,<br/>வான்தோய் உயர்சிமைத் தோன்றிக் கோவே.<br/><br/>400. உலகு காக்கும் உயர் கொள்கை!<br/>பாடியவர்: கோவூர் கிழார். <br/>பாடப்பட்டோன்: சோழன் நலங்கிள்ளி. <br/>திணை: பாடாண். துறை: இயன்மொழி. <br/><br/>மாசு விசும்பின் வெண் திங்கள்<br/>மூ வைந்தான் முறை முற்றக்,<br/>கடல் நடுவண் கண்டன்ன என்<br/>இயம் இசையா, மரபு ஏத்திக்<br/>கடைத் தோன்றிய கடைக் கங்குலான்<br/>பலர் துஞ்சவும் தான் துஞ்சான்,<br/>உலகு காக்கும் உயர் கொள்கை,<br/>கேட்டோன், எந்தை என் தெண்கிணைக் குரலே;<br/>கேட்டற் கொண்டும், வேட்கை தண்டாது:<br/>தொன்றுபடு சிதாஅர் மருங்கு நீக்கி,<br/>மிகப் பெருஞ் சிறப்பின் வீறுசால் நன்கலம்<br/>. . . . . . . . .  .  லவான<br/>கலிங்கம் அளித்திட்டு என்அரை நோக்கி,<br/>நாரரி நறவின் நாள்மகிழ் தூங்குந்து;<br/>போ தறியேன், பதிப் பழகவும்,<br/>தன்பகை கடிதல் அன்றியும், சேர்ந்தோர்<br/>பசிப்பகை கடிதலும் வல்லன் மாதோ;<br/>மறவர்  மலிந்ததன் . . . . .<br/>கேள்வி மலிந்த வேள்வித் தூணத்து,<br/>இருங்கழி இழிதரும் ஆர்கலி வங்கம்<br/>தேறுநீர்ப் பரப்பின் யாறுசீத்து உய்த்துத்,<br/>துறைதொறும் பிணிக்கும் நல்லூர்,<br/>உறைவின் யாணர் , நாடுகிழ வோனே!<br/><br/><strong> புறநானூறு முற்றும்.</strong><br/><br/> <hr/>This page was first put up on March 23, 2000 <br/>
Feel free to send the corrections to the webmaster. <br/>
</p></ul></body>
</html>
