<!DOCTYPE HTML PUBLIC "-//W3C//DTD HTML 4.01 Transitional//EN"
     "http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2010 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>amutAmpikai piLLaittamiz of civanjAna cuvAmikaL  (in tamil script, unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">சிவஞான சுவாமிகள்    அருளிச்செய்த<br/>
குளத்தூர்   அமுதாம்பிகை பிள்ளைத்தமிழ்.</font></h2>
<h2> kuLattUr amutAmpikai piLLaittamiz of <br/>
civanjAna cuvAmikaL <br/>
In tamil script, unicode/utf-8 format</h2></center>
<hr noshade="" width="50%"/> <br/>
<hr noshade=""/><ul>
<strong>Acknowledgements: </strong><br/>
Our Sincere thanks go to the Digital Library of India <br/>
for providing us with scanned images version of the work online.<br/>
Etext preparation and proof-reading: This etext was produced through Distributed Proof-reading approach. <br/>
We thank the following persons in the preparation and proof-reading of the etext: <br/>
S Karthikeyan, Nalini Karthikeyan, R. Navaneethakrishnan,<br/>
V. Ramasami, Rajasankar, V. Devarajan and Thamizhagazhvan<br/>
Preparation of HTML and PDF versions: Dr. K. Kalyanasundaram, Lausanne, Switzerland.
<br/><br/>
© Project Madurai, 1998-2010.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. 
<br/>
Details of Project Madurai are available at the website <br/>
<b><a href="http://www.projectmadurai.org/">http://www.projectmadurai.org/</a></b>
<br/>You are welcome to freely distribute this file, provided this header page is kept intact.
</ul><hr noshade=""/>
<center> <h2>
<font color="blue">  சிவஞான சுவாமிகள்    அருளிச்செய்த<br/>
குளத்தூர்   அமுதாம்பிகை பிள்ளைத்தமிழ்.</font></h2></center>
<br/>
<ul>
               கணபதிதுணை.<br/>
Source: <br/>
குளத்தூர்   அமுதாம்பிகை பிள்ளைத்தமிழ்.<br/>
<br/>
  கைலாசபரம்பரைத் திருவாவடுதுறையாதீனத்துச்<br/>
 சிவஞான சுவாமிகள்    அருளிச்செய்தது.<br/>
<br/>
  இது   மேற்படி யாதீனத்து  விசுவலிங்கசுவாமிகளாலும்<br/>
  இராமநாதபுரம்   இராமசுவாமிப்பிள்ளையாலும்<br/>
  பரிசோதித்து,  சென்னப்பட்டணம்<br/>
 ஊ. புஷ்பரதச்செட்டியாரது   கலாரத்நாகரம்<br/>
  என்னும்  அச்சுக்கூடத்திற் பதிப்பிக்கப்பட்டது.<br/>
  பிரபவ வருஷம் ஐப்பசி மாதம்.<br/>
<br/>
-----------------------------------------------------------<br/>
<br/>
ஆசிரியர் கருத்து.<br/>
<br/>
மனம்வாக்கி லெட்டாத சிற்சத்தி யாயிடினு மன்பதைக ளுய்யவேண்டி <br/>
            மலையரையன் முதலோ ரிடத்தவ தரித்தொரு மடப்பிள்ளை யாய்வருதலால் <br/>
இனநாட்டி வாழ்த்திடுவர் பெரியோர்கள் வாழ்த்தற் கெடுத்தவித் தாரகவிதாம்<br/>
         எண்ணிடிற் பலவா மவற்றிற்கு முதலாக வேன்றபெண் பிள்ளைக்கவி<br/>
முனிவோட்டு காப்புநற் கீரைதால் சப்பாணி முத்தம்வா ரானை மற்று<br/>
          மொழியுமம் புலிப்பருவ மம்மானை நீரூசன முறையினை யிருபருவமும்,<br/>
நனிவாய்த்த வகவலின் விருத்தத்தி னாற்பாடி நவிலுமுத் திங்கண்முதலா<br/>
           நயந்தமூ வெழுதிங்க ளளவினிற் கேட்பிக்கு நன்மைய தெனப்புகல்வரே.<br/>
<br/>
        அவையடக்கம்.<br/>
இளம்பருவ விளையாட்டை நோக்குழித் திருவுரு விடத்தாசை மிகுதி யுண்டா<br/>
          மென்பதால் வித்தார கவிக்கெலா முன்னுற வியன்றபிள் ளைக்கவியிதைக் <br/>
குளந்தையிற் சோமேசர் மார்பினைக் கொங்கையாற் குழைவித்த வமுதவல்லி<br/>
         கோமளப் பருவத்தி லருகொன்று தாதியர்சொல் கூற்றெனப் புகழ்த லுற்றேன்<br/>
வளம்பெருகு மிமையவரு மேத்தொணாப் பெருமாட்டி மகிமையென் புன்மொழிகளால்<br/>
         வாழ்த்தரிய தாமெனினு மாங்கவள் கிரிக்கிறைவன் மகளாகி யதுவுமல்லால்<br/>
உளங்கொடியர் வாழ்வலைச் சேரியுனு மவதரித்தொளிர்பாசி சங்கு பூட்டி<br/>
         உண்மகிழ்ந் தருளுதலி னென்மொழிக் கும்பெரி துவந்தருள் சுரக்குமெனவே.<br/>
<br/>
-----------------------------------------------------------<br/>
<br/>
              உ<br/>
        கணபதி துணை.<br/>
     திருச்சிற்றம்பலம்.<br/>
<br/>
 குளத்தூர் அமுதாம்பிகை பிள்ளைத்தமிழ்<br/>
     ------------<br/>
<br/>
      விநாயகக்கடவுள் வணக்கம்.<br/>
<br/>
மணிகொண்ட கோடொரு மருங்குண்மை யாற்பெண் மைவடிவென்று மஃதின்மையோர்<br/>
         மருங்குன்மை யாலாண்மை வடிவென்று மீதுகீழ் மாறிய திருக்காட்சியால்<br/>
அணிகொண்ட வுயர்திணைய தென்றுமஃறிணையென்றும் யார்க்குங்கிளக்க வரிதாம்<br/>
         ஐங்கரச் சிந்துரத் தின்கழற் செஞ்சரண மஞ்சலித் துத்துதிப்பாம்<br/>
பணிகொண்ட துத்திப் படத்திற்கிளைத்தவிர் பரூஉமணி விளக்கி னொருபாற்<br/>
         பாயிருட் படலஞ்செறிந்தொளிர்வ தென்னவப் பாம்பணை கிடக்கு மொருவன்<br/>
திணிகொண்ட மல்லற புயக்குவடு விம்மத் திளைக்குமகள் வாணிபிரியாத்<br/>
         தென்குளந் தாபுரி யிருந்தவமு தாம்பிகை செழுந்தமிழ்க் கவிதழையவே.<br/>
                          -----------<br/>
<br/>
<center><strong>          1.   காப்புப்பருவம்.  </strong></center><br/>
<br/>
                         திருமால்.<br/>
<br/>
சீர்கொண்ட கஞ்சக் கிழத்திதன் காந்தனைச் சிறைசெய்த வாறறிந்தாற்<br/>
           செயிர்த்துறந் திருமனைவி மகன்மருகி தமையெலாஞ் சிறைசெய்யு மென்றறிந்தும்<br/>
ஏர்கொண்ட மைத்துனக் கேண்மையா லர்ச்சுனற் கிறுதிநாள் பயவாமையே<br/>
           எண்ணிமுன் பரிதியைப் பரிதியாற் றடைசெய்த வேந்தற்பிரான்புரக்க <br/>
பேர்கொண்ட மேனிலச் சோபான மிசையேறு பேதைமார் முகனோக்கிநம்<br/>
          பேரரசு கொள்ளவரு மதிபோலு மிதுவெனாப் பெரிதுமேக் குற்றவர்கடங்<br/>
கார்கொண்ட பின்னற் கரும்பாந்தள் கண்டுளங் கவலாது களிகூர்ந்துதண்<br/>
          கலைமதியம் வைகுபொழில் சூழ்குளத் தூர்வருங் கடவுட் பிராட்டி தனையே. (1)<br/>
<br/>
                 சிவபெருமான்.   வேறு.<br/>
<br/>
அளிசு ரந்தமரர் பசிகெ டும்படியி னமிழ்து தந்தகதிர்கொள்சடைக் காட்டிடை<br/>
               அழல்வி டஞ்சொரியு மரவி னம்பசிய வறுகு வெண்டலைகள் பல்குறச் சூட்டியும்<br/>
   அரிய யன்பரச வவரி டும்பைதெறு மலர்செ ழுங்கமலம் வெல்கரத் தோட்டிடை<br/>
             அணைவு றும்பொருள்கள் கருக வெம்புசுட ரவிரு மங்கியினை வெய்தெனக் காட்டியும்<br/>
இளிவ ரும்பொன்மலை வளையு முன்பவுண ரெயிலொ ருங்கவிய வெள்ளுபொற் றோட்கிடை<br/>
             இடுவ னங்களினி லுயிர்ம டிந்தவர்த மிகழு மென்பினையு மைதெனப் பூட்டியும்<br/>
  எழுத ருஞ்சொன்மறை முடிவு மன்பர்தம திதய மும்பரவ நல்குமெய்த் தாட்டுணை<br/>
             எமது புன்றலையு முறந யந்துமரு ளியப ரம்பரனை யுள்ளுறச் சேர்த்துதவும்<br/>
தளிர்து வன்றியிருள் படநி ழன்று குளிர் தழுவிவண்டுதுதை செய்துணர்ப் பூத்திரள்<br/>
             ததைவு கொண்டு நறு மணம ளைந்துமகி தலம சும்புபட வெள்ளமட் டூற்றெழு<br/>
  தரவ ளர்ந்துமுகி லகடு டைய்தழகு தபவு தைந்துதிசை யெல்லையைக் காத்திடு<br/>
              தறுக ணெண்கரியை முடுகு றுங்கருவி தகுமி தென்றெவரும் விள்ளமொய்த் தார்த்தவிர்<br/>
ஒளியு மிழ்ந்துலவு பரிதி மண்டலமு முடுப மண்டலமு நில்லெனத் தாழ்த்திவிண்<br/>
              ணுலகு சென்றுசுரர் தருவொ டும்பழகி யுறவு கொண்டுமகிழ் பலவளக் காக்களின்<br/>
  உறைப சுங்கிளிகள் சுருதி சந்தையுட னுரைசெய் கின்றதனை மல்குபுத் தேட்குலம்<br/>
         ஒளியி ருந்துகவர் பதிகுளந்தைவரு முரைவி ளங்கமுத வல்லியைக் காக்கவே.  (2)<br/>
<br/>
                 விநாயகக்கடவுள். வேறு.<br/>
<br/>
ஒற்றைச் சுதைத்தனுக் கோட்டியெங் கணுமின்னி யோவாது மும்மாரிபெய்<br/>
            தொண்பூ தலத்துலவு செங்கொண்டல் போலுமென் றுன்னியச் சுற்றியாமிதற்<br/>
கெற்றைக்கு மூர்தியா யுற்றிடக் கடவமென் றிருண்மேக மருகுவந்தாங்<br/>
            கிலகுகரு மூடிகத் தாதிப் பிரான்சரண மேத்தெடுப் பாமெம்பிரான்<br/>
கற்றைப் பிறைக்கொழுந் தொளிர்சடில வட்டமேற் கணமணிப் படம்விரித்துக்<br/>
           கண்வளரு மகிநீர்மை தலையுவா ஞான்றுசெங் கதிர்கிர கணங்கடுக்கும்<br/>
பெற்றித் திறந்தெரிந் தானந்த வெள்ளப் பெருங்கடல் குடைந்தாடுறூஉம்<br/>
           பெண்ணணங் கரசியைத் தென்குளத் தூரெம் பிராட்டியைக் காக்கவென்றே. (3) <br/>
<br/>
மாங்குயி றுரந்துசுவை யூற்றெழ மிழற்றுமொழி வானமீன் மாதரறுவர்<br/>
         மருமத் தெழுந்தபொன் வள்ளத்தி னமிழ்துண்டு மருவிவாழ் தற்குரியதன்<br/>
றேங்கமல வீட்டினைத் தனதெனக் கொண்டுவாழ் திசைமுகனை வெய்துயிர்த்துச்<br/>
         சிரநான்கு மோதப் புடைத்துப் பிணித்துவன் சிறையிட்ட தேவை நினைவாம்<br/>
ஓங்கலொரு வில்லா வளைத்தெயி னகைத்தனலை யூட்டியருள் சோமேசனார்<br/>
         ஒருமூ விழிக்கிடைந் தஞ்சிச் சரண்புகுந் தோலமிடு புண்டரீகம்<br/>
பூங்குவளை மாரனுக் கருள்செய்து முகமெனப் போர்கொண்ட வாள்விழியெனப்<br/>
         பொய்த்தநுண் ணிடையெனத் தாங்குங் குளந்தா புரிக்குளமு தைக்காக்கவே. (4)   <br/>
<br/>
                            பிரமதேவர்.<br/>
<br/>
தவளக் குரூஉமணி குயிற்றியொளிர் தபனியத் தனதுமனைவாயினிறுவுந் <br/>
           தண்ணிய விதழ்க்கத வடைத்துத் திறக்குந் தனித்தொழிலை வண்டு முரலும்<br/>
பவளச் சரோருகத் தன்னைதன் னோடுற் பவித்தபுல வற்கு மந்தப்<br/>
           பண்ணவற் கெதிரான புலவற்கு மாகப் பணித்தவிறை வன்புரக்க<br/>
கவளக் கடாங்கவிழ் கவுட்டுணை நெடுங்கைக் களிற்றுப் பிடர்த்தலைவருங்<br/>
          கண்ணா யிரங்கொண்ட விண்ணாடர் கோமகன் கற்பகச் சோலை விடபந்<br/>
துவளக் குடங்கைத் தலத்தினிற் கோட்டித் துணைத்தமுலை மாதர் மலர்கொய் <br/>
         தூமணித் தெற்றிக ணெருங்கிய குளந்தைவரு சுந்தரப் பெண்ண முதையே. (5)<br/>
<br/>
                      தேவேந்திரன். வேறு.<br/>
<br/>
அதிருந் தரங்கக் குண்டகழி யளறு படப்புக் குழக்கிமுழக்<br/>
            கசனிக் கிகலிக் கலித்துமதத் தடுக்க லெடுத்துத் தெறித்துவெகுண்<br/>
டெதிருங் குழூஉக்கொள் படைகவல விடறுங் கறைத்தாட் பரூஉத்தடக்கை <br/>
          இறைக்குங் கடவெண் களிற்றியானை யெருத்தத் திவரும் புருகூதன் <br/>
முதிருஞ் சுவைத்தெள் ளமிழ்தொழுகு முழுவெண் ணிறத்து மதிக்குழவி <br/>
          முருகு விரியுங் கதவுணதி முழுகித் திளைக்குஞ் சடைப்பெருமான் <br/>
கதிரும் விழிக ளிருள்சீப்பக் கங்குற் பொழுதி னொருங்கிருந்துங் <br/>
          கலவிக் குறிப்பிற் குளநாணுங் கமலா கரியைப் புரக்கவே. (6)<br/>
<br/>
                                இலக்குமி.<br/>
<br/>
கடிப்போ தலர்த்திக் கருஞ்சுரும்பர் களித்துத் துயில்கூர் கற்பகப்பூங் <br/>
           கானம் பயிலுங் காமர்நகர்க் கவலை துரந்தின் னமிழ்தளித்துப்<br/>
படிப்பாற் பயிலு மகளிடத்துற் பவித்துப் புவன மூன்றனையும்<br/>
         பரிக்குந் திகிரிப் படைப்பாணிப் பகவன் மருமத் துறைமடந்தை, <br/>
விடப்பாம் பிரவி வெம்மைமிசை மேவா வண்ணங் குடைகவிப்ப - <br/>
        விரிக்குங் கதிர்ச்செம் பவளநிற வேணி யணையாப் புனிற்றுமதி, <br/>
முடிப்பா லரசுவீற்றிருக்கு முதல்வ னிடப்பா லிருந்துலக - <br/>
         முழுது முயிர்த்த குளந்தைநகர் மொய்பூங் குழலைப் புரக்கவே.         (7)<br/>
<br/>
                 சரசுவதி.   வேறு.<br/>
<br/>
அளிக்கா தரவுற்றுச் சுவைத்தகள் - அளித்தார் வனசத்துப் பொகுட்டயன், <br/>
உளத்தா மரைநச்சத் திளைத்தவன் - உரைப்பா லருள்பெற்றுத் தரித்தவள், <br/>
களத்தால மடக்கிச் சுரர்க்கிடர் - களைத்தேய வொறுத்துக் கடைக்கணி, <br/>
குளத்தூர் நயனத்தற் கிடத்தமர் - குளத்தூ ரமுதத்தைப் புரக்கவே.          (8)<br/>
<br/>
                         காளி.   வேறு.<br/>
<br/>
துளிக்கும் பசுந்தே னுவட்டெடுத்துச் சொரியுஞ் செழுந்தா மரைப்பொகுட்டுத் - <br/>
            தோன்றற் பெருமான் முதற்கடவுட் டொகுதிப் பைங்கூழ் களைக்கருக்கிக், <br/>
களிக்கு மகிடா சுரக்களையைக் களைந்து சிரமேற் பாசடையிற் - <br/>
          கமல மெனத்தாள் பதித்திவர்ந்த கன்னி யெனுந்தெய் வதங்காக்க, <br/>
பளிக்கு மணிமா டங்கடொறும் பதிந்த தமது சாயலினைப் - <br/>
          பாரா வினமென் றிளஞ்சேய்கள் பரிந்து பரிந்து வருகவென,<br/>
விளிக்குங் குளந்தைத் திருநகரின் வெளிய மதியந் தவழுமுடி - <br/>
           விளங்குங் கதிர்ச்செம் பவளமலை மீது படர்பைங் கொடி யினையே.       (9)<br/>
<br/>
                            சத்தமாதர்.    வேறு.<br/>
<br/>
இலகொளி யுமிழ்தரு சிறையோ திமத்தவள் - <br/>
               எழிலுறுதவளவல் விடையூர் திறத்தவள் - <br/>
   எறுழ்வலி மயில்கட வினள்வே றிரிப்பவள் - <br/>
              இருசிறை யொருகலு ழனையேறி நிற்பவள், <br/>
உலகதிர் தரவருமரியே றுகைப்பவள் - <br/>
             உமிழ்கட மழைபொழி யயிரா வதத்தவள் - <br/>
  உழிதரு குழிவிழி யுடல்பேய் நடத்துநள் - <br/>
            உவரெழு மகளிர்த மொளிர்தாள் பழிச்சுதும்,  <br/>
அலகைக ணடமிடு மழலார் களத்தினில் - <br/>
              அமரர்க டபுமுடல் கழிபா னிறக்கலன் - <br/>
  அரவொடு திணிவரை நிகர்தோ ளிடைப்பொலி - <br/>
            அணியென வணிதரு பெருமா னிடத்தமர், <br/>
நிலவிரி நகையவ ளிருமூ வகைப்படு - <br/>
             நெறிகளு நிறுவிய வொருமா தவக்கொடி - <br/>
  நிலமிசை யுயரிய கமலா கரத்துறை -<br/>
            நிருமலி மலைமக டனையே புரக்கவே.                         (10)<br/>
<br/>
                               முப்பத்துமுக்கோடிதேவர். வேறு.<br/>
<br/>
சிறகரளி மொய்த்திதழ் கொழுதுமதி வைப்பசி சிதைய மடுத்துக் களித்தாடு தேமலர் - <br/>
செருகுமள கக்கன மதர்நெடு விழிக்கடல் சிறிது குடித்துக் கறுத்தார மேவிய - <br/>
திணிமுலை மலைச்சொரி திதலைநிதி யத்திரள் செழுவிய பொற்புக்கடற்பாய வாரெழில் - <br/>
செறிதரு மடித்திரை யிடையறலொழுக்கிய திறமை நிகர்த்தொத் தொழுக்கா முரோமமுங், <br/>
<br/>
குறைவற வளித்தருள் குவலய மடக்கொடி குளிர்கெட நச்சிக்கறைப்போர்வை யாலுடல் - <br/>
கொழுவிய தெனத்திசை முழுவது மடக்கிய குமரி யிருட்டைப் படச்சாடு மாதவர் - <br/>
குலவுகிர ணச்சுவை யுணவினை யுணத்தனி குறுகிய பொற்சக்கரச்சேவல் போலொளிர் - <br/>
குருமணி குயிற்றிய புயமலை குழைக்கெதிர் குயமுடி யைச்சற் றெடுத்தேறு பார்வையும்,<br/>
<br/>
வெறிகமழு முற்பல நறுமலர் மறைப்பினில் விழைத னலத்தைப் படித்தேக நீள்செவி - <br/>
வியனில மிறுத்தமை யெணிமற மிகுத்தவை வெருவி விழச்செற் றுகைத்தோடி நீடிய - <br/>
விரிமலர் தனக்கொரு மறைவிட மெனப்படும் விதியெ னெனப்புக்கு விற்காதி னோடமர் - <br/>
வினையிலி கரத்துழை சடைவனமுறற்கெழ விரைவில் விளைத்துக் குதித்தாடு பார்வையும், <br/>
<br/>
இறைமையு மளப்பறு மழகொளிர நிற்பவ ளிமைய மலைக்கட்கொடிப்போலமேவிய - <br/>
இனியமட மைக்குயின் மரகத மயிற்பெடை யிரையு மிருக்குக் குளத்தூரி னாடியென் - <br/>
னிருமைவினை முற்றற வெனையுமடி மைக்கொளு மெழிலமிழ் தச்சத்திவைப்பான காவலா - <br/>
எரிகதி ருருத்திரர் விறல்வசு மருத்துவ ரெனுமிவர் முப்பத்து முக்கோடி தேவரே.                    (11)<br/>
<br/>
                                     காப்புப்பருவ முடிந்தது.                                         <br/>
                                               ---------------<br/>
<br/>
<center><strong>      2. செங்கீரைப்பருவம்  </strong></center><br/>
<br/>
பொருவரிய வண்டப் பரப்பைமுழு தாளும் புராதனர் முகத்து விழியாப் - <br/>
         போந்துலவு நங்கொழுநர் தம்மைத் தடுத்திடர் புரிந்தகைக் கமல நமையும், <br/>
பருவர லுறுத்துமென்றஞ்சிமென் குமுதமும் பங்கயமு மொன்றை யொன்று - <br/>
         பாதுகாப் பத்துயிலு மென்றர மடந்தையர் பரிந்துகொண் டாடு சீர்த்தி, <br/>
இருகைமல ரும்புவி பதித்தொரு முழந்தா ளிருத்தியொரு தாண்மெனிமிர்த் - <br/>
         திந்த்ரதிரு விற்கிடை தொடுத்தவெண் டரளநிரை யேய்ப்பநுதல் வேர்பொடிப்பத், <br/>
திருமுக நிமிர்த்தொரு குளந்தையமு தாம்பிகை செங்கீரையாடியருளே - <br/>
         சிற்சபையி னெற்றிவிழி யற்புதனை யாட்டுமயில் செங்கீரை யாடி யருளே.      (1)<br/>
<br/>
பொங்கரி பரந்தசிறை வண்டினம் விருந்துணப் பூங்கமல நாண்முகையெலாம் - <br/>
            போதாக வெழுபரித் தேர்கடாய்க் கடன்முகடு பூப்பவரு பரிதிப்பிரான், <br/>
சங்கின முயிர்த்தவெண் டரளவட மணியுமித் தாமரை முகிழ்த் துணையும்யான் - <br/>
           றண்டாத மெல்லிதழ் முறுக்குடைத் தல்லாது தணவலென் றருகுபோந்து, <br/>
வெங்கதிர்க் கற்றைகள் பரப்பியுல வுதலேய்ப்ப மின்னுமக ரக்குழைகதிர் - <br/>
          வீங்கிள முலைத்தலை யுமிழ்ந்துதண் புயமீது விளையாடி நிற்ப வதனத், <br/>
திங்கண்மிசை யாடக் குளந்தையமு தாம்பிகை செங்கீரை யாடி யருளே -<br/>
          சிற்சபையி னெற்றிவிழி யற்புதனை யாட்டுமயில் செங்கீரையாடி யருளே.        (2)<br/>
<br/>
கார்பூத்த மறுவுண்ட வெண்கதிர்க் கலைமதி கவின்றநின்கமல வதனங் - <br/>
          காண்டோறு மறுவற்ற மதியீ தெனாவுட் கவன்றுமுன் னிற்க வஞ்சிப், <br/>
பார்பூத்த தென்குளத் தூர்ப்பொங்கர் காவணம் பரியமதி னூழை யூடு - <br/>
          பையென நுழைந்தொளிந் தோடநிற் பணியவரு பங்கயச் செல்வி முதலோர், <br/>
ஏர்பூத்த வங்கையர விந்தமலர் கூம்பவவ ரிணைவிழிக் குவளையெல்லாம் - <br/>
         இரும்புனற் றேத்துளி பொடித்துமிழ்ந் தலர்வர ளெனுமமிழ்த தாரை கான்று, <br/>
சீர்பூத்த முகமதிய மாடவமுதாம்பிகை செங்கீரை யாடியருளே - <br/>
         சிற்சபையி னெற்றிவிழி யற்புதனை யாட்டுமயில் செங்கீரை யாடியருளே.    (3)<br/>
<br/>
மணிதுற்ற தவிசெனப் பருமணிப் பருமம் வயங்குமடிமீதிருத்தி - <br/>
          மதிக்கடவு டன்மனை யெனக்குலாய்த் தன்னமிழ்தம் வாக்குவ தெனத்தீம்பயம், <br/>
பணிலத்தின் வாய்க்குமுத மூட்டிமற் றிதுமாசு பரியாது சாலாதெனப் - <br/>
          பாரிழைத் தொருபொட்டு நுதன்மதிக் கிட்டுப் பசுங்கழையின் மஞ்ஞை நின்றாங், <br/>
கணிபெற்ற புயமே லணைத்திரு மதித்தேவ ரளவளாய்க் குழீஇய தேய்ப்ப - <br/>
          அழகிய முகத்துமுத் தாடியெழின் மேனைசீ ராட்டமகிழ் கூர்ந்து கொடியேம், <br/>
திணிவைத்த நெஞ்சங் கரைக்குமமு தாம்பிகை செங்கீரை யாடியருளே - <br/>
           சிற்சபையி னெற்றிவிழி யற்புதனை யாட்டுமயில் செங்கீரை யாடியருளே. (4)<br/>
<br/>
முக்கனி செறித்தநறு நீர்ப்பந்தர் முல்லைவெண் முகையனையமூர லறுகான் - <br/>
            மூசிய விளம்பொங்கர்  தேசுறு மலர்ப்பொய்கை முதலான வறம்யாவையும் <br/>
தொக்கமறை யாகம விதிப்படி யியற்றுநாட் டோலாத கருணைகூர்ந்து<br/>
          துண்ணென வெழுந்தரு டிருச்சோம நாதனார் தூமேனி குழைவித்தவை <br/>
இக்கரமு மிக்கரமு மித்தனமு மித்தனமு மென்றுயிர்த் தோழியர்களாய்<br/>
         ஏத்துமட மாதரார் தம்மைத் தெளித்திடுவ தேய்ப்பமுக மதிய மசையத் <br/>
திக்கெட்டு மேத்துங் குளந்தையமு தாம்பிகை செங்கீரை யாடியருளே<br/>
          சிற்சபையி னெற்றிவிழி யற்புதனை யாட்டுமயில் செங்கீரை யாடி யருளே.(5)<br/>
<br/>
                      வேறு.<br/>
<br/>
பொங்கெழி னின்முக மாடு தொறுங்கமழ் போதரி நீள்விழிகள்<br/>
          பொற்செவி யிற்பல காலு மெதிர்ந்து புகுந்து மறிந்துலவச்<br/>
செங்கதிர் நீள்குழை தம்மொடு தாமெதிர் சென்று மணிக்கலொடுஞ்<br/>
           செயிரறு பொன்னி னரும்பு பிதி*ந்து தெறித்திட மோதுதிறந்<br/>
தங்கிளை சார்ந்திடை யாவகை சாற்றமொய் தாம் வயிற்படையாற்<br/>
          றண்குரு தித்துளி வீழ்தர வீரர்க டம்மொடு தாமெதிரா <br/>
அங்கை கலந்தம ராடுத லாமென வாடுக செங்கீரை<br/>
          அளந்தறி யாத குளந்தை நிலாவமு தாடுக செங்கீரை.       (6)<br/>
<br/>
பல்லுயி ருங்களி கூர்கரு ணைக்கடல் பம்பி வளைந்ததெனப்<br/>
          பாலொளி கான்ற நறும்புனல் சூழ்ந்து பரந்தொளிர் கம்பையிடை<br/>
வில்லுமிழ் மின்னுரு வச்சுடர் வேணிவிண் ணோனை வடந்தழுவி<br/>
         வீங்கிள வெம்முலை மார்புழ வங்கையின் மேதகு தோள்குழையப்<br/>
புல்லி யணைப்பது போல்வயி ரங்கள் பொதிந்தவிர் தொட்டிலினும்<br/>
         பொன்னணி பாவையொ டாடி யணைத்துப் பொழுது கழித்தருளும்<br/>
அல்லி மலர்க்குழல் வல்லி பராபரை யாடுக செங்கீரை<br/>
        அளந்தறி யாத குளந்தை நிலாவமு தாடுக செங்கீரை.             (7)<br/>
<br/>
குலத்தில் வளர்த்திடு மன்னையா செந்துகில் கூர்மடி மீதிமையக் - <br/>
           குன்றி னரக்கலர் வாழ்க்கை யெனக்களி கொண்டு குலாவியவர், <br/>
கலைப்பொலி முகமதி யுங்குழன் முகிலுங் கண்டென வாய்க்குமுதங் - <br/>
         கதிர்த்த நகைத்தள வலர வரும்பக்கைக்கம லங்குவியா, <br/>
முலைக்கம லச்செமு முகையொடு நட்பு முயங்கிட வாடலுறும் - <br/>
         மூரி வளத்துத ரத்திரு வாலெழின் மொய்த்து மிகத்தழைய, <br/>
அலக்க ணறச்சுவை யாரமிழ் துண்பவ ளாடுக செங்கீரை - <br/>
         அளந்தறி யாத குளந்தை நிலாவமு தாடுக செங்கீரை.          (8)<br/>
<br/>
                                       வேறு.<br/>
<br/>
வான மெழுங்கரு மேக வினங்கள் வறந்தீ ரம்போய்வன் - <br/>
          மால்வரை யெங்கணு மோடிட வென்றிமிர் வண்டூ தும்போது, <br/>
நான முயங்கிய வாச நறுங்குழ னந்தா வந்தீப - <br/>
          நாவி லெழுந்தொளிர் தூம வொழுங்கென நன்றார் மென்சாயன், <br/>
மேவி நிறந்தரு மேனை யணங்கு விழைந்தார் வங்கூர - <br/>
         மீறி வளர்ந்தழ கான குளந்தை விளங்கா நின்றூறு, தேனிறை<br/>
கொன்றையி னானிட நின்றவள் செங்கோ செங்கீரை-<br/>
        தேவர் தொழுங்கலி யாண சௌந்தரி செங்கோ செங்கீரை.    (9)<br/>
<br/>
கோல நெடும்பனி மாலிமை யம்பயில் கொம்பே செம்பாத - <br/>
         கோகன தந்தொழு வாருள நின்ற கொழுந்தே பைந்தேனே, <br/>
ஞால மளந்தவ னாடு மரும்பெற னங்காய் வெங்கோப - <br/>
          நாமவிடஞ்செறி காமரு கண்டர்த நண்பே தண்போதோ, <br/>
டேல மளைந்திருள் கூரு நறுங்குழ லெந்தா யெம்பாசம் - <br/>
         ஈறு படும்படி ஞான மணங்கம ழின்பே யன்பாளர்<br/>
சீல மிகுங்கம லாகரம் வந்தவள் செங்கோ செங்கீரை - <br/>
         தேவர் தொழுங்கலி யாண சௌந்தரி செங்கோ செங்கீரை.   (10)<br/>
<br/>
                          செங்கீரைப்பருவமுடிந்தது.<br/>
                                              -------------<br/>
<br/>
<center><strong>    3. தாலப்பருவம். </strong></center><br/>
<br/>
மதுரங் கொழிக்குங் கொழுந்தேறன் மடுத்துச் சுரும்ப ரடைகிடக்கு - <br/>
         மலர்ப்பூந் தடத்தைக் காண்டலுஞ் செம்மணிகால் குடுமிப் பணியுலகம், <br/>
இதுவு மரவந் தனக்கிடமா யிருக்குங் கொல்லா மென்றழுக்கா - <br/>
        றெய்தித் தன்கீழ்ப்படத் தாழ்த்து மியல்பை யறிந்தா லெனக்கரைக்கட், <br/>
பொதுளி யுறவு கொண்டநறும் பொதும்பர் நாக ருலகெனுமொப் - <br/>
         புமையாற் புலவோர் பதிதாழ்த்திப் பொற்றா துதிர்க்குந் திருக்குளந்தைப், <br/>
பதியின் மகிழு நறியசுவைப் பாகே தாலோ தாலேலோ - <br/>
         பணில முயிர்த்த தரளநகைப் பாவாய் தாலோ தாலேலொ.        (1)<br/>
<br/>
 இருள்கால் சீத்துச் சோதிவெயி லெறிக்குஞ் செக்கர் மணித்தொகையின் - <br/>
            இழைக்கும் பசும்பொற் றலத்துயர்த்த விருங்கே தனத்தின் மிசையுயிர்கட், <br/>
கருள்கால் கலைவெண்முழுமதிய மமரும் பரிசு தழனாப்பண் - <br/>
           அமைத்த தூணத் தருந்தவஞ்செய் யறவோர் கடுக்கு மேனிலத்துச், <br/>
சுருள்கான் மலர்ப்பூங் கூந்தவிளந் தோகை யனையார்க் கெதிர்நடிக்குஞ் - <br/>
           சுரமா மகளிர் விழித்தொழிற்குத் தோற்றுச் சமழ்க்குந் திருக்குளந்தைப், <br/>
பருகா வமிழ்தே பெருங்கருணைப் பரையே தாலோ தாலேலோ - <br/>
          பணில முயிர்த்த தரளநகைப் பாவாய் தாலோ தாலேலோ.      (2)<br/>
<br/>
மணங்கேழ் வனச மூற்றெடுத்து மதுவார் பொகுட்டுச் சுறாச்சுமந்து - <br/>
         வயிறு வருந்திக் கருவுயிர்க்க வயின்பார்த் துழலும் பெடைஞெண்டைக், <br/>
கணங்கே ழயின்முட் டாட்படுத்துக் கவைத்தா ளிடையற் றலையூடு - <br/>
         கருவண் டினங்கள் புடைசூழக் கலந்து முரலத் துவக்குண்டு, <br/>
சுணங்கேர் முலைப்பெண் ணணங்குநினைச் சுமந்து மகளிர் தாலெடுப்பத் ** து<br/>
   யலு மணித்தொட்  டிலைக்காட்டுந் தொடுநீர் வாவித் திருக்குளந்தைப், <br/>
பணங்கே ழரவப் பரல்குற் பரையே தாலோ தாலேலோ - <br/>
பணில முயிர்த்த தரளநகைப் பாவாய் தாலோ தாலேலோ.        (3)<br/>
<br/>
கந்தங் கமழு நறுங்களபக் கலவை யளைந்த முலைக்குவடாங் - <br/>
          கரடக் களிற்றின் மருப்பினிடைக் கவின்ற வுரோமப் புழைக்கரத்தால், <br/>
நொந்தங் கமலந் திறுங்கொடிபோ னுணுகித் துவளுஞ் சிற்றிடையார் - <br/>
         நுவலுங் கிளவிக் கிடைந்தகுயி னுவலா தடங்கி யவ்விசையின், <br/>
சந்தம் பலநா ளகம்பயிலத் தழுவிச் சிலநாள் வாய்விண்டு -<br/>
         சாற்றி யொப்பு நோக்கி யொவ்வாத் தவறாற் பின்பும் வாயடைக்கும், <br/>
பைந்தண் பொழில்சூழ் குளந்தைநகர்ப் பரையே தாலோ தாலேலோ - <br/>
         பணில முயிர்த்த தரளநகைப் பாவாய் தாலோ தாலேலோ.  (4)<br/>
<br/>
சுரும்பர் துளைக்க வுவட்டெடுத்துச் சொரியு மிரதச் செழுங்கரும்பைச் - <br/>
             சுவைத்துக் கதலிக் குலைசாடித் தூங்குந் தெங்கம் பழஞ்சிதறி, <br/>
விரிந்த பசுநெட் டிலைக்கமுகின் மேவிக் ககனத் தருவையதன் - <br/>
             மீது படர்பூங் கொடிவழிபோய்மிதித்துக் குனித்து விளையாடி, <br/>
வரிந்த கழையி னெடுக்கயிற்று வழிபோய் நடிக்கும் பொருநர்திற - <br/>
            மானக் குரக்குக்குலங்குதிக்கும் வளஞ்சேர் பொதும்பர் சூழ்குளத்தூர், <br/>
பரிந்து தொழுவோர் மனத்துநறும் பாகே தாலோ தாலேலோ-<br/>
         பணில முயிர்த்த தரளநகைப் பாவாய் தாலோ தாலேலோ.  (5)<br/>
<br/>
                         வேறு.<br/>
<br/>
சுலவித் தரனப் பவளக் குவைகள் சுருட்டிக் கரைபுரளுந் - <br/>
           துவலைத் திரைமைக் கடனின் றெழுமிரு சுடர்கணமு னச்சுடர்தஞ், <br/>
சிலையிற் கவினக் குயிலு முருப்புன றீயைப் புடை பெருகச் - <br/>
          சிந்திப் பனிகூர் பொழுதிற் புனலிற் சேர்ந்தற மாற்றுநரை <br/>
உலறத் தெறுவெப் புடைவே னிற்பொழு தொள்ளெரி வாய்த்தவநோன்<br/>
  புழப்ப வரைப்பொரு நொச்சி மதிற்குல மோங்கு குளந்தையெனுந் <br/>
தவனிற் பொலிவு பெறப்பயி லுங்கொடி தாலோ தாலேலோ<br/>
  தகரக் குழலா யமுதப் பிடியே தாலோ தாலேலோ.            (6)<br/>
<br/>
கொங்கு விரிந்த நறுங்க மலங்கள் கொழிக்கு மதுப்புனலாக்<br/>
         குவிதர வூழ்த்துதிர் தண்ணிய தாதுகுவிக்கு மெருக்குவையாப்<br/>
பங்க நிரந்த வயற்கண் விளைந்து பழுத்தெழு நெற்குலைபோய்ப்<br/>
         பசும்புர வித்திரள் பூட்டிய தேரிற் பரிதிக் கடவுள்புடைப்<br/>
பொங்கொளி வெண்க வரித்தொகை வீசுவ போல வொசிந்தசையும்<br/>
        பொற்பு மிகுங்கம லாகர மேவிய பூரணி மெய்யடியார்<br/>
தங்கள் பணிக்கென வெம்மை யளித்தவ டாலோ தாலேலோ<br/>
        தகரக் குழலா யமுதப் பிடியே தாலோ தாலேலோ.                         (7)<br/>
<br/>
பவளக் கொடிபடர் வேலை முகட்டிற் பாயொளி கான்றெழுசெம்<br/>
  பரிதி நிகர்ப்பச் செம்மணி மாலை பரப்பிய மைக்குழன்மேற்<br/>
றிவளக் கதிர்விடு கொண்டை திருத்திச் செஞ்சுடர் வாண்மகரத்<br/>
  திருவணி யக்கடன் மகர மெனத்தனி செருகிப் பகைஞருளந்<br/>
துவளச் சிலைபடு கணையென நுதலிற் சுட்டி தரித்தருகிற்<br/>
  சுடர்பிர தாப மெனப்பொட் டெழுதித் துன்னிய கீர்த்தியெனத்<br/>
தவளப் பணிமூக் கிட்டொளிர் பாவாய் தாலோ தாலேலோ<br/>
  தகரக் குழலா யமுதப்பிடியே தாலோ தாலேலோ.         (8)<br/>
<br/>
                 வேறு.<br/>
பரந்த வெண்புணரி மீதோன் வேதா மாதேவர்<br/>
          பணிந்து தொண்டுசெய வேலே சேலே போலாடுங்<br/>
கருங்க ணுந்துமளி யீவாய் பாவாய் தாவாது<br/>
          கறங்கு வண்டளக மானே தேனே யேனோர்தம், <br/>
புரங்க டந்தநகை வாயார் தூயார் சேயார்பாற் - <br/>
          புணர்ந்தி டும்பசிய தோகாய் நீகா வாய்காவென், <br/>
றிரங்கு மன்பாக வாழ்வே தாலோ தாலேலோ-<br/>
         இலங்கு ளந்தைவரு தாளாய் தாலோ தாலேலோ.              (9)<br/>
<br/>
மலங்க டங்குமரு ளூராய் தாலோ தாலேலோ<br/>
        மலங்க டங்குமரு ளூராய் தாலோ தாலேலோ<br/>
கலங்க லந்தவரை யேயாய் தாலோ தாலேலோ<br/>
        கலங்க லந்தவரை யேயாய் தாலோ தாலேலோ<br/>
புலங்க டந்தபர நாடாய் தாலோ தாலேலோ<br/>
        புலங்க டந்தபர நாடாய் தாலோ தாலேலோ<br/>
இலங்கு ளந்தை வரு தாளாய் தாலோ தாலேலோ.<br/>
        இலங்கு ளந்தை வரு தாளாய் தாலோ தாலேலோ.       (10) <br/>
<br/>
                  தாலப்பருவமுடிந்தது.<br/>
                      ---------<br/>
<br/>
<center><strong>   4.  சப்பாணிப்பருவம்.</strong></center><br/>
<br/>
உருப்பொலி மணிப்புன லுடுக்கைப் புவிக்கொடி யுரத்திற் குலாவுமாக்கள்-<br/>
        உருத்தொன்றை யாற்றினெதிர் பத்தாற்று வோமெனு முரைக்கிலக் கியமாகவொண், <br/>
குருப்பொலி விரற்செறி செறித்துப் பொலந்தொடிகள் கொழுவித் தனைப் பரிவினாற்-<br/>
         கொண்டாடு நின்றிருத் தாதைகிளை யொன்றை க் குழைத்துப் பணித்தவிறைவன், <br/>
திருப்பொலி கடுக்கைதழை தோட்குவடு பத்தையுஞ் செழுந்தமிழும் பாக்குழைத்துத்-<br/>
         திறல்கொண்ட நறுமலர்க் காந்தளங் கைத்தலஞ் சேந்தழகெறிப்ப விமையோர், <br/>
தருப்பொலி மலர்த்தொடைக் கூந்த லமு தாம்பாகை சப்பாணி கொட்டியருளே, <br/>
          தண்டமிழ்ச் சுவைகண்ட தென்குளத் தூரம்மைசப்பாணி கொட்டியருளே.      (1)<br/>
<br/>
உள்ளொளி ததும்பிமேற் பொங்கிப் புறத்தினு முவட்டெடுத் துப்பரந்தாங்-<br/>
          கொழுகொளிய வெண்ணீறு மெய்ம்முழுது மட்டித் துயர்ந்தவடி யார்கள்குழுமி, <br/>
வெள்ளொளியினானுஞ் சிவத்துதி முழக்கானும் வேங்கைமக வுக்களித்த-<br/>
          விதிவச நினைந்தின்னும் வேண்டுவார்க் கருளாமை வேண்டுது மெனுங்கருத்தாற், <br/>
றெள்ளுதீம் பாற்கடல் வளைந்தெனச் சூழ்போந்து சேர்ந்தனர் நெருங்குபொதியிற்- <br/>
          றெய்வத் திருக்கேள்வ ராட்டினுக் கேற்குந் திருத்தாள மென்னமலரைத்,<br/>
தள்ளியெழில் பூத்தநின் செங்கைத் தலங்கொண்டொர் சப்பாணி கொட்டியருளே-<br/>
         தண்டமிழ்ச் சுவைகண்ட தென்குளத் தூரம்மை சப்பாணி கொட்டியருளே.                   (2)<br/>
<br/>
ஐவகைச் சுத்தியு மமைத்துவான் கம்பைநதி யருகன்பு பூப்பமலரால்-<br/>
          அஞ்சலி நிறைத்துமே னோக்கிமுக மதியினெதி ரல்கிய தெனக்குவிந்து, <br/>
மெய்வகைத் துவாதசாந் தத்தலத் தானந்த வெள்ளப் பெருஞ்சோதியை-<br/>
          விரிமலர்த்தவிசாகி யேற்றுமுன் போலென்ன மீண்டுங் குவிந்திழிந்தாங், <br/>
குய்வகைச் சிவலிங்க நாப்பணா வாகித்தவ் வும்பனய னச்சுடரெதிர்-<br/>
          உறக்குவிந் தலர்விரைவு மானமுத் திரைகொடுத் துலவாது பூசைமுற்றுஞ்,<br/>
சைவமுறை யாற்றுகைப் பங்கயஞ் சேப்பவொரு சப்பாணி கொட்டியருளே-<br/>
         தண்டமிழ்ச் சுவைகண்ட தென்குளத் தூரம்மை சப்பாணி கொட்டியருளே.      (3)<br/>
<br/>
கடவுட் பொலம்பூமி காண்டற் கெழுந்தனக் கடையுகப் பெருவெள்ளநீர்க்-<br/>
          கடன்மிசை மிதந்திட்ட பூந்தராய் தழையவரு கௌணியர்கள் குலமணிக்கு, <br/>
முடவுப் பிறைக்கண்ணி மோலிப் பிரான்சைவ முறைநெறிச் சோகாப்பவன்-<br/>
         மூடப் புறச்சமய முழுவதுஞ் சோகாப்ப மூண்டசிலை யோ புல்லும், <br/>
அடவிக் களிக்குந் தமிழ்க்குரிசி னீறிட வமண்கையருண்ணீறிட-<br/>
           அருண்மடை திறந்தூற்று திருமுலைப் பால்கறந் தமிழ்தஞா னங்குழைத்துத், <br/>
தடவுப்பொன் வள்ளத்து வைத்தூட்டு செங்கைகொடு சப்பாணி கொட்டியருளே-<br/>
          தண்டமிழ்ச் சுவைகண்ட தென்குளத் தூரம்மை சப்பாணி கொட்டியருளே.             (4)<br/>
<br/>
தீங்கனிக் கிளவியால் யான்றவக் கோட்டிய செழுங்கழையு முகமூரனீள்- <br/>
         சேயரிக் கண்ணான் மெலித்தவர விந்தமுந் தேங்கமழு நறுமுல்லையும், <br/>
பூங்குவளை மலருங் கதிர்த்தபொன் மேனியிற் போரிட் டொழித்த தளிர்கள்-<br/>
         பொங்கியொளிர் மாழையும் பிண்டியுஞ் சோகாந்து போதுவன வற்றையணையா, <br/>
ஏங்குகட லுலகமுத லெல்லாம் பணித்திடு மிருஞ்சமர் திண்மையுதவி-<br/>
         யிடையாத வில்லென்று மம்பென்றும் வைத்ததென் னென்றுநீ யொன்றோ டொன்றைத், <br/>
தாங்கொளி ததும்பிடத் தாக்கியாங் கங்கைகொடு சப்பாணி கொட்டியருளே-<br/>
          தண்டமிழ்ச் சுவைகண்ட தென்குளத் தூரம்மை சப்பாணி கொட்டியருளே.                        (5)<br/>
<br/>
                     வேறு.<br/>
<br/>
தவப்பய னைத்தொழு வார்க்கருள் செய்ய தடக்கையினேற்றுபொலந்-<br/>
        தடவுத் தொடியிற் செறியு மணிக்கட்டத்திப் பாய்ந்திடுநின்,<br/>
சிவக்கு மரிக்க ணிழற்று நிழற்றுணை செவ்விய நவ்விமறிச்-<br/>
         சீர்செய னோக்கி மகிழ்ந்துற வாடச் சேர்க்குது மென்றுமனம், <br/>
உவப்ப வுவப்ப மறிந்து மறிந்து முறக்க வவிக்கவவி-<br/>
         உயிர்த்து வளர்த்தறுள் கூர்திரு மேனை யுளங்குளி ரச்சுழலும், <br/>
குவைக்கவின் மொய்த்த தளிர்க்கையினம்பிகை கொட்டுக சப்பாணி-<br/>
         குளந்தை வயங்க வயங்கு மிளங்குயில் கொட்டுக சப்பாணி.                      (6)<br/>
<br/>
அரக்கெழில் கொண்டு கனிந்த செழுங்கனி யாகச் சேயொளியை-<br/>
          அள்ளி யிறைக்கு முருக்கலர் போலழ காரதரத்தினையும், <br/>
சரக்கு நறுஞ்சுவை வானமிழ் தேந்து சுடர்த்திரு வள்ளமெனத்- <br/>
          தூய மணித்தர ளத்தொடை பூண்டு துணைத்த தனத்தினையும், <br/>
பரக்கு நிறத்தளி ரென்று பசுங்கதிர்பம்பிய மேனியையும்-<br/>
         பார்த்துத் துய்த்திட வாயூ றுஞ்சிறுபச்சை யிளங்கிளிதன், <br/>
குருச்சிறை தைவரு மங்கையி னம்பிகை கொட்டுக சப்பாணி-<br/>
         குளந்தை வயங்க வயங்கு மிளங்குயில் கொட்டுக சப்பாணி.      (7)<br/>
<br/>
முழங்கு மிசைச்சிறை வண்டு விருந்துணு முண்டக நாண்மலர்கள்-<br/>
          மூரி மணித்தவி சாக வளர்ந்தருண் மூவிரு செவ்வுருவும், <br/>
தழங்கு குளங்கரை யெய்தி யெடுத்தெழுதி றங்கிடு மோருருவாத்-<br/>
         தழுவி முலைக்குவ டார வனைத்தெதிர் தாங்குத லாற்றகிலா, <br/>
தழுங்கி விடுத்தொழி கங்கையுள் வெள்கியழுங்கி விளர்ப்பமுலை- <br/>
         அமிழ்த மருத்தி வளர்த்தருள் கூர்ந்தரு மைச்செய லாற்றியநின், <br/>
கொழுங்கவின் மொய்த்த செழுங்கையி னம்பிகை கொட்டுக சப்பாணி-<br/>
          குளந்தை வயங்க வயங்கு மிளங்குயில் கொட்டுக சப்பாணி.               (8)<br/>
<br/>
                        வேறு.<br/>
<br/>
மதுகர முலவிய துலப வுரத்தினன் மட்டாரும்- <br/>
          மரைமலர் நிலவிய மறைமுனி பொற்றவி சிற்றேவர், <br/>
முதுமணி முடிகுனி தரவர  சிற்பொலி புத்தேளும்-<br/>
         முதலிய வனைவரு முளரிநிகர்த்த கரத்தால்விண், <br/>
ணதிதரு புனலொடு தருமலர்நச்சி யிணைத்தாளிண்-<br/>
         நவையறு விதிமுறை சொரிதர மிக்ககுளத்தூர்வாழ், <br/>
இதமுறு பரசுக வடிவினள் கொட்டுக சப்பாணி-<br/>
        இமகிரி தரவரு முமையவள் கொட்டுக சப்பாணி.     (9)<br/>
<br/>
அருள்பெறு மடியவர் விழியளி சுற்று மணத்தேனே -<br/>
           அவனியி னிடையற மெவையும் வளர்த்த சுவைப்பாகே, <br/>
திருமல ரமரர்கள் சொரிதரு பத்ம பதத்தாயே - <br/>
           தெளிமறைநெறியின ருளமொளிர் வித்த சுகப்பேறே, <br/>
முருகவிழ் மதுலழி நறுமலர் மொய்த்த குழற்கோதாய் - <br/>
          முனிவரர் மறையவரடியர் பழிச்சு குளத்தூரின், <br/>
இருமையு முதவிடு மடமயில் கொட்டுக சப்பாணி - <br/>
         இமகிரி தரவரு முமையவள் கொட்டுக சப்பாணி.        (10)<br/>
<br/>
                                       சப்பாணிப்பருவ முடிந்தது.<br/>
                                                     -----------------<br/>
<br/>
<center><strong>   5.    முத்தப்பருவம்.</strong></center><br/>
<br/>
பகைத்த புரிசை மூன்றுமொரு பதத்தி னிறுத்துத் திருக்குளந்தைப் - <br/>
        பதியிற் கருணை பூத்தலர்ந்த பரமா னந்தப்பெருவாழ்வை, <br/>
நிகர்ப்பச் சிறுவெண் மதிகிடந்த நெடுவா ணுதன்மேற் போந்துலவி - <br/>
        நெறிக்கும் புருவச் சிலைகோட்டி நெய்த்துப் பழுத்த கொலைவேல் போல், <br/>
வகுத்த மதர்க்கட் சரந்தொடுத்து மணிமே கலைசூ ழல்குலந்தேர் -<br/>
         வாய்ப்ப வெளிக்கொண் டெமதுமும்மை மலச்சோ வழலப் புன்மூரல், <br/>
முகிழ்க்குந் தரளச் செங்கனிவாய் முத்தந் தருக முத்தமே - <br/>
        முருகு விரியு நறுங்களப முலையாய் முத்தந் தருகவே.     (1)<br/>
<br/>
வளைத்த கருப்புச் சிலையெடுத்து வனசக் கணையு மாங்கணையும் - <br/>
        வாசங் கமழு நறுநீல மலர்ப்பூங் கணையு மசோகினிடைத், <br/>
தளைத்த நனைதாழ் கொடுங்கணையுந் தழுவிக் கொணர்ந்தென் னொடுந்தொடுத்துச் - <br/>
         சகல புவனங் களும்பணிக்குந்தண்ணங் குடையெங் குரிசிலைக்கண், <br/>
டிளைத்த வெரியாற் படப்பொருத் திருவார் குளந்தைச் சிவவாழ்வைச் சிந்தை <br/>
         மருட்டிப் பணிப்பலெனத் திறல்கொண் டெழுந்த தளவம்போன்.<br/>
முளைத்த முறுவற் செங்கனிவாய் முத்தந் தருக முத்தமே -<br/>
          முருகு விரியு நறுங்களப முலையாய் முத்தந் தருகவே.  (2)<br/>
<br/>
பிதிரும் பொறிப்பொற் சிறைவிரித்துப் பெருந்தேன் மடுத்துத் தாதளைந்து - <br/>
         பெடையோ டாடிக் களிபூத்துப் பிறழா வகையின் னிசைபாடி, <br/>
அதிரும் பலவண் டினமுழக்க வலரும் பொகுட்டுத் தேங்கமல - <br/>
         வலர்க்குந் தனக்கும் பகைமையுற வமைத்துக் குளத்தூ ரமர்ந்தருளிக், <br/>
கதிரும் பெருமானுளக்கமலந் தனையு மலர்த்தி வயமாக்கிக் - <br/>
          கலப்பா னெழுந்தா லெனவதனக் கலைவாண் மதியி னரும்புநிலா, <br/>
முதிரும் பவளச் செங்கனிவாய் முத்தந் தருக முத்தமே - <br/>
          முருகு விரியு நறுங்களப முலையாய் முத்தந் தருகவே.                    (3)<br/>
<br/>
கொழுது வரிவண் டினமுரலாக் குளிர்பூந் தொடையன்முடிசாய்த்துக் - <br/>
         கும்பிட் டிறைஞ்சுங் கடவுளர்தங் குழாத்தைச் சிறிது மதியாத, <br/>
பழுது நிலவாத் திருக்குளந்தைப் பதிவா ழிறையோன் விழிச்சுடரின் - <br/>
         பரிசு நோக்கி மணியிதழ்க்க பாடஞ் சிறிதே திறந்துருவம், <br/>
எழுதும் வினைஞர் தொழிற்கடங்கா வெழிலார் தனதொள் ளொளிகாட்டி - <br/>
         எழுந்தச்சுடரை வயமாக்கி யேக்கற் றமையம் பார்த்திருப்ப, <br/>
முழுது மடிமைக் கொளுநகைவாய் முத்தந் தருக முத்தமே - <br/>
          முருகு விரியு நறுங்களப முலையாய் முத்தந் தருகவே.   (4)<br/>
<br/>
இகந்த மனத்தாற் கடல்கடைந்த விமையோர் வெருவவெழுங்காளம் - <br/>
          எடுத்துப் பருகுந் திருக்குளந்தை யிறைவன் பவளத் திருவாய்க்கும், <br/>
சகந்த னிலைமை தவாதோங்கத் தாவிக் குதிக்குஞ் சிறுமறிமான் - <br/>
          தழங்கு மரும்பே ரொலிமுழுதுந் தாங்குஞ் செவிக்கு மருந்தாக, <br/>
உகந்த வொளிதுன் றிய வெயிற்றி னூறு மமிழ்தப் பெருக்காறும் - <br/>
         உரைப்பா ணமிழ்தப் பெருக்காறு மூட்டிக் களிகூர்த் *தெழிதகடலை <br/>
முகந்த பவளச் செங்கனிவாய் முத்தந் தருக முத்தமே - <br/>
             முருகு விரியு நறுங்களப முலையாய் முத்தந் தருகவே.               (5)<br/>
<br/>
                                                    வேறு.<br/>
<br/>
அசும்புபட வாய்நீர் வழிந்தோட வோடிவந் தணையுமைங் கரக்களிற்றை - <br/>
         ஆகத் திடைக்கொண்ட னாப்பட் டடித்தென வணைத்தலும் பணைத்து வளர்பொற், <br/>
றசும்புதனை யெ திருமிரு களிறெனத் தன்மத் தகங்கொண்டு தாக்கி மயிரின் -<br/>
         றண்ணிய வொழுக்கினை யணைக்குமொரு கந்தெனத் தடவுக்கை யாற்சுழியவவ், <br/>
வீசம்புண்மறை பட்டெழுந் தெண்ணிலா வெனநகை விரித்தொல்லை மேலெடுத்து - <br/>
        வெகுளிதீர்த் துளங்குழைய முத்தாடி வைத்தாடும் வியனகர்க் குளந்தை வாழவே, <br/>
பசும்பொனவிர் திருமேனி யழகொளிர நின்றுநின் பனிவாயின் முத்த மருளே - <br/>
         பங்கயச் செல்விதொழு மங்கையர்க் கரசி நின் பனிவாயின் முத்த மருளே.                    (6)<br/>
<br/>
சேட்டின மணிச்சோதி நீட்டுமிலை ஞாங்கர்துதி தீட்டுநின் னாட்டத்தினாற் - <br/>
         றெள்ளிய வருட்பார்வை வெள்ளமமிழ் தம்மைநீ தேக்கிடவு நீக்கி யளகக், <br/>
காட்டினைக் காட்டி மயல் பூட்டிளம் பேட்டனக் கவினடைக் கன்னியரிடைக் -<br/>
        கட்டுண்டு மட்டுண்டு தட்டுண்டு பட்டிறுங் காளையரின் மாளுநரென, <br/>
மூட்டியபொன் மாடகத் தியாழுக்கு மிசையூட்டு மொழியமிழ்த மூட்ட விட்டு - <br/>
         மோட்டிருங் கோட்டுக் குவட்டைநிகர் வட்டமுலை முத்தையமிழ் தென்றேக்கறூஉம், <br/>
பாட்டிசைக் கிள்ளைக்கு மீட்டுமிசை யூட்டுநின் பனிவாயின் முத்த மருளே - <br/>
         பங்கயச் செல்விதொழு மங்கையர்க் கரசிநின் பனிவாயின் முத்த மருளே.             (7)<br/>
<br/>
மடல் கொண்ட பூந்துழாய்ப் படலைமணி மார்பினான் மறைக்கிழவ னாதியண்ட - <br/>
         வாணரும் பதைபதைத் தோட்டெடுப்பக்கொடிய வளைகடற் புனன்மீதெழும், <br/>
விடமுண்ட சோமேச னார்க்கினிய வாயமிழ்த மெல்லெனப் பருகுவித்து - <br/>
         விளியாத வண்ணமென் கொங்கையஞ் சஞ்சீவி வெற்புங் கொடுத்து மற்றும், <br/>
உடனொன்றி மணிமிடற் றுலவா திருத்தலா னொருகணப் பொழுதுமகலா - <br/>
        துருப்பாதி யிற்கலந் தனுதினம் பாதுகாத் தொண்குளத் தூரின்மருவும், <br/>
படமொன்று மரவல்கு லெழிலமுத வல்லிநின் பனிவாயின் முத்த முருளே -<br/>
          பங்கயச் செல்விதொழு மங்கையர்க் கரசிநின் பனிவாயின் முத்தமருளே.     (8)<br/>
<br/>
                                              வேறு.<br/>
<br/>
சுறவே றியகொடி முதலா கியபடை சுற்றிவரத் தனிபோய்ச் - <br/>
         சுவைநீள் சிலைகொடு மலரார் பகழி துரக்கு மதக் கொடுவேள், <br/>
இறவே நுதல்விழி வழியூ டழலெழு வித்ததிறற்பெருமான் - <br/>
         எரிபோ லொளிவிடு சடைமா முடியி னிருக்கு மதிக்கடவுள், <br/>
வெறியார் திலகம தணிவா ணுதலெழி லிற்குளம் வட்கிநறா - <br/>
         விரிபூ விதழியை நடுமே னியினிறு விப்பொரு வக்கருதும், <br/>
முறிபோ லுருவினள் கமலா கரமயின் முத்த மளித்தருளே - <br/>
          முதுநான் மறையறி வறியா வடிவினண் முத்த மளித்தருளே.           (9)<br/>
<br/>
பெருகா ரமிழ்தரு ளொளிசேர் மதியெழில் பெற்ற நுதற்கொடியே - <br/>
         பிறவா வருணெறி தருவா யெனுமவர் பெட்பினுளச்சுவையே, <br/>
முருவார் தகரமு மளிவீழ் மலரு மணத்த குழற்றிருவே - <br/>
        மதியா தவருள மருவா திருளென வைத்த மடப்பிடியே, <br/>
உருகா நெறியெம துளமா சறவு மொறுக்கு மறக்கடலே - <br/>
        உருவா யளவரு மருவாய் நிறைபொரு ளுக்கொருவைப்பிடமே, <br/>
முருகார் பொழிலணி கமலா கரமயின் முத்த மளித்தருளே - <br/>
        முதுநான் மறையறி வறியா வடிவினண் முத்த மளித்தருளே.        (10)<br/>
<br/>
                                         முத்தப்பருவமுடிந்தது.<br/>
                                                       ------------<br/>
<br/>
<center><strong> 6.    வாரானைப்பருவம்</strong></center><br/>
<br/>
வெள்ளித் தகட்டையரில் கொள்ளத் துறுத்தனைய வெள்ளிய சிறைப்பவளவாய் - <br/>
         வெள்ளோதி மத்திரள்கள் செஞ்சிலம் பொலியினையு மென்மடப் பிடியினத்தை, <br/>
எள்ளிக் கவின்கொண்ட திருநடைப் பொலிவினையு மெய்யாது கற்கவெண்ணி - <br/>
         இகபரப் பெருவாழ்வு வேட்டவர்க் கருளிநின் னிணையடிக் கமலமலரை, <br/>
உள்ளித் தொடர்ந்துசூழ் மொய்த்திடுஞ் சூழலிடை யுற்றுநீ யச்சூழலி - <br/>
         னொடும்பெயர்ந் தவிர்மதிய மூர்ந்துவர லேய்ப்பவொளி மாமணிக ளிருகரையினும்,<br/>
அள்ளிச் சொரிந்துலவு பாலிநா டாளவரு மமுதாம்பி கைவருகவே - <br/>
          அருண்மடை திறந்தூற்று புன்மூர லழகொளிரவம்பொனா யகிவருகவே.         (1)<br/>
<br/>
துளிபட்ட தேந்தொடைக் கூந்தலைக் காரென்று தோகைமுன் னாடிவரமென் - <br/>
         றுணைமலர்ப் பாதநடை கற்கவன்னத்திர டொடர்ந்துபின் னோடிவரவுட், <br/>
களிபட்ட தீங்கிளவி கற்குநின் செந்தளிர்க் கைக்கிள்ளை பாடிவரவான் -    <br/>
         கருணைபொழி கட்கடைப் பார்வையை வியந்துமான் கன்றினங் கூடிவரமெய், <br/>
யொளிபட்ட வேதக் குழாங்கதறி யோலிட் டுனைப்பெரிது நேடிவரவில் - <br/>
         லுமிழ்மணிக் கோவைக் குரூஉப்பரும மீமிசை யுடுத்தவிடை வாடிவரமை, <br/>
அளிபட்ட பூஞ்சோலை சூழ்குளத் தூரில்வரு மமுதாம்பி கைவருகவே - <br/>
          அருண்மடை திறந்தூற்று புன்மூர லழகொளிர வம்பொனா யகிவருகவே.     (2)<br/>
<br/>
வில்லுமிழ் குரூஉமணிச் சுடிகைப் பணிக்குழாம் விரித்தபை நெரிதிதுருத்து - <br/>
         வீசுங் கலாபப் பசுந்தோகை யீட்டங்கண் மெல்லியலு நடையும்வேட்டு, <br/>
வல்லுறழ் மணிக்கோவை தாழ்ந்தமென் கொங்கைநின் மருங்குறச் சூழ்ந்துவரவவ் - <br/>
         வளரிளஞ் சாயலா னடையினைான் வேறறிய மாட்டாது மருளுமெம்மை, <br/>
எல்லொளித் தண்ணிலா நகைகொண்டு தேற்றிமற் றிருக்காதி யானநான்கும் -   <br/>
          இன்னங் கிடந்துமுறை யிட்டுமறி வரியநின் னியல்பினைக் காட்டியருளி, <br/>
அல்லுமிழ் தடம்பொங்கர் சூழ்குளத் தூரில்வரு மமுதாம்பிகைவருகவே - <br/>
          அருண்மடை திறந்தூற்று புனமூர லழகொளிர வம்பொனா யகிவருகவே.       (3)<br/>
<br/>
வயிரா வணந்தொறு மெழுங்குளத் தூர்வந்து வான்கோடி ரண்டாயிரம் - <br/>
          வாய்த்ததனை யாளும் பிரானைமரு மத்திரு மருப்பினா லாளாண்மையும், <br/>
செயிரா வணங்கினைப் பல்லுயிரு மெய்தத் தெறூஉமலக் களிறைந்தையும் - <br/>
          திக்கெட்டு மண்டப் பரப்புங் கடந்திறச் செற்றிடும் விழிவீரமும், <br/>
பயிரா வணஞ்சொரியு மேகத்தி னருள்கூர்ந்த பதநடையு நோக்கியஞ்சிப் - <br/>
         பனிமா லடுக்கலெனு நுந்தையின் னுரிமையாற் பரிந்துபின் வருதலேய்ப்ப, <br/>
அயிரா வணம்பின்பு தொடரத் தொடைக்கூந்த லமுதாம்பி கைவருகவே - <br/>
         அருண்மடை திறந்தூற்று புன்மூர லழகொளிர வம்பொனா யகிவருகவே.  (4)<br/>
<br/>
விந்தையங் கிரிதனக் கிகலியுள் ளதுமுற்றும் வீந்தவீ றின்மையுந்தண் - <br/>
          வெள்ளிவே தண்டமொ ரரக்கன் பெயர்த்திட்ட மென்மையுங் ககனமீறும், <br/>
மந்தர முதற்கிரி யிடைக்கட் பொலிந்தண்ட மார்க்கத் திரண்டுசுடரும் - <br/>
         வலமாய்  வரப்புவிக் காதார மானதன் வன்மையையு நோக்கி நோக்கிச், <br/>
சிந்தைகளி கூருமா மேருவைச் சிவபிரான் செங்கமல வங்கைபத்தும் - <br/>
         சேர்ந்துநித் தலுமுழக் கத்தளர்ந் தொசியாது செம்மாந்து விம்மியெள்ளும், <br/>
அந்தனச் சிகரிமிசை யருவிநித் திலமிட்ட வமுதாம்பி கைவருகவே - <br/>
          அருண்மடை திறந்தூற்று புன்மூர லழகொளிர வம்பொனா யகிவருகவே.  (5)<br/>
<br/>
                                              வேறு.<br/>
<br/>
தெய்வச் சுருதி தமிழ்க்கன்றித் தீட்டா நிலைமைத் தெனவுலகிற் - <br/>
         றெரிக்குங் காழித் திருஞானச் செம்மற் குழவிக் கருண்ஞானம், <br/>
பெய்து குழைக்க வோமுலையாம் பெரிய மலைவா யுறுத்துமென்றோ - <br/>
         பெருமான் றனையுங் குழைத்தவலிப் பெற்றி யறிந்து தடுத்தோபூங், <br/>
கையி லிலகு நகக்குறிபற் கதுவ நோமென் றோதீம்பால் - <br/>
         கறந்து கொடுத்தா யெனச்சகிமார் கனிந்து பாட நகைமுகிழ்க்கும், <br/>
வைவைத் தமைத்த மதர்வேற்கண் வாழ்வே வருக வருகவே - <br/>
         வளங்கூர் குளந்தைப் பதியமுத வல்லி வருக வருகவே.                   (6)<br/>
<br/>
குஞ்சி யசைய வலசந்துவருங் குமரப் பெருமான் றனையேந்துங் - <br/>
         குளிர்பூங் கரத்துத் தொடிகறங்கக் கொடிபோலொசியுஞ் சிறுமருங்குல், <br/>
அஞ்சி நுடங்க வம்மருங்கு லணிந்த பருமங் கதிர்த்தேங்க - <br/>
         அணங்கு மிடைகண் டிரங்குவபோ லவிரு மணிநூ புரமொலிப்பப், <br/>
பஞ்சி திருத்துஞ் சீறடிகள் பதிந்த சுவடு தொறுமிமையோர் - <br/>
          பனிகான் மோலிநிரைபுரளப் பதுமை முதலோர் களிதூங்க, <br/>
மஞ்சி வரும்பூங் குழற்கற்றை மாதே வருக வருகவே - <br/>
         வளங்கூர் குளந்தைப் பதியமுத வல்லி வருக வருகவே.                       (7)<br/>
<br/>
கடிகொண் டலரு நறுங்கடுக்கைக் கடவுண் மகிழப் பேரண்ட - <br/>
         கடாகப் பரப்பே சிற்றிலெனக் கருமப் பகுப்பே சிறுசோறாம், <br/>
படிகொண் டுயிராம் பாவைகட்குப் பைதன்மலநோய்ப் பசியிரியப் - <br/>
        பல்கா லயிற்றி விளையாடிப் பரமானந்தப் பெருவீட்டிற், <br/>
குடிகொண் டிருக்குந் தீங்கரும்பே கொள்ளத் தெவிட்டாச் சுவையமுதே - <br/>
        குன்றம் பயந்த நறுங்கனியே கொழிக்குங் கருணைப் பெருக்காறே - <br/>
மடிகொண் டயரா தெமைப்புரக்கும் வாழ்வே வருக வருகவே - <br/>
         வளங்கூர் குளந்தைப் பதியமுத வல்லி வருக வருகவே.   (8)<br/>
<br/>
தீது விளைக்குங் களப்பணியுந் தேவர்குரவன் மனைச்செல்வி - <br/>
         திருக்கற் பளித்த களப்பணியுந் திளைத்துக் கலவி செயப்புகுங்காற், <br/>
கோது விளைக்கும் பேரச்சக் குணமு நாணுங்கொடுக்குமெனக் - <br/>
         குறியேனினது சாயலுமின கொழிக்குங்காஞ்சி யல்குலுமே, <br/>
போது விளைக்குஞ் சடைக்காட்டிற் புகுந்து, வெளிக்கொ ளாதொளிக்கப் - <br/>
        பொலிவு தருமா லெனச்சகிமார் புகலச் சற்றே நகைத்தளிகள், <br/>
வாது விளைக்கு முடிசாய்க்கு மாதே வருக வருகவே - <br/>
         வளங்கூர் குளந்தைப் பதியமுத வல்லி வருக வருகவே.                                  (9)<br/>
<br/>
அயில்கண் டனையஞ் சலித்தேத்து மன்னை வருக பெருங்கருணை - <br/>
         யாழி வருக தீவினையே மாவித் துணையே வருகவிடந், <br/>
துயில்கண் டனையம் பலத்தாட்டுஞ் சுடர்பொற் கொடியே வருகவிளஞ் - <br/>
          சுகமே வருக நறுங்குதலை தோற்றுங் கிளவி யெனும துரம், <br/>
பயில்கண் டனையா செவிக்கூட்டும் பசுங்கோ கிலமே வருகவென்றும் - <br/>
         பருகத் தெவிட்டாச் சுவையமுதப் பாவாய் வருக பசுந்தோகை, <br/>
மயில்கண் டனைய விளஞ்சாயன் மாதே வருக வருகவே - <br/>
         வளங்கூர் குளந்தைப்பதியமுத வல்லி வருக வருகவே.         (10)<br/>
<br/>
                வாரானைப்பருவமுடிந்தது.<br/>
                    ==============<br/>
<br/>
<center><strong>  7.    அம்புலிப் பருவம்.</strong></center><br/>
<br/>
பொன்பூத் தலர்ந்தவன் மரவங்கண் மாலரி பொருங்களிற் றினம ளாவிப் - <br/>
         பொங்குமலை வாய்வருங்காரணத் தாற்செய்ய பொன்னஞ் சிலம் படியினின், --<br/>
மின்பூத்து நாளும் புலம்புறச் சூழ்தலான் மிடையுமங் கமல மயர - <br/>
         மிக்குறுங் குவலய மடங்கலுங் களிதூங்க விரியொளிக் கதிர் வீசலாற், -- <br/>
கொன்பூத்த பெருமானை யணைதலால் வேளெனுங் குழகற்கு மகிழ்செய்த லாற் - <br/>
          கோமளப் பெண்செய்கை நின்செய்கை போலுமாற் கூர்ந்துணரி னிவளை யன்றி, -- <br/>
அன்பூற் றெடுப்பவிளை யாடுதுணை வேறில்லை யம்புலீ யாடவாவே - <br/>
          அழகுவள ருங்குளத் தூரமுத வல்லியுடனம்புலீ யாட வாவே.                                                (1)<br/>
<br/>
மண்டலம் புகழாத வன்படுஞ் செவ்வியின் மாண்டவரை யுச்சி மீது - <br/>
         வயங்கிய கரஞ்சேர்த்தி யாணவ விருட்குழா மாற்றிநற் பசுமென் பயிர், -- <br/>
கண்டக மகிழ்ந்துநெடு வானுற விளைந்தொளி கலந்தமணி கான்றகதிர்நீள் - <br/>
         கடிநாறு தன்னடி வணங்கவெளி வந்துதெண் கடலுலக முற்று மேத்த, -- <br/>
விண்டல நெருங்குமீன் கணமாதர் புடைசூழ மேவியுல கந்தன தியல் - <br/>
         வீறுபெற நோக்கினா லீரெண் கலைப்பொலிவு மெய்மையிற் காட்டு முறையால், -- <br/>
அண்டர்தொழு மெம்மையா ளம்மையை நிகர்ப்பைநீ யம்புலீ யாட வாவே -<br/>
          அழகுவள குங்குளத் தூரமுத வல்லியுட னம்புலீயாட வாவே.                     (2)<br/>
<br/>
கங்கையும் பாந்தளுந் தும்பையுஞ் செம்பொற்கடுக்கைச் செழுந் தொடையலுங் - <br/>
         கபாலமுங் கொக்கிறகு மூற்றிருந் தொழுகுதேங் கமழ்ந்தபூ மத்தமுநறுங், -- <br/>
கொங்குதவ ழாத்தியும் வன்னியு மெருக்குங் குளிர்ந்தவறு கம்புல்லு மேற் - <br/>
         கோமளப் புலவோரிறைக்குமந் தாதமுங் கொய்துதவர் தூற்றுமலருந், --<br/>
தங்கிய பிரான்சடைக் காட்டினி லுனக்குரிமை சற்றலால்  வேறுமுண்டோ - <br/>
         தாவிலெண் ணான்கவய வத்தினுஞ் செம்பாதி தனதெனக் கொண்டு வாழும், --<br/>
அங்கவ ணினக்கதிக மென்பதற் கையமிலை யம்புலீயாட வாவே - <br/>
        அழகுவள ருங்குளத் தூரமுத வல்லியுட னம்புலீ யாட வாவே.      (3)<br/>
<br/>
உருநிறை யுவாத்தோறும் வாக்குநின் னமிழ்துண்ட வும்பர்த் தலத்தி னிமையோர் - <br/>
         உவாக்கட லுயிர்த்தவிட முன்னிற்ற லாற்றற்கு மொல்கினர்கள் சாவாதிரார், -- <br/>
குருநிறை மணிக்கச் சணிந்தவிவள் பவளவாய்க் கொழியமுதம் வாய் மடுத்த - <br/>
         கோமளச் சோமேசர் விடமயின் றாற்றலுங் கொண்டன ரிறத்த லிலர்மற், -- <br/>
றிருணிறை யிராவினை விளைத்தியிவ ளுண்ணிறையு மிருளிரா வினை முழுவதும் - <br/>
          இரித்திடுவளாதலா லிவளொடும் பொன்னோ டிடும்பனையை மன்ற வரிபாய் - <br/>
அருணிறை கடைக்கண்வைத் தெம் மையா ளம்மையுட னம்புலீ யாட வாவே - <br/>
          அழகுவளருங்குளத் தூரமுத வல்லியுட னம்புலீ யாட வாவே.(4)<br/>
<br/>
தெளிக்குமெய் யன்பினால் வழிபட்ட நாளுனது செல்லனோய் தவிர்த்த ளித்த - <br/>
          திருச்சோம நாதனாருண்டருளு நஞ்சுஞ் சினந்தவிர்ந் துள்ளொ டுங்கத்,--<br/>
துளிக்குமெழி லங்கைத் தலத்திற் றடுத்திட்ட சுவையமிழ் திருப்ப வமிழ்தந் - <br/>
          துணைக்கரத் தேந்திப் பசிப்பணி தெறத்தினந் துயருழந் துழல்வோ ரெனக், -- <br/>
களிக்குமுறை தேற்றாது வாளரா வுண்டுண்டு கக்கத் திகைத்து வெருவிக் - <br/>
          ககனவெளி யோடியும் வடகுவடு சுற்றியுங் கவலுநின் செங்கை நன்றே, -- <br/>
அளிக்குல மிரைக்குங் கடிக்குழற் கன்னியுட னம்புலீ யாடவாவே - <br/>
         அழகுவள ருங்குளத் தூரமுத வல்லியுடனம்புலீ யாட வாவே.        (5)<br/>
<br/>
வணங்குமுறை யாற்றனது திருவுளப் படிநிற்கு மாந்தர்க்கு மலதி ரோத - <br/>
          மாயேய காமிய மருட்பிணி யவிழ்த்துநான் மறைமுடிவு மெட்டாத தோர், --<br/>
குணங்குறி கடந்தபே ரானந்த வெள்ளக் கொழுங்கடறிளைத் தாடிடக் - <br/>
          கொடுத்தருளும் வள்ளன்மை நிற்கமற் றுலகினுங் குளிர்தூங்க வெண்ணான் கறம், -- <br/>
இணங்குவே தாகம வழித்துறை வழாவகை யியற்றியது காணா யலை - <br/>
         ஈங்குநீ வரினினது கறைபோக்கி வேண்டியது மீந்தருள் கொழித் தருளுவாள், -- <br/>
அணங்கு கொண் டந்தரத் தலையாதெ மம்மையுட னம்புலீயாட வாவே - <br/>
         அழகுவள ருங்குளத் தூரமுத வல்லியுட னம்புலீ யாட வாவே                   (6)<br/>
<br/>
குடங்கைமல ராற்செம்பொன்  மேருவைத் தனுவெனக் கோட்டிய மலைக்கு மருகன் - <br/>
         கோமளச் சிலைமார்பு மைந்தனை யிரட்டித்த குவவுப் புயக் குவடுமேல், -- <br/>
வடங்கதுவு மோட்டிளங் கோங்கினும் வண்டினு மலங்கக் குழைத் தவணினை - <br/>
         வருகென் றழைத்திடவு மதியந் திருத்தியிவள் வன்கதக் கனலி தோய்த்த, -- <br/>
தடங்கட் கொடும்படைச் செய்யசுடர் வேல்கொண்டு தாக்கினுயிர் பொன்றி விடுதல் - <br/>
         சரதமற்றெங்கெங் கொளிப்புறினு மிவளிலாத் தானமொன்றில்லை கண்டாய், -- <br/>
அடங்கிய தடங்கமல நெஞ்சாதனத்திருவொ டம்புலீ யாட வாவே - <br/>
         அழகுவளருங்குளத் தூரமுத வல்லியுட னம்புலீ யாடவாவே.(7)<br/>
<br/>
துடிபட்ட கைத்தலத் தெம்பிரான் மகிழ்தருஞ்சுந்தரப் பெண்ணமிழ் தெனத் - <br/>
          தோன்றும் பிராட்டியைமு னெண்ணாத தக்கனார் துயர்கூர்ந்து பட்ட பாட்டை, -- <br/>
முடிபட்ட வானவர் குழாத்தோடு முடனின்று முழுவதும் பட்டறிதி யிம் - <br/>
          மொய்குழற் - செல்விதனை யவமதித் தின்றுநீ முன்னுறா தகன்றொழிவை யேற், -- <br/>
கடிபட்ட விதழ்தின்று கறுவினா னின்னிலைமை கடிபட்டு மாழ்குவை யலாற் - <br/>
          கலைமுழு மதித்தே வெனும்பழைய பெயரொடுங் கலைமதி யிலாததேவென், -- <br/>
றடிபட்ட பாவிற் புதுப்பெயருமாளுவாயம்புலீ யாடவாவே - <br/>
          அழகுவள ருங்குளத் தூரமுத வல்லியுட னம்புலீ யாட வாவே.                            (8)<br/>
<br/>
சங்கையா னங்கையிவ ளெம்பிரான் புலவியிற் றடங்கருங் கட்கடை நுதி - <br/>
          சற்றே கறுப்புழித் தாமரைச் சீறடிக டாக்குங் கடுந் தொழிலினாற்,- <br/>
கங்கையா டித்துடித் திவள்கருணை யாற்றினைக் கைகூப்பு மிறையேந்து மான் - <br/>
         கதறிவிழி மானைத் தொழுந்தொடையல் வண்டெலாங் கருங்குழற் றாவு மரவம், -- <br/>
மங்கையா டாதபைப் பாந்தளைக் காவென்று வாவுமற் றாங்கு நீயும் - <br/>
         வாணுதன் மதிக்கிறைஞ் சிடுவையன் றேயதனை மதியாத தென்னைகொ லெமக்,-- <br/>
கங்கையா மலகமென வன்புகூ ரம்மையுட னம்புலீ யாட வா வே - <br/>
அழகுவள ருங்குளத் தூரமுத வல்லியுட னம் புலீ யாட வாவே.           (9)<br/>
<br/>
கைப் போது நீட்டிமுன் விரித்துனை யழைப்பவுங்காணாதி போல்வந்திலாக் - <br/>
         காரணத் தாலம்மை சீறுதலு மங்கையைக் கரும்பாந்த ளென்றஞ்சி னான், --<br/>
இப்போது தாழ்க்கலான் வருவனென் றிதுகாறு மிவ்வாறு தப்பு வித்தோம் - <br/>
          இன்னுநீ வாராது மத்தரிற்றிரிதியே லினியுனக் கேது புகலோ, -- <br/>
செப்போது கொங்கைப் பிராட்டியிவள் சோமேசர் செங்கண் புதைத்த ஞான்று - <br/>
          தினகரச் செல்வனொ டழுங்கித்திகைத்தநின் றிறமறந் தனைபோலு மால், -- <br/>
அப்போது பட்டதை நினைந்துமற் றிவளுட னம்புலீ யாடவாவே - <br/>
          அழகுவள ருங்குளத் தூரமுத வல்லியுட னம்புலீ யாட வாவே.           (10)<br/>
<br/>
                அம்புலிப்பருவமுற்றிற்று.<br/>
                             -------------<br/>
<br/>
<center><strong> 8.    அம்மானைப் பருவம்.</strong></center><br/>
<br/>
வம்பிய றொடைக்கூந்தன் மீமிசைக் கதிர்வீச வாள்பட்ட கோற்றொ டிக்கை - <br/>
          மலரினைக் கண்டுசில வண்டத்து மதியங்கள் வனசமி தெனுங் கருத்தாற், -- <br/>
பம்பியட ரிருள்கண்டு முகிழாமை யாற்றமைப் பரிசித்தல் வேட்ட தாகப் - <br/>
         பாவித் துறுந்தொறுந் தன்றுணைமை யன்மையாற் பங்கயம் விதிர்த்து வெகுளா, --<br/>
வெம்பியகல் வானத் தெழுந்தோ டிடத்தள்ளி விடலெனச் செங்கைக ளால் - <br/>
         வேலினை யிகந்தொருவிவார்தரு கொடும்புருவ வில்லொடு கிடந்து மிளிரும்,-- <br/>
அம்பிய றடங்கணொளி கொண்டுலவு நித்திலத் தம்மானை யாடி யருளே - <br/>
         ஆரண முழக்குகமலாகர புரத்தலைவி யம்மானை யாடி யருளே.   (1)<br/>
<br/>
இருள்பூத்த நெறிசுரி கருங்குழ லரம்பையர்க ளெண்ணிலார் கவரி வீச - <br/>
          எறிசுடர் மணித்தவிசு வீற்றிருந் தரசுபுரி யேந்தல்குல வரைக ளோடுந், -- <br/>
தெருள்பூத்த நுந்தைசிற கீர்த்தமை குறித்துச் செயிர்த்தவனை யண்ட முகடுந் - <br/>
         தெறிபடக் கைக்கொண் டெறிந்தோச்சி மீளத் திகைத்துவீழ் தோறு முன்றன், --<br/>
மருள்பூத்த வெகுளிதணி யாமையாற் பின்னரும் வன்கண்மை கொண்டோச்சல் போன் - <br/>
         மருங்குசூழ்தோழியர்த மிணைவிழியி னீழலை மரீஇச்சுலவி யோடியாட, -- <br/>
அருள்பூத்த கைகளா லொளிபூத்த மரகதத் தம்மானை யாடி யருளே - <br/>
         ஆரண முழக்குகம லாகர புரத்தலைவி யம்மானை யாடி யருளே.        (2)<br/>
<br/>
ஒழுங்குபடு மண்டகோ டிகடொறு நிலாவுறூஉமொண்கமல மாநிதி களும் - <br/>
         ஒலிகொண்ட வெண்சங்க நிதிகளுஞ் சார்ந்தவர்க் குதவுநின் கரநோக்கி வான், -- <br/>
செழுங்கதியு முய்த்தளித் திடுநிதிய மீதெனத் தேர்ந்துவந் தளவ ளாவித் - <br/>
         திருவாய்ந்து விடைகொண்டு தம்பதி குறித்துமேற் சேண்வழி நடத்த லேய்ப்பக், -- <br/>
கொழுங்கதிர் பரப்பிக் கவின்றசெம் மணியாற் குயிற்றுமம் மனைகள் பலவுங் - <br/>
         குளிர்நிலாக் கான்றுவெள் ளொளிவீசு முத்தங் கொழிக்குமம் மனைகள்பலவும், -- <br/>
அழுங்குமணி மேகலைச் சிற்றிடை யெடுத் தெடுத் தம்மானை யாடி யருளே - <br/>
         ஆரண முழக்குகம லாகர புரத்தலைவி யம்மானை யாடி யருளே.        (3)<br/>
<br/>
தேங்கலுழி யூற்றெடுத் தோடுமம் போருகச் செல்வமட வாரிருவ ருந் - <br/>
         திங்களைக் கண்டினி யிருக்கி னெமை நந்தவிசு சிறைசெயு மெனக் கவன்று, -- <br/>
பூங்கமலம் விட்டொரீஇத் தங்கொழுநர் பதியுறப் போமிடைத் திரும்பி நோக்கிப் - <br/>
         புகழ்ந்திவை மதிக்குமுன் முகிழாமை தேர்ந்துளம் பூரித்து வருவ தேய்ப்பத், -- <br/>
தோங்கனியு மும்மலத் துகளீர்க்கு நின்முகஞ்சுடர்பூப்ப வங்கை யேந்தித் - <br/>
         துரிசற்ற பவளத் திழைத்தனவு நித்திலத் தொகையிற் குயிற்றி யனவும், --<br/>
ஆங்கமணி வால்வளை தழங்கிட வெடுத்தெடுத் தம்மானை யாடி யருளே - <br/>
          ஆரண முழக்குகம லாகர புரத்தலைவி யம்மானை யாடி யருளே.                       (4)<br/>
<br/>
புத்தமிழ் துகுத்துமணி மோலியங் கடவுளர் புரைப்பசிப் பிணித விர்த்துப்-<br/>
           பூதல மருங்கினும் பைங்கூழ்த் தொகுப்பெலாம் பூரிப்ப மாந்தர் முகனுஞ்,-<br/>
சித்தமு மலர்ந்துகளி கூரச் செழுங்கலைத் தீங்கதிர்பரப்பு யுலவுந் - <br/>
          திங்கட் பிரான் செந் துவர்க்கொடி படர்ந்தவெண் டிரைமுகட் டெழுங் காலையுந், - <br/>
தத்தலை விரிக்குங் குடாதுகடலுட்புகுஞ் சமயத்தி னுஞ் சேத்தல் போற் - <br/>
         றடங்கையி லெடுத்தெறியு மேல் வையினு மற்றது தடங்கையிற் புகும் போழ்தினும், -<br/>
அத்தமுமிழ் சேயொளி கவர்ந்தொளிரு நித்திலத் தம்மானை யாடி யருளே - <br/>
          ஆரண முழக்குகம் லாகர புரத்தலைவி யம்மானை யாடி யருளே     (5)<br/>
<br/>
மருள்கான்ற நெஞ்சச் சழக்கைத் தடிந்தின்ப வான்கதி கொடுக்கு நின்கை - <br/>
          வயங்குபொற் கடகத்திருங்கவின் முகந்துமலர் வள்ளலை நிகர்த்து விழியின், -- <br/>
இருள்கான்ற நீலங் கவர்ந்தராப் பாயலிடை யேந்தலை நிகர்த்து நுதலின் - <br/>
         இட்டசிந் துரவெழில் கவர்ந்துநின் கொண்கரை யிணைந்துமேற் போந்து லாவித், -- <br/>
தெருள்கான் றெவற்றினுந் தோய்வற்று நின்றவச் சிற்பரம் பொருளை யொத்துச் - <br/>
         சேணாடர் கொண்டாட வாடச் செழுங்கருணை தேக்கிநிறை சோமேச னார், -- <br/>
அருள்கான்ற கண்களி பயப்பமணி நித்திலத் தம்மானை யாடி யருளே - <br/>
        ஆரண முழக்கு கம லாகர புரத்தலைவி யம்மானை யாடி யருளே         (6)<br/>
<br/>
                               வேறு.<br/>
<br/>
முத்த மிழைத்தன வும்பவ ளத்திரண் மொய்த்தன வுங்கலைகண் - <br/>
         முற்று நிறைந்த பசுங்கிர ணச்செழு முழுமதி யாமெனவும், -- <br/>
எத்திசை யுங்கதிர் கான்றிருள் சீத்தெழு மென்றூ ழாமெனவும் - <br/>
         எண்ணி யுணற்கெழு மூன்று ளராவு மிருஞ்சிறை நேமியுநின், -- <br/>
னுத்தி முலைக்கு மிடைக்கு மிடைந்தய லோடவும் வெம்பசியால் - <br/>
         உயங்கு சகோர மயங்கி யுடன்றிரி வுற்று வருந்தவுமென், -- <br/>
னத்த னுளத்தினடிக்கு மடப்பிடி யாடுக வம்மனையே - <br/>
         அரந்தை துரந்து குளந்தை புரந்தவ ளாடுக வம்மனையே.                  (7)<br/>
<br/>
வடங்கெழு கொங்கை நிகர்ப்ப வளர்ந்த வடாது பொருப்பினைநின் - <br/>
         மகிணர் கரத்தினி லின்னும் வளைத்திடு மாறொரு சூழ்ச்சிநினைந், -- <br/>
துடங்கழி மூன்று புரங்களை மீண்டு முலாவ வெழுப்பிவரம் - <br/>
         உதவிவெளிக்கண் விடுத்தல் கடுத்திட வொள்ளொளி முத்தினுமேர், -- <br/>
முடங்க லுறாதொளிர் நீல மயத்தினு மொய்த்த பசும்பொனினும் - <br/>
        முற்ற வமைத்து விடுத்தரு ளம்மனை மூன்றும்விண் மீதுலவ - <br/>
அடங்கிய வன்ப ருளங்குடி கொண்டவ ளாடுக வம்மனையே - <br/>
        அரந்தை துரந்து குளந்தை புரந்தவ ளாடுக வம்மனையே.          (8)<br/>
<br/>
உய்ய வரந்தரு நித்தன் முகத்தி லுயங்க முனந்தகையும் - <br/>
          ஒண்கர மின்னு மொறுத்த லுறுதுற வாடிநயப்ப மெனா,--<br/>
வெய்ய நெருப்பெழு செங்கதி ருங்குளிர் வீசு பனிக்கதிரும்-<br/>
        மேவி யகங்கையி னோடுறு கேண்மை விளைத்துவிண் ணேகுதல்போற்,--<br/>
செய்ய மணிப்பவ ளத்தி னிழைத்த செழுந்திர ளம்மனையுந்- <br/>
        தெள்ளிய முத்தி னிழைத்த கதிர்க்குவை சிந்திய வம்மனையும்,--<br/>
ஐய நுசுப்பொசி யத்தளி ரங்கையி னாடுக வம்மனையே - <br/>
        அரந்தை துரந்து குளந்தை புரந்தவ ளாடுக வம்மனையே 		    (9)<br/>
<br/>
கதிருமிழ் நீல மணித்திரண் மொய்த்த கருஞ்சுடரம்மனைநின் - <br/>
          கட்படை யாலடி யார்மல மோடல் கடுப்ப வெழுந்துலவ,--<br/>
முதிரொளி துற்ற செழும்பவ ளத்திரண் முற்றிய வம்மனையும் - <br/>
         மும்மலம் வென்ற திறற்பிர தாப முளைத்தெழ லொத்தெழவெண், -- <br/>
மதிநிகர் முத்த நிரைத்து வனைந்தவம் மானை யதன்பிறகே - <br/>
         வயங்கிய கீர்த்தி திரண்டெழுகின்றது மான வெழுந்துலவ,-- <br/>
அதிர்வளை யங்கையினாலமு தாம்பிகை யாடுக வம்மனையே - <br/>
         அரந்தை துரந்து குளந்தை புரந்தவ ளாடுக வம்மனையே             (10)<br/>
<br/>
               அம்மானைப்பருவ முற்றிற்று.<br/>
                  -----------------------<br/>
<center><strong>  9.   நீராடற்பருவம்.</strong></center><br/>
<br/>
தேங்கிய செழுங்கலைத் திங்களுக் கருள்செய்த செல்வர்முடி மீதுதானுந் - <br/>
         திளைத்தாடு முரிமையாற்றிளைத்தாடு வோர்க்கெலாந் தீப்பிணிப் பவந்தெறுதலால், -- <br/>
ஓங்கிய கலித்திரைக் கங்கையொன் றே நம்மை யொத்ததா மென்றதனொடும்- <br/>
         உறவாடல் வேட்டெழுந் தாலென்ன விண்ணத் துயர்ந்துடுக் கூட்டமலைமேற் - <br/>
றாங்கிய கிளைக்குலங் கான்றமணி யைத்தனது சாதியென வோகைகூரத் - <br/>
         தண்கதிர்க் கடவுளொடு செங்கதிரை யண்டத் தடஞ் சுவர்ப் பிடரினேற்றி,--<br/>
வீங்கிய வொலிக்கூட்ட மீன்றுவரு பாலிநதி வெள்ளநீ ராடியருளே - <br/>
         வெறிநறாச் சோலைசூழ் தென்குளத் தூரம்மை வெள்ளநீ ராடியருளே.     (1)<br/>
<br/>
இருகவு ளுடைந்தூற்று பூங்கடாங் கமழ்முகத்தெறுழ்வலிக் முழூஉக்களிறெலாம் - <br/>
         எழிலிக் குழாத்திற் பெயர்ந்துழி தருஞ்சிகரி யிடமாதி நான்குமாற்றத், -- <br/>
தருவள னடங்கத் தழீஇக்கொண்டு பின்னவை தளர்ந்துகலி கூராவகை - <br/>
          சாலவெதி ரொன்றுக் கனந்தமாப் பெருவளன் றண்டா தளித்துவரிசூழ், -- <br/>
அருநில னிடத்தொருவர் தினையளவை யாற்றிடினு மருளினிலை பெறுவாழ்க்கையோ -<br/>
         டழியாத திருவுமெதி ராங்கவர்க் குதவுநின் னடியவரை யொத்துமாக்கள் - <br/>
வெருவியய லோடத் தழங்கிவரு பாலிநதி வெள்ளநீ ராடியருளே - <br/>
         வெறிநறாச் சோலைசூழ் தென்குளத் தூரம்மை வெள்ளநீராடியருளே.                                                 (2)<br/>
<br/>
வளைத்தமுப் புரிசைத் தலத்தினின் றயில்கொண்ட வாளிக்கு ழாமெழுதல்போல் - <br/>
         வயங்கிய பசும்பொற் றிரட்குவட் டினையும்வல வாளரித் திரளையுநெடுந்,-- <br/>
துளைத்தகை முகக்கடாக் குஞ்சரத் தினையுஞ் சுழிக்குமச் சுழிமூன்றினுந் - <br/>
         துண்ணெனவெழுந்தநெட் டுடல்வாளை தெய்வத் துறைப்புனற் கங்கை நதியிற், -- <br/>
றிளைத்ததிற நோக்குவார்க் கிப்புனல் படிந்தாடு செய்தவப் பயனையிந்தத் - <br/>
         திண்பூத பரிணாம தேகத்தி லுதவுமா தீர்த்தமிது வெனவியப்பு, -- <br/>
விளைத்துவிண் ணாடும் பழிச்சவரு பாலி நதி வெள்ளநீ ராடியருளே - <br/>
        வெறிநறாச் சோலை  சூழ் தென்குளத் தூரம்மை வெள்ளநீ ராடியருளே.(3)<br/>
<br/>
திரைத்தொலி பரப்பியலை வீசும் பெருங்கடற்றீம்பயம் பருகியார்த்துச் - <br/>
         செல்லின மெழுந்துநெடுவான்படர்த லுந்தனது தீர்த்தம் படிந்தாடுநர்,-- <br/>
புரைத்தொகை விளைக்குமல மாயைகள் மக்குழாம் பொள்ளென விரிந்தோடலும் - <br/>
         புரையக் கருங்குழற் காட்டுமலர் கூரும் பொலஞ்சிறைத் தும்பிமுழுதும்,-- <br/>
இரைத்துமணி வானத் தெழுந்தோட நீராடு மேந்திளங் கொங்கைமடவார் - <br/>
         ஏறிட்ட மணியணிகள் சிந்திய கரைக்கணின் னிணையடி வருந்தாவகை,-- <br/>
விரைத்துணர் நிரம்பப் பரப்பிவரு பாலிநதி வெள்ளநீ ராடியருளே - <br/>
         வெறிநறாச் சோலைசூழ்தென்குளத் தூரம்மை வெள்ளநீ ராடியருளே.          (4)<br/>
<br/>
 கொழுந்தாம மாடவது சுற்றுங் குழற்கற்றை கூட்டுவிட் டாடவதனிற் - <br/>
          குடிகொண்ட மாதர்ச் சுருப்பின முகேரெனக் குரல்விளைத் தாடவதுசூழ்,-- <br/>
செழுந்தா துகுங்கஞ்ச வெள்ளனந் திரையூடு சேர்ந்தாட வதனருகுநின் - <br/>
         றிருமேனி கண்டின மெனப்பிணி முகக்குலஞ் சிறைவிரித் தாடவதுபோல்,-- <br/>
எழுந்தாடு தெய்வப் பிணாக்குழாங் கண்டு கண் டின்பநீ ராடவர்தோள் - <br/>
         இணங்கும் பெரும் புலவர் கைகொட்டி யாடவெள் ளீர்ம்புனற் கங்கைபுவிமேல்,- <br/>
விழுந்தாங் கொழுங்குகொண் டாடி வரு பாலிநதி வெள்ளநீ ராடியருளே - <br/>
         வெறிகறாச் சோலைசூழ் தென்குளத் தூரம்மை வெள்ளநீ ராடியருளே.        (5)<br/>
<br/>
                             வேறு.<br/>
<br/>
ஏந்து பிறைவெண் மருப்புரற்கா லெழில்கூர் மலைவா ரணத்திரள்கள் - <br/>
             எய்திப் பரவை கலக்குமலை யேய்ப்பத் துளைந்து விளையாடி, -- <br/>
நீந்தி யணைந்து கரையேறி நிறையுங் களிப்பு மீக்கொண்டு - <br/>
            நிலாவெண் டரளக் குவைபெயர்த்து நீள்வா ரிதியின் கரைக்கணலை, -- <br/>
மாந்து முகிலா லியைச்சொரிந்தான் மானச் சிதறும் பரப்பினிடை - <br/>
            வான்மீ னடுவட் பல மதியம் வதிந்தா னிகர்ப்பச் சங்கினங்கள், -- <br/>
போந்து துயிலும் பாலிநதிப் புதுநீ ராடி யருளுகவே - <br/>
            பொற்பார் குளந்தை யமுதவல்லி புதுநீ ராடி யருளுகவே.(6)<br/>
<br/>
வழியுஞ் செழுந்தேங் கமலமலர் மடவா ரமிழ்தே புனலகத்து - <br/>
          மறைந்தால் யாங்க ணினைப்பிடிக்க வல்லே மெனவஞ் சினங்கூறச், -- <br/>
சுழியும் புனனீ யவ்வாறு துண்ணென் றொளிப்ப மற்றவர்தாந் - <br/>
         துருவிக்காணா தெங்கொழுநர் சோதிப் பிரான்றா டலையென்ன, -- <br/>
மொழியு முறுப்போ ரிரண்டையுமே முன்னிக் காணார் யாமிவளை - <br/>
         முழுதுங் காணே மெனநாணி முடிசாய்த் தொதுங்கி நிற்பவருள், -- <br/>
பொழி யும் பசிய முகில்பாலிப் புதுநீ ராடி யருளுகவே -<br/>
          பொற்பார் குளந்தை யமுதவல்லி புதுநீராடி யருளுகவே.                                                           (7)<br/>
<br/>
திரையுந் தனது நறும்புனலிற் றிளைத்து முழுகுமடவார்தஞ் - <br/>
           செழுந்தேந் தொடையற் சுருப்பினங்கள் சேட்சென்றகலும் படிவிலக்கி - <br/>
உரையுந் தொழிலு முள்ளமுந்தன் னுழைச்சேர்த் தழுந்து வோர்மலநோய் - <br/>
          ஒருவுந் தொழிலைத் தெரித்திதழி யுறழப் பொன்னும் வெண்டலைபோல், -- <br/>
நுரையுஞ் சடை போற் றுவர்க்கொடியு நுணுகு மதிபோற் கரிக்கோடும் - <br/>
           நுடங்க நடித்து வெளுத்துமறை நுவலற் கரிய பரம்பொருளைப், -- <br/>
புரையுஞ் செல்வப் பெரும்பாலிப் புதுநீ ராடி யருளுகவே - <br/>
          பொற்பார் குளந்தையமுதவல்லி புதுநீ ராடி யருளுகவே.                 (8)<br/>
<br/>
                                 வேறு.<br/>
<br/>
முகமல ரினையொளி யுகுமதி யாமென முண்டகநொந்தயர - <br/>
         முன்கையி லேற்றிய சங்கொடு சங்கமுழங்கிக் கரைபுரள, -- <br/>
மகர விருங்குழை யெதிரிய கெண்டை மலங்கு கயற்குலம்வார் - <br/>
         வாளை கலங்கி யெழுந்து குதிப்ப வயங்கு சுணங்கிலமென், -- <br/>
றகநெகு புற்புத முலையி னுடைந்திற வறல்குழல் போற்றகரம் - <br/>
         அணிந்தில மெனநின தடியிற் றன்கவினழியத் திருமருவிப், -- <br/>
புகழ்நிறை யுங்கம லாகரி பாலிப் புதுநீ ராடுகவெ - <br/>
          பூரண ஞான புராதனி பாலிப் புதுநீ ராடுகவே.                                    (9)<br/>
<br/>
விற்புரு வங்குழை யக்கரு நீல விழித்துணை செங்குவளை - <br/>
        வெல்லநின் மேனி தழைப்பமு கேரென வீங்கிய நீர்குடையா, -- <br/>
நிற்புகழ் தெய்வ மடந்தையர் மீதினி னீள்சிவி றித்துளையான் - <br/>
        நிரைத்த குறுந்துளி தம்மூட லெங்கு நிரத்தலும் வானவர்தங், --<br/>
கற்புரை தோள்கள் புதைத்தன ராடக் கடவுள் சடாமகுடக் - <br/>
        கங்கை யவன்றலை யைந்தொடு மாடக் காசினி கொண்டாடப், -- <br/>
பொற்பு மிகுங்கம லாகரி பாலிப் புதுநீ ராடுகவே - <br/>
பூரண ஞான புராதனி பாலிப் புதுநீ ராடுகவே.         (10)<br/>
<br/>
               நீராடற்பருவ முற்றிற்று.     <br/>
                        -------------<br/>
<br/>
<center><strong>  10.  ஊசற்பருவம்.</strong></center><br/>
<br/>
ஒழுகொளி பரப்பிக் கதிர்த்தெழும் பரிதியை யொழுக்கித் திரட்டியதுபோல் - <br/>
          உரகமுமிழ் செம்மணித் தூணிறுவி யதனும்ப ரொளிநிலாக் கான்ற கலைகள், -- <br/>
முழுதுநிறை திங்களை யுருட்டி நீட்டிய தேய்ப்ப முதிர்வயிர விட்டமிட்டம் - <br/>
         முழுமதியினின்றிழியு மமிழ்ததா ரைகளென்ன முத்தணி வடங்கடூக்கிப், -- <br/>
பழுதகலு நவமணிப் பலகையிடை மூட்டியப் பலகைமேன் மதியமிழ்துணப் - <br/>
         பச்சிளங் கிள்ளையொன் றேறினா லென்னப் பரிந்திருந் தருளிமுலைமேற், -- <br/>
புழுகொழுக வுயிர்களுக் கருளொழுகுமமுதம்மை பொன்னூச லாடியருளே - <br/>
          பூரண மதிக்கருள் புரிந்தகம லாகரீ பொன்னூச லாடியருளே.  (1)<br/>
<br/>
செயலையந் தாருவை யுதைத்தாடு தொறுமச் செழுந்தருப் பூக்கள்சொரியுஞ் - <br/>
             செயலுதைக் காற்றாது தனைநீங்க வெண்ணிநந் தேவைத் தணந்துவிளையாட், -- <br/>
டியலைமேல் கொண்டநின் மீதலர்ப் பூம்பகழி யிளையாது சொரிவதெனவும் - <br/>
           இதுகண் டதற்குநேர் விழிச்சுரும் பீந்தருளி யிளநிலா நகைமுகிழ்ப்ப, -- <br/>
அயலுறூஉங் கொடிமுல்லை யூழ்த்தலர் சொரிந்திட லருந்துணைமை பூண்டுதானும் - <br/>
           அலர்வாளிபெய்திடுந் திறனெனவு மேர்காட்ட வைம்படை பொறுத்த பச்சைப், -- <br/>
புயலொடு பிறந்தருட் கடலொடு வளர்ந்தமின் பொன்னூச லாடியருளே -<br/>
          பூரண மதிக்கருள் புரிந்தகம லாகரீ பொன்னூசலாடியருளே.          (2)<br/>
<br/>
நிலம்பொலி யுயிர்ப்பயிர் மலக்கொடுந் தழல்வெம்மை நீத்துமெய்ஞ் ஞானமலரா - <br/>
         நின்மலா னந்தச் செழுங்கனி கனிந்தோங்க நிறையருட் சூல்கொண்டுபொற், -- <br/>
கலம்பொலியு முருவெலாம் பச்சென்று தோற்றிக் கருங்குழற் கற்றைநாப்பட் - <br/>
         கதிர்த்தசிறு கீற்றினான் மின்னியொளி கூர்நுதற் கார்முகங் கவின வாங்கிச், -- <br/>
சிலம்பொலிசெய் கிண்கிணிப் பருமத்தினாற்பெருந் தீங்குர லெடுத்திடையறாத் - <br/>
         திருவருட்டாரைபொழி செய்கைக்கு வாய்ப்பவான் சேர்ந்துலாய் நிற்றலுறழப், -- <br/>
புலம்பொலியு மடியார்கள் சிந்தைகுடி கொண்டவள் பொன்னூச லாடியருளே -<br/>
         பூரண மதிக்கருள் புரிந்தகம லாகரீ பொன்னூசலாடியருளே.                              (3)<br/>
<br/>
மனக்குல மிடைந்துபின் காட்டவிசை கொண்டாடும் வன்மையா னினதுருவெலாம் - <br/>
         மணித்திர ணிரைத்தெனச் சிறுவெயர் பொடித்தலும் வழிநின்றுபணிகேட்டுநின், -- <br/>
னைக்கவி னடைத்திறங் கற்கவரும் வெள்யானை யஞ்சிச் செவிக்காலெறிந் - <br/>
         தந்தரக் கங்கையை மடுத்துத் துளித்துவெய ராற்றுமத்திவலைபரவா,-- <br/>
நினக்கடிமை பூண்டுமுன் போற்றுமிமை யோர்முத னெடுந்தருப் புல்லிறுதியின் - <br/>
         நிரத்தலா லனைத்துநின் மயமெனுஞ் செஞ்சொல்லை நிலையுறுத் திடுவதேய்ப்பப்,-- <br/>
புனக்கிளி நிகர்த்தமென் றீங்கிளவி யமுதம்மை பொன்னூச லாடியருளே -<br/>
         பூரண மதிக்கருள் புரிந்தகம லாகரீ பொன்னூசலாடியருளே.            (4)<br/>
<br/>
திங்களொளி காட்டுமுக மீதுலாவு நாட்டச் செழுங்கய லுதைந்தூக்கலாற் - <br/>
         செம்பொனி னிழைத்தமகரக்குழைக ளுஞ்செவிச் செங்கனக வூசலாடப்,--<br/>
பங்கய விருக்கைமட மாதரது நோக்கியிரு பாலுமிரு வேமாட்டவும் - <br/>
          பாயுங் கயற்குல மசைக்குமவ்வூசலிற் பாய்ந்திலதிவ் வூசலெனநீள்,-- <br/>
அங்கையின் வலித்துநனி யாட்டுதொறு நின்வா யரும்புநகை நிலவெழிலினுக்- <br/>
          காங்கவர் முகத்திங்கள் சாயப் புராணமறை யாகம மளந்தறிவரும்,-- <br/>
புங்கவன் மருங்கு குடி கொண்டவமு தாம்பிகை பொன்னூச லாடியருளே - <br/>
          பூரண மதிக்கருள் புரிந்தகம லாகரீ பொன்னூச லாடியருளே.           (5)<br/>
<br/>
திண்ணிய பொலஞ்சிகரி வாங்கிய பிரான்சென்னி தெரிகலா மறையோதிமஞ் - <br/>
         செப்புபழி மொழிமாறுமாறுனக் கூர்தியாய்ச் சேர்ந்துநின் றாள்சுமந்து,--<br/>
தண்ணிய நினாதுகண் ணருள்கிடைத் துன்னுழிச் சார்ந்திறைவ <br/>
           *ரைடமீரக்* - *காள்பணியு மேல்வைவரலும்,-- <br/>
கண்ணியவவ் வஞ்சனை யறிந்ததனை யலமாக் காண்டுமென வுன்னியேறிக் - <br/>
          ககனத்து முன்பின்ன தாகக் கடாவுதல் கடுப்பவெண் டரள மொய்த்துப்,-- <br/>
புண்ணிய மலர்ந்தனைய வொண்பலகை யேறிநீ பொன்னூச லாடியருளே - <br/>
          பூரண மதிக் கருள் புரிந்தகம லாகரீ பொன்னூச லாடிஇருளே.  (6)<br/>
<br/>
* Image unclear<br/>
<br/>
அரவமுமிழ் செம்மணித் திரள்சுற் றிழைத்திடை யலங்கொளிய நித்திலத்தால் - <br/>
        அமைத்தத னடுச்செழுஞ் செம்பட் டலங்கரித் தவிர்பலகை மீதிருத்தல்,--<br/>
இரவகல வெங்கதி ருகும்பரிதி மண்டல மிளம்பனிக் கதிர்மண்டலம் - <br/>
         எரிக்கடவுண் மண்டலங் கீழ்தொட்டு முறைமூன்று மேய்ந்தபூந் தவிசிலடியார்,-<br/>
பரவநீ நின்றநிலை யொப்பவா னந்தமெய்ப் பண்ணவன் விழிச்சுடர்கணின் - <br/>
         பாலணுகு காட்சியப் பரிசறிந் தெம்மையும் பரூஉமணித் தவிசெனக்கொள்,-- <br/>
புரவுபூண் டருளென்று வேண்டுதல் கடுப்பவுயர் பொன்னூச லாடியருளே - <br/>
         பூரண மதிக்கருள் புரிந்தகம லாகரீ பொன்னூச லாடியருளே.    (7)<br/>
<br/>
சுத்தமு மசுத்தமு மெனப்படுங் கொடுமாயை தூணாக விருளாணவந் - <br/>
        தொடுத்தநெடு விட்டமாக் கருமப் பெரும்பகுதி தூக்கிய வடங்களாக,-- <br/>
வைத்தமா யேயமே பலகையா முடிவிலா வான்புவன கோடிமுற்றும் - <br/>
        மகிழ்ந்தாடு வெளியாக வாருயிர்க் குழவிகளை மரணம் பிறப்பென்னுநோய்,-- <br/>
மொய்த்த மணி யூசல்வைத் தாட்டிக் கடைத்தலை முடங்கா தெடுத்தணைத்து - <br/>
          முதுக்குறை வளித்துமேற் பரமுத்தி வீடுய்த்து மூவாத வானந்தமாம்,-- <br/>
புத்தமிழ் தருத்திமெய்த் தாயாய் வளர்ப்பவள் பொன்னூசலாடியருளே - <br/>
          பூரண மதிக்கருள் புரிந்தகம லாகரீ பொன்னூச லாடியருளே.                             (8)<br/>
<br/>
நாந்தகப் பொருபடை விதிர்த்தனைய விமையாத நாட்டத் தரம்பைமாரும் - <br/>
          நளினக் கரங்கூப்பி யெதிர்நிற்கு முகில்வண்ண நாயகன் முதற்றேவரு,-- <br/>
வேய்ந்தசெம் பொற்பெரும் பூண்களி னிழைத்தபல வேறுகுல மணிகடொறுமவ் - <br/>
          விரிகதிர்ப் பேதத்தி னுக்கேற்ப நின்னூசன் மின்னிழல் பரப்புதோற்றம்,-- <br/>
வாய்ந்தமெய்த் தொண்டுசெயு மன்பர்க ளுளந்தொறும் வயங்குபரி பாகபேத - <br/>
         மார்க்கத்தி னுக்கிசைய மன்னிநீ விளையாடும் வாய்மையைக் காட்ட வளிவீழ்,-- <br/>
பூந்தகர வார்கருங் கூந்தலமு தாம்பிகை பொன்னூச லாடியருளே - <br/>
         பூரண மதிக்கருள் புரிந்த கம லாகரீ பொன்னூச லாடியருளே.             (9)<br/>
<br/>
அண்டப் பரப்பெங்கு மண்டிப் படர்ந்த பேரானந்த வெள்ளம்வாழ - <br/>
            அருட்சரியை கிரியை சிவ யோகமொடு ஞானமெனு மதிகசிவ தருமம்வாழக்,--<br/>
கண்டவர்க் கினியநஞ் சோமேசர் வாழநின் கட்கடைக் கருணைவாழக் - <br/>
            காசினி யொருங்குசிவ பத்திகுரு பத்திசங் கமபத்தி செய்துவாழ,-- <br/>
வெண்டிருப் பூதியுய ரக்கமணி வாழமெய் விளைக்குமஞ் <br/>
             செதைநகர் மேன்மேற் செழித்துவாழப் - <br/>
புண்டரநுதற்றொண்டர் தங்குழாம் வாழநீ பொன்னூச லாடியருளே- <br/>
            பூரண மதிக்கருள் புரிந்தகம லாகரீ பொன்னூச லாடியருளே.         (10)<br/>
<br/>
                     ஊசற்பருவ முற்றிற்று.<br/>
                                   ------<br/>
              குளத்தூர் அமுதாம்பிகை பிள்ளைத்தமிழ் முற்றிற்று.<br/>
                                      -----------<br/>
                  சிவஞானசுவாமிகள் திருவடிவாழ்க.<br/>
                       ----------------<br/>
<br/>
          சிவஞானசுவாமிகள் திருநக்ஷத்திரம்.<br/>
<br/>
மன்னும் விசுவா வசுவருட மேடமதி<br/>
யுன்னிரவி நாட்பகலோ தாயிலியம் - பன்னுந்<br/>
திருவாள னெங்கோன் சிவஞான தேவன்<br/>
றிருமேனி நீங்கு தினம்.<br/>
<br/>
                          ------------------<br/>
                   பிரகடனபத்திரம்.<br/>
<br/>
             இதுவரையிற் பதிப்பிக்கப்பட்டபுத்தகங்கள்<br/>
<br/>
குளத்தூரப் பிள்ளைத்தமிழ்.                                   <br/>
கலைசைச்செங்கழுநீர் விநாயகர் பிள்ளைத்தமிழ்.     <br/>
கலைசைச் சிலேடைவெண்பா.                             <br/>
<br/>
                     இனிப்பதிப்பிக்கப்படும் புத்தகங்கள்.<br/>
<br/>
காஞ்சிப் புராணம்.<br/>
விநாயக புராணம்.<br/>
திருத்தணிகைப் புராணம்.<br/>
திருவானைக்காப் புராணம்.<br/>
பேரூர்ப் புராணம்.<br/>
பூவாளூர்ப் புராணம்<br/>
முதுமொழி வெண்பா.<br/>
இளசைப் பதிற்றுப்பத்தந்தாதி.<br/>
குளத்தூர்ப் பதிற்றுப்பத்தந்தாதி.<br/>
கலைசைப் பதிற்றுப்பத்தந்தாதி.<br/>
கம்ப ரந்தாதியுரை.<br/>
முல்லையந்தாதியுரை.<br/>
கச்சி யானந்த ருத்திரேசர்வண்டுவிடுதூது.<br/>
கச்சி யானந்த ருத்திரேசர் பதிற்றுப்பத்தந்தாதி.<br/>
திருத்தணிகை யாற்றுப்படை.<br/>
திருத்தணிகைப் பதிற்றுப்பத்தந்தாதி.<br/>
பஞ்சரக்கர வந்தாதி.<br/>
துறைசைக் கோவை.<br/>
கலைசைக்கோவை.<br/>
திருப்பெருந்துறைப் புராணம்.<br/>
திருவாவடுதுறைப் புராணம்.<br/>
---------------------------------<br/>
</ul></body></body></html>