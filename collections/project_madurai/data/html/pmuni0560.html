<!DOCTYPE HTML PUBLIC "-//W3C//DTD HTML 4.01 Transitional//EN"
     "http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2017 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>tAyumAnavar pATalkaL  (in tamil script, unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">தாயுமானவர் பாடல்கள் </font></h2>
<h2>tAyumAmamavar pATalkaL <br/>
In tamil script, unicode/utf-8 format</h2></center>
<hr noshade="" width="50%"/> <br/>
<hr noshade=""/>
<ul>

Acknowledgements: <br/>
We thank Shaivam.org and Mr. Ganesh Subramanian for providing a soft copy of this <br/>
work for inclusion as part of the Project Madurai etext collections. <br/>
Preparation of HTML and PDF versions: Dr. K. Kalyanasundaram, Lausanne, Switzerland. <br/>
<br/>
© Project Madurai, 1998-2017.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website <br/>
http://www.projectmadurai.org/ <br/>
You are welcome to freely distribute this file, provided this header page is kept intact.<br/>
----------- <br/>
<hr noshade="" width="70%"/>
<center><h3>தாயுமான சுவாமிகள் அருளிய  பாடல்கள்  <br/>
  1. திருவருள் விலாசப் பரசிவ வணக்கம்</h3></center>
[பன்னிருசீர் ஆசிரிய விருத்தம்]<br/>
<br/>
அங்கிங் கெனாதபடி  எங்கும் ப்ரகாசமாய்<br/>
        ஆனந்த பூர்த்தியாகி<br/>
  அருளடு  நிறைந்ததெது தன்னருள் வெளிக்குளே<br/>
        அகிலாண்ட கோடியெல்லாந்<br/>
தங்கும் படிக்கிச்சை வைத்துயிர்க் குயிராய்த்<br/>
         தழைத்ததெது மனவாக்கினில்<br/>
  தட்டாமல் நின்றதெது சமயகோ டிகளெலாந்<br/>
         தந்தெய்வம் எந்தெய்வமென்<br/>
றெங்குந் தொடர்ந்தெதிர் வழக்கிடவும் நின்றதெது<br/>
         எங்கணும் பெருவழக்காய்<br/>
  யாதினும் வல்லவொரு சித்தாகி இன்பமாய்<br/>
         என்றைக்கு முள்ள தெதுஅது<br/>
கங்குல்பக லறநின்ற எல்லையுள தெதுஅது<br/>
         கருத்திற் கிசைந்ததுவே<br/>
  கண்டன வெலாமோன வுருவெளிய தாகவுங்<br/>
         கருதிஅஞ் சலிசெய்குவாம்.              1.<br/>
<br/>
ஊரனந் தம்பெற்ற பேரனந் தஞ்சுற்றும்<br/>
         உறவனந் தம்வினையினால்<br/>
  உடலனந் தஞ்செயும் வினையனந் தங்கருத்<br/>
         தோஅனந் தம்பெற்றபேர்<br/>
சீரனந் தஞ்சொர்க நரகமும் அனந்தநற்<br/>
         றெய்வமும் அனந்தபேதந்<br/>
  திகழ்கின்ற சமயமும் அனந்தமத னால்ஞான<br/>
         சிற்சத்தியா லுணர்ந்து<br/>
காரனந் தங்கோடி வருஷித்த தென அன்பர்<br/>
         கண்ணும்விண்  ணுந்தேக்கவே<br/>
  கருதரிய ஆனந்த மழைபொழியும் முகிலைநங்<br/>
         கடவுளைத் துரியவடிவைப்<br/>
பேரனந் தம்பேசி மறையனந் தஞ்சொலும்<br/>
          பெரியமௌ னத்தின்வைப்பைப்<br/>
  பேசரும் அனந்தபத ஞான ஆ னந்தமாம்<br/>
          பெரியபொரு ளைப்பணிகுவாம்.           2.<br/>
<br/>
அத்துவித வத்துவைச் சொப்ரகா சத்தனியை<br/>
           அருமறைகள் முரசறையவே<br/>
  அறிவினுக் கறிவாகி ஆனந்த மயமான<br/>
           ஆதியை அநாதியேக<br/>
தத்துவ சொருபத்தை மதசம்ம தம்பெறாச்<br/>
            சாலம்ப ரகிதமான<br/>
  சாசுவத புட்கல நிராலம்ப ஆலம்ப<br/>
            சாந்தபத வ்யோமநிலையை<br/>
நிர்தநிர் மலசகித நிஷ்ப்ரபஞ் சப்பொருளை<br/>
            நிர்விஷய சுத்தமான<br/>
  நிர்வி காரத்தைத் தடத்தமாய் நின்றொளிர்<br/>
            நிரஞ்சன நிராமயத்தைச்<br/>
சித்தமறி யாதபடி சித்தத்தில் நின்றிலகு<br/>
            திவ்யதே சோமயத்தைச்<br/>
  சிற்பர வெளிக்குள்வளர் தற்பரம தானபர<br/>
            தேவதையை அஞ்சலிசெய்வாம்.           3.<br/>
 ----------<br/>
<center><h3>
2. பரிபூரணானந்தம்</h3>
</center>
வாசா கயிங்கரிய மன்றியொரு சாதன<br/>
          மனோவாயு நிற்கும்வண்ணம்<br/>
   வாலாய மாகவும் பழகியறி யேன்துறவு<br/>
          மார்கத்தின் இச்சைபோல<br/>
நேசானு சாரியாய் விவகரிப் பேன் அந்த<br/>
          நினைவையும் மறந்தபோது<br/>
   நித்திரைகொள் வேந்தேகம் நீங்குமென எண்ணிலோ<br/>
          நெஞ்சந் துடித்தயகுவேன்<br/>
பேசாத ஆனந்த நிட்டைக்கும் அறிவிலாப்<br/>
          பேதைக்கும் வெகுதூரமே<br/>
   பேய்க்குண மறிந்திந்த நாய்க்குமொரு வழிபெரிய<br/>
           பேரின்ப நிட்டை அருள்வாய்<br/>
பாசா டவிக்குளே செல்லாதவர்க்கருள்<br/>
           பழுத்தொழுகு தேவதருவே<br/>
  பார்குமண்ட மெங்குமொரு நீக்கமற நிறைகின்ற<br/>
           பரிபூர ணானந்தமே.          1.<br/>
<br/>
தெரிவாக ஊர்வன நடப்பன பறப்பன <br/>
            செயற்கொண் டிருப்பனமுதல்<br/>
  தேகங்க ளத்தனையும் மோகங்கொள் பௌதிகஞ்<br/>
                சென்மித்த ஆங்கிறக்கும்<br/>
விரிவாய பூதங்கள் ஒன்றோடொன் றாயழியும்<br/>
          மேற்கொண்ட சேடம் அதுவே<br/>
   வெறுவெளி நிராலம்ப நிறைசூன்யம் உபசாந்த<br/>
           வேதவே தாந்தஞானம்<br/>
பிரியாத பேரொளி பிறக்கின்ற வருள் அருட்<br/>
          பெற்றோர்கள் பெற்றபெருமை<br/>
  பிறவாமை யென்றைக்கும் இறவாமை யாய்வந்து<br/>
          பேசாமை யாகுமெனவே<br/>
பரிவா யெனக்குநீ யறிவிக்க வந்ததே<br/>
          பரிபாக காலமலவோ<br/>
  பார்க்குமிட மெங்குமொரு நீக்கமற நிறைகின்ற<br/>
          பரிபூர ணானந்தமே.          2.<br/>
<br/>
ஆராயும் வேளையில் பிரமாதி யானாலும்<br/>
        ஐயவொரு செயலுமில்லை<br/>
  அமைதியொடு பேசாத பெருமைபெறு குணசந்த்ர<br/>
       ராமென இருந்தபேரும்<br/>
நேராக வொருகோபம் ஒருவேளை வரஅந்த<br/>
         நிறைவொன்று மில்லாமலே<br/>
    நெட்டுயிர்த் துத்தட் டழிந்துளறு வார்வசன<br/>
        நிர்வாக ரென்றபேரும்<br/>
பூராய மாயோன்று பேசுமிட மோன்றைப்<br/>
            புலம்புவார் சிவராத்திரிப்<br/>
   போதுதுயி லோமெனற விரதியரும் அறிதுயில்<br/>
            போலேயிருந்து துயில்வார்<br/>
பாராதி தனிலுள்ள செயலெலாம் முடிவிலே<br/>
        பார்க்கில்நின் செயலல்லவோ<br/>
  பார்குமிட மெங்குமொரு நீக்கமற நிறைகின்ற         <br/>
             பரிபூர ணானந்தமே.          3.<br/>
<br/>
அண்டபகி ரண்டமும் மாயா விகாரமே<br/>
        அம்மாயை யில்லாமையே<br/>
   யாமெனெவும் அறிவுமுண் டப்பாலும் அறிகின்ற<br/>
        அறிவினனை யறிந்துபார்க்கின்<br/>
எண்டிசை விளக்குமொரு தெய்வஅரு ளல்லாமல்<br/>
        இல்லையெனு நினைவுஉண்டிங்(கு) <br/>
   யானென தறந்துரிய நிறைவாகி நிற்பதே<br/>
        இன்பமெனும் அன்பும்உண்டு<br/>
கண்டன எலாம்அல்ல என்றுகண் டனைசெய்து<br/>
        கருவிகர ணங்களோயக்<br/>
   கண்மூடி யொருகண மிருக்கஎன் றாற்பாழ்த்த<br/>
        கர்மங்கள் போராடுதே<br/>
பண்டையுள கர்மமே கர்த்தா வெனும்பெயர்ப்<br/>
        பக்ஷ்ம்நான் இச்சிப்பனோ<br/>
பார்க்குமிடமெங்குமொரு நீக்கமற நிறைகின்ற<br/>
        பரிபூர ணானந்தமே.          4.<br/>
<br/>
சந்ததமும் எனதுசெயல் நினதுசெயல் யானெனுந்<br/>
        தன்மைநினை யன்றியில்லாத்<br/>
   தன்மையால் வேறலேன் வேதாந்த சித்தாந்த்த<br/>
        சமரச சுபாவமிதுவே<br/>
இந்தநிலை தெளியநான் நெக்குருகிவாடிய<br/>
        இயற்கைதிரு வுளமறியுமே<br/>
இன்நிலையி லேசற் றிருக்கஎன் றால்மடமை<br/>
            இதசத்ரு வாகவந்து<br/>
சிந்தைகுடி கொள்ளுதே மலமாயை கன்மந்<br/>
        திரும்புமோ தொடுவழக்காய்ச்<br/>
சென்மம்வரு மோஎனவும் யோசிக்கு தேமனது<br/>
            சிரத்தைஎனும் வாளும்உதவிப்<br/>
பந்தமற மெய்ஞ்ஞானதீரமும் தந்தெனைப்<br/>
        பாதுகாத் தருள்செய்குவாய்<br/>
   பார்க்குமிட மெங்குமொருநீக்கமற நிறைகின்ற<br/>
             பரிபூர ணானந்தமே.          5.<br/>
<br/>
பூதலய மாகின்ற மாயைமுத லென்பர்சிலர்<br/>
        பொறிபுலன் அடங்குமிடமே<br/>
   பொருளென்பர் சிலர்கரண முடிவென்பர் சிலர்குணம்<br/>
        போனஇட மென்பர்சிலபேர்<br/>
நாதவடி வென்பர்சிலர் விந்துமய மென்பர்சிலர்<br/>
        நட்டநடு வேயிருந்த<br/>
   நாமென்பர் சிலர்ருவுஉருவ மாமென்பர் சிலர்கருதி<br/>
           நாடில்அரு வென்பர்சிலபேர்<br/>
பேதமற வுயிர்கெட்ட நிலையமென் றிடுவர்சிலர்<br/>
        பேசில்அரு ளென்பர்சிலபேர்<br/>
   பின்னும்முன் னுங்கெட்டசூனியம தென்பர்சிலர்<br/>
        பிறவுமே மொழிவர்இவையால்<br/>
பாதரச மாய்மனது சஞ்சலப் ப்டுமலால்<br/>
        பரமசுக நிட்டை பெறுமோ<br/>
   பார்குமிடமெங்குமொரு நீக்கமற நிறைகின்ற<br/>
        பரிபூர ணானந்தமே.              6 .<br/>
<br/>
அந்தகா ரத்தையோர் அகமாக்கி மின்போல்என்<br/>
        அறிவைச் சுருக்கினவரார்<br/>
    அவ்வறிவு தானுமே பற்றினது பற்றாய்<br/>
         அழுந்தவுந் தலைமீதிலே<br/>
சொந்தமா யெழுதப் படித்தார் மெய்ஞ்ஞான<br/>
         சுகநிட்டை சேராமலே<br/>
   சோற்றுத் துருத்தியைச் சதமெனவும் உண்டுண்டு<br/>
         தூங்கவைத் தவரார்கொலொ<br/>
தந்தைதாய் முதலான அகிலப்ர பஞ்சந்<br/>
         தனைத்தந்த தெனதாசையோ<br/>
   தன்னையே நோவனொ பிறரையே நோவனோ<br/>
         தற்கால மதைநோவனோ<br/>
பந்தமா னதுதந்த வினையையே நோவனோ<br/>
         பரமார்த்தம் ஏதுமறியேன்<br/>
    பார்க்குமிடமெங்குமொரு நீக்கமற நிறைகின்ற<br/>
          பரிபூர ணானந்தமே.                         7 .  <br/>
<br/>
வாரா தெலாமொழிய வருவன வெலாமெய்த<br/>
        மனதுசாட் சியதாகவே<br/>
  மருவநிலை தந்ததும் வேதாந்த சித்தாந்த<br/>
        மரபுசம ரசமாகவே<br/>
பூராய மாயுணர வூகமது தந்ததும்<br/>
        பொய்யுடலை நிலையன்றெனப்<br/>
   போதநெறி தந்த்துஞ் சாசுவத ஆனந்த <br/>
        போகமே வீடென்னவே<br/>
நீராள மாயுருக வுள்ளன்பு தந்ததும்<br/>
          நின்னதருள் இன்னும் இன்னும்<br/>
    நின்னையே துணையென்ற என்னையே காக்கவொரு<br/>
          நினைவுசற் றுண்டாகிலோ<br/>
பாராதி யறியாத மோனமே யிடைவிடாப்<br/>
         பற்றாக நிற்கஅருள்வாய்<br/>
   பார்க்குமிட மெங்குமொரு நீக்கமற ந்றைகின்ற<br/>
         ப்ரிபூர ணானந்தமே.                        8 .<br/>
<br/>
ஆழாழி கரையின்றி நிற்கவிலை யோகொடிய<br/>
         ஆலம்அமு தாகவிலையோ<br/>
    அக்கடலின் மீதுவட அனல்நிற்க வில்லையோ<br/>
          அந்தரத் தகி¢லகோடி<br/>
தாழாமல் நிலைநிற்க வில்யோ மேருவுந்<br/>
           தனுவாக வளையவிலயோ<br/>
    சத்தமே கங்களும் வச்ரதர னாணையில்<br/>
           சஞ்சரித் திடவில்லையோ <br/>
வாழாது வாழவே இராமனடி யாற்சிலையும்<br/>
           மடமங்கை யாகவிலையோ<br/>
    மணிமந்த்ர மாதியால் வேண்டுசித் திகள்உலக<br/>
           மார்கத்தில் வைக்கவிலையோ<br/>
பாழான என்மனங் குவியஒரு தந்திரம்<br/>
           பண்ணுவ துனக்கருமையோ<br/>
    பார்க்குமிட மெங்குமொரு நீக்கமறநிறைகின்ற<br/>
           பரிபூர ணானந்தமே.                      9 .  <br/>
<br/>
ஆசைக்கோ ரளவில்லை அகிலமெல் லாங்கட்டி<br/>
          ஆளினுங் கடல்மீதிலே<br/>
    ஆனைசெல வேநினைவர் அளகேசன் நிகராக<br/>
          அம்பொன்மிக வைத்தபேரும்<br/>
நேசித்து ரசவாத வித்தைக் கலைந்திடுவர்<br/>
           நெடுநா ளிருந்தபேரும் <br/>
        நிலையாக வேயினுங் காயகற் பந்தேடி<br/>
           நெஞ்சுபுண் ணாவர்எல்லாம்<br/>
யோசிக்கும் வேளையிற் பசிதீர உண்பதும்<br/>
          உறங்குவது மாகமுடியும்<br/>
   உள்ளதே போதும்நான் நான்எனக் குளறியே<br/>
         ஒன்றைவிட் டொன்றுபற்றிப்<br/>
பாசக் கடற்க்குளே வீழாமல் மனதற்ற<br/>
          பரிசுத்த நிலையை அருள்வாய்<br/>
    பார்க்குமிட மெங்குமொரு நீக்கமற நிறைகின்ற<br/>
          பரிபூர ணானந்தமே.                          10 .<br/>
 -----------<br/>
<center><h3> 
3. பொருள் வணக்கம்</h3>
</center>

(அறுசீர்க் கழிநெடிலடி ஆசிரிய விருத்தம்)<br/>
<br/>
நித்தியமாய் நிர்மலமாய் நிட்களமாய் நிராமயமாய்<br/>
         நிறைவாய் நீங்காச்              <br/>
சுத்தமுமாய் தூரமுமாய்ச் சமீபமுமாய்த் துரியநிறை<br/>
         சுடராய் எல்லாம்<br/>
வைத்திருந்த தாரகமாய் ஆனந்த மயமாகி<br/>
        மனவாக் கெட்டாச்<br/>
சித்துருவாய் நின்றவொன்றைச் சுகாரம்பப் பெருவெளியைச்<br/>
        சிந்தை செய்வாம்.                         1 .<br/>
<br/>
யாதுமன நினையுமந்த நினைவுக்கு நினைவாகி<br/>
        யாதநின் பாலும்<br/>
பேதமற நின்றுயிக் குராகி அன்பருக்கே<br/>
           பேரா னந்தக்<br/>
கோதிலமு தூற்றரும்பிக் குணங்குறியொன் றறத்தன்னைக்<br/>
           கொடுத்துக் காட்டுந்<br/>
தீதில்பரா பரமான சித்தாந்தப் பேரொளியைச்<br/>
           சிந்தை செய்வாம்.                        2 .  <br/>
<br/>
பெருவெளியாய் ஐம்பூதம் பிறப்பிடமாய்ப் பேசாத<br/>
         பெரிய மோனம்<br/>
வருமிடமாய் மனமாதிக் கெட்டாத பேரின்ப<br/>
        மயமாய் ஞானக்<br/>
குருவருளாற் காட்டிடவும் அன்பரைக்கோத் தறவிழுங்கிக்<br/>
           கொண்டப் பாலுந்<br/>
தெரிவரிதாய்க் கலந்தெந்தப் பொருள் அந்தப் பொருளினையாஞ்<br/>
       சிந்தை செய்வாம் .        3.<br/>
<br/>
இகபரமும் உயிர்க்குயிரை யானெனதற் றவர்உறவை<br/>
           எந்த நாளுஞ்<br/>
சுகபரிபூ ரணமான நிராலம்ப கோசரத்தைத்<br/>
           துரிய வாழ்வை<br/>
அகமகிழ வருந்தேனை முக்கனியைக் கற்கண்டை<br/>
           அமிர்தை நாடி<br/>
மொகுமொகென இருவிழிநீர் முந்திறைப்பக் கரமலர்கள்<br/>
         முகிழ்த்து நிற்பாம்.                        4.<br/>
<br/>
சாதிகுலம் பிறப்பிறப்புப் பந்தமுத்தி அருவுருவத்<br/>
           தன்மை நாமம்<br/>
ஏதுமின்றி எப்பொருட்கும் எவ்விடத்தும் பிரிவற நின்<br/>
           றியக்கஞ் செய்யும்<br/>
சோதியைமாத் தூவெளியை மனதவிழ நிறைவான<br/>
           துறிய வாழ்வைத்<br/>
தீதில்பர மாம்பொருளைத் திருவருளை நினைவாகச்<br/>
           சிந்தை செய்வாம்.                    5 .<br/>
<br/>
இந்திரசா லங்கனவு கானலின்நீ ரெனவுலகம்<br/>
           எமக்குத் தோன்றச்<br/>
சந்ததமுஞ் சிற்பரத்தா லழியாத தற்பரத்தைச்<br/>
           சார்ந்து வாழ்க<br/>
புந்திமகி ழுறநாளுந் தடையறவா 
     பொலிக என்றே<br/>
வந்தருளுங் குருமௌனி மலர்த்தாளை அநுதினமும்<br/>
        வழுத்தல் செய்வாம்.                       6<br/>
<br/>
பொருளாகக் கண்டபொரு ளெவைக்கும்முதற் பொருளாகிப்<br/>
           போத மாகித்<br/>
தெருளாகிக் கருதுமன்பர் மிடிதீரப் பருகவந்த<br/>
           செழந்தே னாகி<br/>
அருளானோர்க் ககம்புறமென் றுன்னாத பூரணஆ<br/>
         னந்த மாகி<br/>
இருள்தீர விளங்குபொரு ளியாதந்தப் பொருளினையாம்<br/>
           இறைஞ்சி நிற்பாம் .                     7 .  <br/>
.<br/>
அருமறையின் சிரப்பொருளாய் விண்ணவர்மா முனிவர்சித்த<br/>
           ராதி யானோர்<br/>
¦திரிவரிய பூரணமாய்க் காரணங்கற் பனைகடந்த<br/>
          செல்வ மாகிக்<br/>
கருதரிய மலரின்மணம் எள்ளிலெண்ணைய் உடலலுயிர்போற்<br/>
           கலந்தெந் நாளும்<br/>
துரியநடு வூடிருந்த பெரியபொருள் யாததனைத்<br/>
           தொழுதல் செய்வாம்.                       8 .<br/>
<br/>
விண்ணாதி பூதமெல்லாந் தன்னகத்தி லடக்கிவெறு<br/>
           வெளியாய் ஞானக்<br/>
கண்ணாரக் கண்டஅன்பர் கண்ணூடே ஆனந்தக்<br/>
           கடலாய் வேறொன்<br/>
றெண்ணாத படிக்கிரங்கித் தானாகச் செய்தருளும்<br/>
           இறையே உன்றன்<br/>
தண்ணாருஞ் சாந்தஅருள் தனைநினைந்து கரமலர்கள்<br/>
           தலைமேற் கொள்வாம்.           9 .<br/>
<br/>
விண்ணிறைந்த வெளியாய்என் மனவெளியிற் கலந்தறிவாம்<br/>
           வெளியி னூடுந்<br/>
தண்ணிறைந்த பேரமுதாய்ச் சதானந்த மானபெருந்<br/>
           தகையே நின்பால்<br/>
உண்ணிறைந்த பேரன்பா லுள்ளுருகி மொழிகுழறி<br/>
           உவகை யாகிக்<br/>
கண்ணிறைந்த புனலுகுப்பக் கரமுகிழ்ப்ப நின்னருளைக்<br/>
           கருத்தில் வைப்பாம்.                  10 .<br/>
<br/>
<strong>    வேறு </strong><br/>
ஆதியந்தங் காட்டாத முதலா யெம்மை<br/>
         அடியைக்கா வளர்த்தெடுத்த அன்னை போல<br/>
நீதிபெறுங் குருவாகி மனவாக் கெட்டா<br/>
            நிச்சயமாய்ச் சொச்சமதாய் நிமல மாகி<br/>
வாதமிடுஞ் சமயநெறிக் கரிய தாகி<br/>
         மௌனத்தோர் பால்வெளியாய் வயங்கா நின்ற<br/>
சோதியைஎன் னுயிர்த்துணையை நாடிக் கண்ணீர்<br/>
         சொரியஇரு கரங்குவித்துத் தொழுதல் செய்வாம்.               1 .<br/>
<br/>
அகரவுயி ரெழுத்தனைத்து மாகி வேறாய்<br/>
         அமர்ந்தென அகிலாண்டம் அனைத்துமாகிப்<br/>
பகர்வனஎல் லாமாகி அல்ல தாகிப்<br/>
         பரமாகிச் சொல்லரிய பான்மை யாகித் <br/>
துகளறுசங் கற்பகவிற் பங்களெல்லாந்<br/>
         தோயாத அறிவாகிச் சுத்த மாகி<br/>
நிகரில்பசு பதியான பொருளை நாடி<br/>
         கெட்டுயிர்த்துப் பேரன்பால் நினைதல் செய்வாம்.                 2 <br/>
--------------- <br/>
<center><h3>
4. சின்மயானந்தகுரு</h3>
</center>
    பன்னிருசீர்க்கழி நெடிலடி யாசிரிய விருத்தம்<br/>
<br/>
அங்கைகொடு மலர்தூவி அங்கமது புளகிப்ப<br/>
         அன்பினா லுருகிவிழிநீர்<br/>
  ஆறாக வாராத முத்தியின தாவேச<br/>
         ஆசைக் கடற்குள் மூழ்கிச்<br/>
சங்கர சுயம்புவே சம்புவே எனவுமொழி<br/>
         தழுதழுத் திடவணங்குஞ்<br/>
  சன்மார்க்க நெறியிலாத் துன்மர்க்க னேனையுந்<br/>
   தண்ணருள் கொடுத்தாள்வையோ<br/>
துங்கமிகு பக்குவச் சனகன்முதல் முனிவோர்கள்<br/>
         தொழுதருகில் வீற்றிருப்பச்<br/>
  சொல்லரிய நெறியைஒரு சொல்லா லுணர்த்தியே<br/>
         சொரூபாநு பூதிகாட்டிச்<br/>
செங்கமல பீடமேற் கல்லா லடிக்குள்வளர்<br/>
         சித்தாந்த முத்திமுதலே<br/>
  சிரகிரி விளங்கவரு தக்ஷிணா மூர்த்தியே<br/>
   சின்மயா னந்தகுருவே.             1 .<br/>
<br/>
ஆக்கையெனும் இடிகரையை மெய்யென்ற பாவிநான்<br/>
         அத்துவித வாஞ்சையாதல்<br/>
  அரியகொம் பில்தேனை முடவனிச் சித்தபடி<br/>
         ஆகும்அறி வலிழஇன்பந்<br/>
தாக்கும்வகை யேதிநாட் சரியைகிரி யாயோக<br/>
         சாதனம் விடித்ததெல்லாஞ்<br/>
  சன்மார்க மல்லஇவை நிற்கஎன் மார்கங்கள்<br/>
         சாராத பேரறிவதாய்<br/>
வாக்குமனம் அணுகாத பூரணப் பொருள்வந்து<br/>
         வாய்க்கும் படிக்குபாயாம்<br/>
  வருவித் துவட்டாத பேரின்ப மானசுக<br/>
            வாரியினை வாய்மடுத்துத்<br/>
தேக்கித் திளைக்கநீ முன்னிற்ப தென்றுகாண்<br/>
         சித்தாந்த முத்திமுத்லே<br/>
  சிரகிரி விளங்கவரு தக்ஷிணா மூர்த்தியே<br/>
         சின்மயா னந்தகுருவே.                     2 .<br/>
<br/>
ஔவிய மிருக்கநா னென்கின்ற ஆணவம்<br/>
         அடைந்திட் டிருக்கலோபம்<br/>
  அருளின்மை  கூடக் கலந்துள் ளிருக்கமேல்<br/>
        ஆசா பிசாபமுதலாம்<br/>
வெவ்விய குணம்பல இருக்கஎன் னறிவூடு<br/>
         மெய்யன்நீ வீற்றிருக்க<br/>
விதியில்லை என்னிலோ பூரண னெனும்பெயர்<br/>
         விரிக்கிலுரை வேறுமுளதோ<br/>
கவ்வுமல மாகின்ற நாகபா சத்தினால்<br/>
         கட்டுண்ட உயிர்கள் மூர்ச்சை<br/>
   கடிதகல வலியவரு ஞானசஞ் சீவியே<br/>
         கதியான பூமிநடுவுட்<br/>
செவ்விதின் வளர்ந்தோங்கு திவ்யகுண மேருவே<br/>
         சித்தாந்த முத்திமுதலே<br/>
 சிரகிரி விளங்கவரு தக்ஷிணா மூர்த்தியே<br/>
         சின்மயா னந்தகுருவே.                  3 .<br/>
<br/>
ஐவகை எனும்பூத மாதியை வகுத்ததனுள்<br/>
         அசரசர பேதமான<br/>
யாவைவும் வகுத்துநல் லறிவையும் வகுத்துமறை<br/>
    யாதிநூ லையும்வகுத்துச்<br/>
சைவமுத லாம் அளவில் சமயமும் வகுத்துமேற்<br/>
        சமயங் கடந்தமோன<br/>
   சமரசம் வகுத்தநீ யுன்னையான் அணுகவுந்<br/>
        தண்ணருள் வகுக்க இலையோ<br/>
பொய்வளரும் நெஞ்சினர்கள் காணாத காட்சியே<br/>
        பொய்யிலா மெய்யரறிவில்<br/>
   போதபரி பூரண அகண்டிதா காரமாய்ப்<br/>
        போக்குவர வற்றபொருளே<br/>
தெய்வமறை முடிவான பிரணவ சொரூபியே<br/>
        சித்தாந்த முத்திமுதலே<br/>
   சிரகிரி விளங்கவரு தக்ஷிணா மூர்த்தியே<br/>
        சின்மயா னந்தகுருவே.                    4 .<br/>
<br/>
ஐந்துவகை யாகின்ற பூதபே தத்தினால்<br/>
          ஆகின்ற ஆக்கைநீர்மேல்<br/>
    அமர்கின்ற குமிழியென நிற்கின்ற தென்னநான்<br/>
          அறியாத காலமெல்லாம்<br/>
புந்திமகி ழுறவுண் டுடுத்தின்ப மாவதே<br/>
          போந்தநெறி என்றிருன்ந்தேன்<br/>
    பூராய மாகநின தருள்வந் துணர்த்த இவை<br/>
          போனவழி தெரியவில்லை<br/>
எந்தநிலை பேசினும் இணங்கவிலை யல்லால்<br/>
         இறப்பொடு பிறப்பையுள்ளே<br/>
    எண்ணினால் நெஞ்சது பகீரெனுந் துயிலுறா<br/>
         திருவிழியும் இரவுபகலாய்ச்<br/>
செந்தழலின் மெழுகான தங்கம் இவை என்கொலோ<br/>
         சித்தாந்த முத்திமுதலே<br/>
   சிரகிரி விளங்கவரு தக்ஷிணா மூர்த்தியே<br/>
         சின்மயா னந்தகுருவே.                      5.<br/>
<br/>
காரிட்ட ஆணவக் கருவறையில் அறிவற்ற<br/>
        கண்ணிலாக் குழவியைப்போற்<br/>
   கட்டுண் டிருந்தஎமை வெளியில்விட் டல்லலாங்<br/>
        காப்பிட் டதற்கிசைந்த<br/>
பேரிட்டு மெய்யென்று பேசுபாழ்ம் பொய்யுடல்<br/>
        பெலக்கவிளை யமுதமூட்டிப்<br/>
   பெரியபுவ னத்தினிடை போக்குவர வுறுகின்ற<br/>
        பெரியவிளை யாட்டமைத்திட்<br/>
டேரிட்ட தன்சுருதி மொழிதப்பில் நமனைவிட்<br/>
        டிடருற உறுக்கி இடர்தீர்த்<br/>
   திரவுபக லில்லாத பேரின்ப வீட்டினில்<br/>
        இசைந்துதுயில் கொண்மின்என்று<br/>
சீரிட்ட உலகன்னை வடிவான எந்தையே<br/>
         சித்தாந்த முத்திமுதலே<br/>
  சிரகிரி விளங்கவரு தக்ஷிணா மூர்த்தியே<br/>
             சின்மயா னந்தகுருவே.                    6.<br/>
<br/>
கருமருவு குகையனைய காயத்தின் நடுவுள்<br/>
            களிம்புதோய் செம்பனையயான்<br/>
   காண்டக இருக்கநீ ஞான அனல் மூட்டியே<br/>
            கனிவுபெற உள்ளுருக்கிப்<br/>
பருவம தறிந்துநின் னருளான குளிகைகொடு<br/>
            பரிசித்து வேதிசெய்து<br/>
   பத்துமாற் றுத்தஙக மாக்கியே பணிகொண்ட<br/>
            பக்ஷத்தை என்சொல்லுகேன்<br/>
அருமைபெறு புகழ்பெற்ற வேதாந்த சித்தாந்தம்<br/>
            ஆதியாம் அந்தமீதும்<br/>
   அத்துவித நிலையராய் என்னையாண் டுன்னடிமை<br/>
            யான வர்க ளறிவினூடுந்<br/>
திருமருவு கல்லா லடிக்கீழும் வளர்கின்ற<br/>
            சித்தாந்த முத்திமுதலே<br/>
   சிரகிரி விளங்கவரு தஷிணா மூர்த்தியே<br/>
            சின்மயா னந்தகுருவே.                     7.<br/>
<br/>
கூடுத லுடன்பிரித லற்றுநிர்த் தொந்தமாய்க்<br/>
         குவிதலுடன் விரிதலற்றுக்<br/>
   குணமற்று வரவினொடு போக்கற்று நிலையான<br/>
         குறியற்று மலமுமற்று<br/>
நாடுதலு மற்றுமேல் கீழ்நடுப் பக்கமென<br/>
         நண்ணுதலு மற்றுவிந்து<br/>
   நாதமற் றைவகைப் பூதபே தமுமற்று<br/>
         ஞாதுருவின் ஞானமற்று<br/>
வாடுதலு மற்றுமேல் ஒன்றற் றிறண்டற்று<br/>
         வாக்கற்று மனமுமற்று<br/>
   மன்னுபரி பூரணச் சுகவாரி தன்னிலே<br/>
         வாய்மடுத் துண்டவசமாய்த்<br/>
தேடுதலு மற்றவிட நிலையென்ற மெளனியே<br/>
         சித்தாந்த முத்திமுதலே<br/>
   சிரகிரி விளங்கவரு தஷிணா மூர்த்தியே<br/>
         சின்மயா னந்தகுருவே.                   8.<br/>
<br/>
தாராத அருளெலாந் தந்தருள மெளனியாய்த்<br/>
         தாயனைய கருணைகாட்டித்<br/>
   தாளிணையென் முடிசூட்டி அறிவிற் சமாதியே<br/>
         சாசுவத சம்ப்ரதாயம்<br/>
ஓராமல் மந்திரமும் உன்னாமல் முத்திநிலை<br/>
         ஒன்றோ டிரண்டெனாமல்<br/>
   ஒளியெனவும் வெளியெனவும் உருவெனவும் நாதமாம்<br/>
         ஒலியெனவும் உணர்வறாமல்<br/>
பாராது பார்ப்பதே ஏதுசா தனமற்ற<br/>
         பரமஅநு பூதிவாய்க்கும்<br/>
   பண்பென் றுணர்த்தியது பாராம லந்நிலை<br/>
         பதிந்தநின் பழவடியாதஞ்<br/>
சீரா யிருக்கநின தருள் வேண்டும் ஐயனே<br/>
         சித்தாந்த முத்திமுதலே<br/>
   சிரகிரி விளங்கவரு தஷிணா மூர்த்தியே<br/>
         சின்மயா னந்தகுருவே.                  9.<br/>
<br/>
போதமாய் ஆதிநடு அந்தமும் இலாததாய்ப்<br/>
        புனிதமாய் அவிகாரமாய்ப்<br/>
   போக்குவர வில்லாத இன்பமாய் நின்றநின் <br/>
        பூரணம் புகலிடமதா<br/>
ஆதரவு வையாமல் அறிவினை மறைப்பதுநின்<br/>
       அருள்பின்னும் அறிவின்மைதீர்த் <br/>
   தறிவித்து நிற்பதுநின் அருளாகில் எளியனேற்<br/>
             கறிவாவ தேதறிவிலா<br/>
ஏதம்வரு வகையேது வினையேது வினைதனக்<br/>
             கீடான காயமேதென்<br/>
   இச்சா சுதந்தரஞ் சிறிதுமிலை இகபரம்<br/>
             இரண்டினுள் மலைவுதீரத்<br/>
தீதிலருள் கொண்டினி யுணர்த்தியெனை யாள்வையோ<br/>
           சித்தாந்த முத்திமுதலே<br/>
   சிரகிரி விளங்கவரு தஷிணா மூர்த்தியே<br/>
           சின்மயா னந்தகுருவே.                 10.<br/>
<br/>
பத்திநெறி நிலைநின்றும் நவகண்ட பூமிப்<br/>
        பரப்பைவல மாகவந்தும்<br/>
   பரவையிடை மூழ்கியும் நதிகளிடை மூழ்கியும்<br/>
        பசிதாக மின்றியெழுநா<br/>
மத்தியிடை நின்றும்உதிர் சருகுபுனல் வாயுவினை<br/>
        வன்பசி தனக்கடைத்து<br/>
   மெனத் திருந்தும்உயர் மலைநுழைவு புக்கியும்<br/>
        மன்னுதச நாடிமுற்றுஞ்<br/>
சுத்திசெய் தும்மூல ப்ராணனோ டங்கியைச்<br/>
        சோமவட் டத்தடைத்துஞ்<br/>
   சொல்லரிய அமுதுண்டும் அற்பவுடல் கற்பங்கள்<br/>
        தோறும்நிலை நிற்கவீறு<br/>
சித்திசெய் துஞ்ஞான மலதுகதி கூடுமோ<br/>
        சித்தாந்த முத்திமுதலே<br/>
   சிரகிரி விளங்கவரு தஷிணா மூர்த்தியே<br/>
           சின்மயா னந்தகுருவே.                      11.<br/>
 ------------<br/>
<br/>
<strong><center>  5. மௌனகுரு வணக்கம் </center></strong><br/>
<br/>
<br/>
ஆசைநிக ளத்தினை நிர்த்தூளி படவுதறி<br/>
        ஆங்கார முளையைஎற்றி<br/>
   அத்துவித மதமாகி மதம்ஆறும் ஆறாக<br/>
        அங்கையின் விலாழியாக்கிப்<br/>
பாசஇருள் தன்னிழ லெனச்சுளித் தார்த்துமேல்<br/>
        பார்த்துப் பரந்தமனதைப்<br/>
   பாரித்த கவளமாய்ப் பூரிக்க வுண்டுமுக<br/>
        படாமன்ன மாயைநூறித்<br/>
தேசுபெற நீவைத்த சின்முத்தி ராங்குசச்<br/>
        செங்கைக் குளேயடக்கிச்<br/>
   சின்மயா னந்தசுக வெள்ளம் படிந்துநின்<br/>
        திருவருட் பூர்த்தியான<br/>
வாசமுறு சற்சார மீதென்னை யொருஞான<br/>
        மத்தகச மெனவளர்த்தாய்<br/>
   மந்த்ரகுரு வேயோக தந்த்ரகுரு வேமூலன்<br/>
        மரபில்வரு மௌன குருவே.                        1.<br/>
<br/>
ஐந்துவகை யாகின்ற பூதமுதல் நாதமும்<br/>
        அடங்கவெளி யாகவெளிசெய்<br/>
   தறியாமை யறிவாதி பிரிவாக அறிவார்கள்<br/>
        அறிவாக நின்றநிலையில்<br/>
சிந்தையற நில்லென்று சும்மா இருத்திமேல்<br/>
        சின்மயா னந்தவெள்ளந்<br/>
   தேக்கித் திளைத்துநான் அதுவா யிருக்கநீ<br/>
        செய்சித்ர மிகநன்றுகாண்<br/>
எந்தைவட வாற்பரம குருவாழ்க வாழஅரு<br/>
        ளியநந்தி மரபுவாழ்க<br/>
   என்றடியர் மனமகிழ வேதாக மத்துணி<br/>
        பிரண்டில்லை யொன்றென்னவே<br/>
வந்தகுரு வேவீறு சிவஞான சித்திநெறி<br/>
        மௌனோப தேசகுருவே<br/>
   மந்த்ரகுரு வேயோக தந்த்ரகுரு வேமூலன்<br/>
        மரபில்வரு மௌன குருவே.                     2.<br/>
<br/>
ஆதிக்க நல்கினவ ராரிந்த மாயைக்கென்<br/>
        அறிவன்றி யிடமில்லையோ<br/>
   அந்தரப் புட்பமுங் கானலின் நீருமோர்<br/>
        அவசரத் துபயோகமோ<br/>
போதித்த நிலையையும் மயக்குதே அபயம்நான்<br/>
        புக்கஅருள் தோற்றிடாமல்<br/>
   பொய்யான வுலகத்தை மெய்யா நிறுத்தியென்<br/>
        புந்திக்குள் இந்த்ரசாலஞ்<br/>
சாதிக்கு தேயிதனை வெல்லவும் உபாயம்நீ<br/>
        தந்தருள்வ தென்றுபுகல்வாய்<br/>
   சண்மத ஸ்தாபனமும் வேதாந்த சித்தாந்த<br/>
        சமரசநிர் வாகநிலையும்<br/>
மாதிக்கொ டண்டப் பரப்பெலாம் அறியவே<br/>
        வந்தருளு ஞானகுருவே<br/>
   மந்த்ரகுரு வேயோக தந்த்ரகுரு வேமூலன்<br/>
        மரபில்வரு மௌன குருவே.           3.<br/>
<br/>
மின்னனைய பொய்யுடலை நிலையென்றும் மையிலகு<br/>
           விழிகொண்டு மையல்பூட்டும்<br/>
   மின்னார்க ளின்பமே மெய்யெம்றும் வளர்மாட<br/>
           மேல்வீடு சொர்க்கமென்றும்<br/>
பொன்னையழி யாதுவளர் பொருளென்று போற்றிஇப்<br/>
           பொய்வேட மிகுதிகாட்டிப்<br/>
   பொறையறிவு துறவீதல் ஆதிநற் குணமெலாம்<br/>
           போக்கிலே போகவிட்டுத்<br/>
தன்னிகரி லோபாதி பாழ்ம்பேய் பிடித்திடத்<br/>
           தரணிமிசை லோகாயதன்<br/>
   சமயநடை சாராமல் வேதாந்த சித்தாந்த<br/>
           சமரச சிவாநுபூதி<br/>
மன்னவொரு சொற்கொண் டெனைத்தடுத் தாண்டன்பின்<br/>
           வாழ்வித்த ஞானகுருவே<br/>
   மந்த்ரகுரு வேயோக தந்த்ரகுரு வேமூலன்<br/>
        மரபில்வரு மௌன குருவே.                4.<br/>
<br/>
போனகம் இருக்கின்ற சாலையிடை வேண்டுவ<br/>
        புசித்தற் கிருக்குமதுபோல்<br/>
   புருடர்பெறு தர்மாதி வேதமுடன் ஆகமம்<br/>
        புகலுமதி னாலாம்பயன்<br/>
ஞானநெறி முக்யநெறி காட்சியனு மானமுதல்<br/>
        நானாவி தங்கள் தேர்ந்து<br/>
   நான்நான் எனக்குளறு படைபுடை பெயர்ந்திடவும்<br/>
        நான்குசா தனமும்ஓர்ந்திட்<br/>
டானநெறி யாஞ்சரியை யாதிசோ பானமுற்<br/>
        றணுபஷ சம்புபஷம்<br/>
   ஆமிரு விகற்பமும் மாயாதி சேவையும்<br/>
        அறிந்திரண் டொன்றென்னுமோர்<br/>
மானத விகற்பமற வென்றுநிர் பதுநமது<br/>
        மரபென்ற பரமகுருவே<br/>
   மந்த்ரகுரு வேயோக தந்த்ரகுரு வேமூலன்<br/>
        மரபில்வரு மௌன குருவே.                    5.<br/>
<br/>
கல்லாத அறிவுமேற் கேளாத கேளாத கேள்வியுங்<br/>
        கருணைசிறி தேதுமில்லாக்<br/>
   காட்சியும் கொலைகளவு கட்காமம் மாட்சியாக்<br/>
        காதலித் திடுநெஞ்சமும்<br/>
பொல்லாத பொய்ம்மொழியும் அல்லாது நன்மைகள்<br/>
        பொருந்துகுணம் ஏதும்அறியேன்<br/>
   புருடர்வடி வானதே யல்லாது கனவிலும்<br/>
        புருடார்த்தம் ஏதுமில்லேன்<br/>
எல்லா மறிந்தநீ யறியாத தன்றெனக்<br/>
        கெவ்வண்ணம் உய்வண்ணமோ<br/>
   இருளையிரு ளென்றவ்ர்க் கொளிதா ரகம்பெறும்<br/>
        எனக்குநின் னருள்தாரகம்<br/>
வல்லா னெனும்பெய ருனக்குள்ள தேயிந்த<br/>
        வஞ்சகனை யாளநினையாய்<br/>
மந்த்ரகுரு வேயோக தந்த்ரகுரு வேமூலன்<br/>
        மரபில்வரு மௌன குருவே.                      6.<br/>
<br/>
கானகம் இலங்குபுலி பசுவொடு குலாவும்நின்<br/>
        கண்காண மதயானைநீ<br/>
   கைகாட்ட வுங்கையால் நெகிடிக் கெனப்பெரிய<br/>
        கட்டைமிக ஏந்திவருமே<br/>
போனகம் அமைந்ததென அக்காம தேனுநின்<br/>
        பொன்னடியில் நின்றுசொலுமே<br/>
  புவிராசர் கவிராசர் தவராச ரென்றுனைப்<br/>
        போற்றிசய போற்றிஎன்பார்<br/>
ஞானகரு ணாகர முகங்கண்ட போதிலே<br/>
        நவநாத சித்தர்களும்உன்<br/>
    நட்பினை விரும்புவார் சுகர்வாம தேவர்முதல்<br/>
        ஞானிகளும் உனைமெச்சுவார்<br/>
வானகமும் மண்ணகமும் வந்தெதிர் வணங்கிடும்உன்<br/>
        மகிமையது சொல்லஎளிதோ<br/>
    மந்த்ரகுரு வேயோக தந்த்ரகுரு வேமூலன்<br/>
        மரபில்வரு மௌன குருவே.                     7.<br/>
<br/>
சருகுசல பட்சணிக ளருகோடி யல்லால்<br/>
        சகோரபட் சிகள்போலவே<br/>
    தவளநில வொழுகமிர்த தாரையுண் டழியாத<br/>
        தன்மைய ரனந்தகோடி<br/>
இருவினைக ளற்றிரவு பகலென்ப தறியாத<br/>
        ஏகாந்த மோனஞான<br/>
    இன்பநிட் டையர்கோடி மணிமந்த்ர சித்திநிலை<br/>
        எய்தினர்கள் கோடிசூழக்<br/>
குருமணி யிழைத்திட்ட சிங்கா தனத்தின்மிசை<br/>
           கொலுவீற் றிருக்கும்நின்னை<br/>
  கும்பிட் டனந்தமுறை தெண்டனிட் டென்மனக்<br/>
           குறையெலாந் தீரும்வண்ணம்<br/>
மதுமல ரெடுத்துனிரு தாளையர்ச் கிக்கவெனை<br/>
        வாவென் றழைப்பதெந்நாள்<br/>
    மந்த்ரகுரு வேயோக தந்த்ரகுரு வேமூலன்<br/>
        மரபில்வரு மௌன குருவே.                   8.<br/>
<br/>
ஆங்கார மானகுல வேடவெம் பேய்பாழ்த்த<br/>
        ஆணவத் தினும்வலிதுகாண்<br/>
    அறிவினை மயக்கிடும் நடுவறிய வொட்டாது<br/>
        யாதொன்று தொடினும் அதுவாய்த்<br/>
தாங்காது மொழிபேசும் அரிகரப் பிரமாதி<br/>
        தம்மொடு சமானமென்னுந்<br/>
    தடையற்ற தேரிலஞ் சுருவாணி போலவே<br/>
        தன்னிலசை யாதுநிற்கும்<br/>
ஈங்காரெ னக்குநிகர் என்னப்ர தாபித்<br/>
        திராவணா காரமாகி<br/>
    இதயவெளி யெங்கணுந் தன்னரசு நாடுசெய்<br/>
        திருக்கும்இத னொடெந்நேரமும்<br/>
வாங்காநி லாஅடிமை போராட முடியுமோ<br/>
        மௌனோப தேசகுருவே<br/>
    மந்த்ரகுரு வேயோக தந்த்ரகுரு வேமூலன்<br/>
        மரபில்வரு மௌன குருவே.           9.<br/>
<br/>
பற்றுவெகு விதமாகி யொன்றைவிட் டொன்றனைப்<br/>
        பற்றியுழல் கிருமிபோலப்<br/>
    பாழ்ஞ்சிந்தை பெற்றநான் வெளியாக நின்னருள்<br/>
        பகர்ந்துமறி யேன்துவிதமோ<br/>
சிற்றறிவ தன்றியும் எவரேனும் ஒருமொழி<br/>
        திடுக்கென் றுரைத்தபோது<br/>
    சிந்தைசெவி யாகவே பறையறைய வுதரவெந்<br/>
        தீநெஞ்சம் அளவளாவ<br/>
உற்றுணர உண்ர்வற்றுன் மத்தவெறி யினர்போல<br/>
        உளறுவேன் முத்திமார்க்கம்<br/>
    உணர்வதெப் படியின்ப துன்பஞ் சமானமாய்<br/>
        உறுவதெப் படியாயினும்<br/>
மற்றெனக் கையநீ சொன்னவொரு வார்த்தையினை<br/>
        மலையிலக் கெனநம்பினேன்<br/>
    மந்த்ரகுரு வேயோக தந்த்ரகுரு வேமூலன்<br/>
        மரபில்வரு மௌன குருவே.                      10.<br/>
-----------<br/>
<br/>
<strong><center> 6. கருணாகரக்கடவுள் </center></strong><br/>
<br/>
<br/>
நிர்க்குண நிராமய நிரஞ்சன நிராலம்ப<br/>
        நிர்விடய கைவல்யமா<br/>
    நிட்கள அசங்கசஞ் சலரகித நிர்வசன<br/>
        நிர்த்தொந்த நித்தமுக்த<br/>
தற்பரவித் வாதீத வ்யோமபரி பூரண<br/>
        சதானந்த ஞானபகவ<br/>
    சம்புசிவ சங்கர சர்வேச என்றுநான்<br/>
        சர்வகா லமும்நினைவனோ<br/>
அற்புத அகோசர நிவிர்த்திபெறும் அன்பருக்<br/>
        கானந்த பூர்த்தியான<br/>
    அத்துவித நிச்சய சொரூபசாட் சாத்கார<br/>
        அநுபூதி யநுசூதமுங்<br/>
கற்பனை யறக்காண முக்கணுடன் வடநிழற்<br/>
        கண்ணூ டிருந்தகுருவே<br/>
    கருதரிய சிற்சபையி லானந்த நிர்த்தமிடு<br/>
        கருணா கரக்கடவுளே.                     1.<br/>
<br/>
மண்ணாதி ஐந்தொடு புறத்திலுள கருவியும்<br/>
        வாக்காதி சுரோத்ராதியும்<br/>
    வளர்கின்ற சப்தாதி மனமாதி கலையாதி<br/>
        மன்னுசுத் தாதியுடனே<br/>
தொண்ணூற்றொ டாறுமற் றுள்ளனவும் மௌனியாய்ச்<br/>
        சொன்னவொரு சொற்கொண்டதே<br/>
    தூவெளிய தாயகண் டானந்த சுகவாரி<br/>
        தோற்றுமதை என்சொல்லுவேன்<br/>
பண்ணாரும் இசையினொடு பாடிப் படித்தருட்<br/>
        பான்மைநெறி நின்றுதவறாப்<br/>
    பக்குவ விசேடராய் நெக்குநெக் குருகிப்<br/>
        பணிந்தெழுந் திருகைகூப்பிக்<br/>
கண்ணாறு கரைபுரள நின்றஅன் பரையெலாங்<br/>
        கைவிடாக் காட்சியுறவே<br/>
    கருதரிய சிற்சபையி லானந்த நிர்த்தமிடு<br/>
        கருணா கரக்கடவுளே.                       2.<br/>
<br/>
எல்லாமுன் அடிமையே எல்லாமுன் உடைமையே<br/>
        எல்லாமுன் னுடையசெயலே<br/>
    எங்கணும் வியாபிநீ என்றுசொலு மியல்பென்<br/>
        றிருக்காதி வேதமெல்லாஞ்<br/>
சொல்லான் முழக்கியது மிக்கவுப காரமாச்<br/>
        சொல்லிறந் தவரும்விண்டு<br/>
    சொன்னவையு மிவைநல்ல குருவான பேருந்<br/>
        தொகுத்தநெறி தானுமிவையே<br/>
அல்லாம லில்லையென நன்றா அறிந்தேன்<br/>
        அறிந்தபடி நின்றுசுகநான்<br/>
    ஆகாத வண்ணமே இவ்வண்ண மாயினேன்<br/>
        அதுவுநின தருளென்னவே<br/>
கல்லாத அறிஞனுக் குள்ளே யுணர்த்தினை<br/>
        கதிக்குவகை யேதுபுகலாய்<br/>
    கருதரிய சிற்சபையி லானந்த நிர்த்தமிடு<br/>
        கருணா கரக்கடவுளே.                     3.<br/>
<br/>
பட்டப் பகற்பொழுதை இருளென்ற மருளர்தம்<br/>
        பட்சமோ எனதுபட்சம்<br/>
    பார்த்தவிட மெங்கணுங் கோத்தநிலை குலையாது<br/>
        பரமவெளி யாகவொருசொல்<br/>
திட்டமுடன் மௌனியா யருள்செய் திருக்கவுஞ்<br/>
        சேராமல் ஆராகநான்<br/>
    சிறுவீடு கட்டியதின் அடுசோற்றை யுண்டுண்டு<br/>
        தேக்குசிறி யார்கள்போல<br/>
நட்டனைய தாக்கற்ற கல்வியும் விவேகமும்<br/>
        நன்னிலய மாகவுன்னி<br/>
    நானென்று நீயென் றிரண்டில்லை யென்னவே<br/>
        நடுவே முளைத்தமனதைக்<br/>
கட்டஅறி யாமலே வாடினே னெப்போது<br/>
        கருணைக் குரித்தாவனோ<br/>
    கருதரிய சிற்சபையி லானந்த நிர்த்தமிடு<br/>
        கருணா கரக்கடவுளே. 4.<br/>
<br/>
மெய்விடா நாவுள்ள மெய்யரு ளிருந்துநீ<br/>
           மெய்யான மெய்யைஎல்லாம்<br/>
   மெய்யென வுணர்த்தியது மெய்யிதற் கையமிலை<br/>
           மெய்யேதும் அறியாவெறும்<br/>
பொய்விடாப் பொய்யினேன் உள்ளத் திருந்துதான்<br/>
           பொய்யான பொய்யைஎல்லாம்<br/>
   பொய்யெனா வண்ணமே புகலமைத் தாயெனில்<br/>
           புன்மையேன் என்செய்குவேன்<br/>
மைவிடா செழுநீல கண்டகுரு வேவிட்ணு<br/>
           வடிவான ஞானகுருவே<br/>
   மலர்மேவி மறையோது நான்முகக் குருவே<br/>
           மதங்கள்தொறும் நின்றகுருவே<br/>
கைவிடா தேயென்ற அன்பருக் கன்பாய்க்<br/>
           கருத்தூ டுணர்த்துகுருவே<br/>
   கருதரிய சிற்சபையி லானந்த நிர்த்தமிடு<br/>
        கருணா கரக்கடவுளே. 5.<br/>
<br/>
பண்ணே னுனக்கான பூசையொரு வடிவிலே<br/>
           பாவித் திறைஞ்சஆங்கே<br/>
   பார்க்கின்ற மலரூடு நீயே யிருத்திஅப்<br/>
           பனிமல ரெடுக்கமனமும்<br/>
நண்ணேன் அலாமலிரு கைதான் குவிக்கஎனில்<br/>
           நாணும்என் னுளம்நிற்றிநீ<br/>
   நான்கும்பி டும்டோ தரைக்கும்பி டாதலால்<br/>
           நான்பூசை செய்யல் முறையோ<br/>
விண்ணேவி ணாதியாம் பூதமே நாதமே<br/>
           வேதமே வேதாந்தமே<br/>
   மேதக்க கேள்வியே கேள்வியாம் பூமிக்குள்<br/>
           வித்தேஅ வித்தின் முளையே<br/>
கண்ணே கருத்தேஎன் எண்ணே எழுத்தே<br/>
           கதிக்கான மோனவடிவே<br/>
   கருதரிய சிற்சபையி லானந்த நிர்த்தமிடு<br/>
        கருணா கரக்கடவுளே. 6.<br/>
<br/>
சந்ததமும் வேதமொழி யாதொன்று பற்றினது<br/>
           தான்வந்து முற்றுமெனலால்<br/>
   சகமீ திருந்தாலும் மரணமுண் டென்பது<br/>
           சதாநிட்டர் நினைவதில்லை<br/>
சிந்தையறி யார்க்கீது டோதிப்ப தல்லவே<br/>
           செப்பினும் வெகுதர்க்கமாம்<br/>
   திவ்யகுண மார்க்கண்டர் சுகராதி முனிவோர்கள்<br/>
           சித்தாந்த நித்யரலரோ<br/>
இந்த்ராதி தேவதைகள் பிரமாதி கடவுளர்<br/>
           இருக்காதி வேதமுனிவர்<br/>
   எண்ணரிய கணநாதர் நவநாத சித்தர்கள்<br/>
           இ¢ரவிமதி யாதியோர்கள்<br/>
கந்தருவர் கின்னரர்கள் மற்றையர்கள் யாவருங்<br/>
           கைகுவித் திடுதெய்வமே<br/>
   கருதரிய சிற்சபையி லானந்த நிர்த்தமிடு<br/>
           கருணா கரக்கடவுளே. 7.<br/>
<br/>
துள்ளுமறி யாமனது பலிகொடுத் தேன்கர்ம<br/>
           துட்டதே வதைகளில்லை<br/>
   துரியநிறை சாந்ததே வதையாம் உனக்கே<br/>
           தொழும்பன்அன் பபிடேகநீர்<br/>
உள்ளுறையி லென்னாவி நைவேத்தி யம்ப்ராணன்<br/>
           ஓங்குமதி தூபதீபம்<br/>
   ஒருசால மன்றிது சதாகால பூசையா<br/>
           ஒப்புவித் தேன்கருணைகூர்<br/>
தெள்ளிமறை வடியிட்ட அமுதப் பிழம்பே<br/>
           தெளிந்ததே னேசீனியே<br/>
   திவ்யரச மியாவுந் திரண்டொழுகு பாகே<br/>
           தெவிட்டாத ஆனந்தமே<br/>
கள்ளன் அறி வூடுமே மெள்ளமெள வெளியாய்க்<br/>
           கலக்கவரு நல்லஉறவே<br/>
   கருதரிய சிற்சபையி லானந்த நிர்த்தமிடு<br/>
           கருணா கரக்கடவுளே. 8.<br/>
<br/>
உடல்குழைய என்பெலாம் நெக்குருக விழிநீர்கள்<br/>
           ஊற்றென வெதும்பியூற்ற<br/>
   ஊசிகாந் தத்தினைக் கண்டணுகல் போலவே<br/>
           ஓருறவும் உன்னியுன்னிப்<br/>
படபடென நெஞ்சம் பதைத்துள் நடுக்குறப்<br/>
           பாடியா டிக்குதித்துப்<br/>
   பனிமதி முகத்திலே நிலவனைய புன்னகை<br/>
           பரப்பியார்த் தார்த்தெழுந்து<br/>
மடலவிழு மலரனைய கைவிரித் துக்கூப்பி<br/>
           வானேயவ் வானிலின்ப<br/>
   மழையே மழைத்தாரை வெள்ளமே நீடூழி<br/>
           வாழியென வாழ்த்தியேத்துங்<br/>
கடல்மடை திறந்தனைய அன்பரன் புக்கெளியை<br/>
           கன்னெஞ்ச னுக்கெளியையோ<br/>
   கருதரிய சிற்சபையி லானந்த நிர்த்தமிடு<br/>
           கருணா கரக்கடவுளே. 9.<br/>
<br/>
இங்கற்ற படியங்கு மெனவறியு நல்லறிஞர்<br/>
        எக்காலமும் உதவுவார்<br/>
   இன்சொல்தவ றார்பொய்மை யாமிழுக் குரையார்<br/>
        இரங்குவார் கொலைகள்பயிலார்<br/>
சங்கற்ப சித்தரவ ருள்ளக் கருத்திலுறை<br/>
        சாட்சிநீ யிகபரத்துஞ்<br/>
   சந்தான கற்பகத் தேவா யிருந்தே<br/>
        சமத்தஇன் பமும்உதவுவாய்<br/>
சிங்கத்தை யொத்தென்னைப் பாயவரு வினையினைச்<br/>
        சேதிக்க வருசிம்புளே<br/>
   சிந்தா குலத்திமிரம் அகலவரு பானுவே<br/>
        தீனனேன் கரையேறவே<br/>
கங்கற்ற பேராசை வெள்ளத்தின் வளரருட்<br/>
        ககனவட் டக்கப்பலே<br/>
   கருதரிய சிற்சபையி லானந்த நிர்த்தமிடு<br/>
           கருணா கரக்கடவுளே. 10.   <br/>
-------<br/>
<br/>
<strong><center> 7. சித்தர்கணம் </center></strong><br/>
<br/>
திக்கொடு திகந்தமும் மனவேக மென்னவே<br/>
           சென்றோடி யாடிவருவீர்<br/>
   செம்பொன்மக மேருவொடு குணமேரு என்னவே<br/>
           திகழ்துருவம் அளவளாவி<br/>
உக்ரமிகு சக்ரதர னென்னநிற் பீர்கையில்<br/>
           உழுந்தமிழும் ஆசமனமா<br/>
   வோரேழு கடலையும் பருகவல் லீரிந்த்ரன்<br/>
           உலகும்அயி ராவதமுமே<br/>
கைக்கெளிய பந்தா எடுத்து விளையாடுவீர்<br/>
           ககனவட் டத்தையெல்லாம்<br/>
   கடுகிடை யிருத்தியே அஷ்டகுல வெற்பையும்<br/>
           காட்டுவீர் மேலும்மேலும்<br/>
மிக்கசித் திகளெலாம் வல்லநீ ரடிமைமுன்<br/>
           விளங்குவரு சித்திஇலிரோ<br/>
   வேதாந்த சித்தாந்த சமரசநன் னிலைபெற்ற<br/>
           வித்தகச் சித்தர்கணமே . 1.<br/>
<br/>
பாட்டளி துதைந்துவளர் கற்பகநல் நீழலைப்<br/>
           பாரினிடை வரவழைப்பீர்<br/>
   பத்மநிதி சங்கநிதி இருபாரி சத்திலும்<br/>
           பணிசெய்யுந் தொழிலாளர்போல்<br/>
கேட்டது கொடுத்துவர நிற்கவைப் பீர்பிச்சை<br/>
           கேட்டுப் பிழைப்போரையுங்<br/>
   கிரீடபதி யாக்குவீர் கற்பாந்த வெள்ளமொரு<br/>
           கேணியிடை குறுகவைப்பீர்<br/>
ஓட்டினை எடுத்தா யிரத்தெட்டு மாற்றாக<br/>
           ஒளிவிடும் பொன்னாக்குவீர்<br/>
   உரகனும் இளைப்பாற யோகதண் டத்திலே<br/>
           உலகுசுமை யாகவருளால்<br/>
மீட்டிடவும் வல்லநீ ரென்மனக் கல்லையனல்<br/>
           மெழுகாக்கி வைப்பதரிதோ<br/>
   வேதாந்த சித்தாந்த சமரசநன் னிலைபெற்ற<br/>
           வித்தகச் சித்தர்கணமே . 2.<br/>
<br/>
பாரொடுநன் னீராதி யொன்றொடொன் றாகவே<br/>
           பற்றிலய மாகுபோழ்து<br/>
   பரவெளியின் மருவுவீர் கற்பாந்த வெள்ளம்<br/>
           பரந்திடி னதற்குமீதே<br/>
நீரிலுறை வண்டாய்த் துவண்டுசிவ  யோகநிலை<br/>
           நிற்பீர் விகற்பமாகி<br/>
   நெடியமுகி லேழும்பரந்துவரு டிக்கிலோ<br/>
           நிலவுமதி மண்டலமதே<br/>
ஊரென விளங்குவீர் பிரமாதி முடிவில்விடை<br/>
           ஊர்தியரு ளாலுலவுவீர்<br/>
   உலகங்கள் கீழ்மேல வாகப் பெருங்காற்<br/>
           றுலாவின்நல் தாரணையினால்<br/>
மேருவென அசையாமல் நிற்கவல் லீருமது<br/>
           மேதக்க சித்திஎளிதோ<br/>
   வேதாந்த சித்தாந்த சமரசநன் னிலைபெற்ற<br/>
           வித்தகச் சித்தர்கணமே . 3.<br/>
<br/>
எண்ணரிய பிறவிதனில் மானுடப் பிறவிதான்<br/>
           யாதினும் அரிதரிதுகாண்<br/>
   இப்பிறவி தப்பினா லெப்பிறவி வாய்க்குமோ<br/>
           ஏதுவருமோ அறிகிலேன்<br/>
கண்ணகல் நிலத்துநான் உள்ளபொழு தேஅருட்<br/>
           ககனவட் டத்தில்நின்று<br/>
   காலூன்றி நின்றுபொழி யானந்த முகிலொடு<br/>
           கலந்துமதி யவசமுறவே<br/>
பண்ணுவது நன்மைஇந் நிலைபதியு மட்டுமே<br/>
           பதியா யிருந்ததேகப்<br/>
   பவுரிகுலை யாமலே கௌரிகுண் டலியாயி<br/>
           பண்ணவிதன் அருளினாலே<br/>
விண்ணிலவு மதியமுதம் ஒழியாது பொழியவே<br/>
           வேண்டுவே னுமதடிமைநான்<br/>
   வேதாந்த சித்தாந்த சமரசநன் னிலைபெற்ற<br/>
           வித்தகச் சித்தர்கணமே . 4.<br/>
<br/>
பொய்திகழும் உலகநடை என்சொல்கேன் என்சொல்கேன்<br/>
           பொழுதுபோக் கேதென்னிலோ<br/>
   பொய்யுடல் நிமித்தம் புசிப்புக் கலைந்திடல்<br/>
           புசித்தபின் கண்ணுறங்கல்<br/>
கைதவ மலாமலிது செய்தவம தல்லவே<br/>
           கண்கெட்ட பேர்க்கும்வெளியாய்க்<br/>
   கண்டதிது விண்டிதைக் கண்டித்து நிற்றலெக்<br/>
           காலமோ அதையறிகிலேன்<br/>
மைதிகழு முகிலினங் குடைநிழற் றிடவட்ட<br/>
           வரையினொடு செம்பொன்மேரு<br/>
   மால்வரையின் முதுகூடும் யோகதண் டக்கோல்<br/>
           வரைந்துசய விருதுகாட்டி<br/>
மெய்திகழும் அட்டாங்க யொசபூ மிக்குள்வளர்<br/>
           வேந்தரே குணசாந்தரே<br/>
   வேதாந்த சித்தாந்த சமரசநன் னிலைபெற்ற<br/>
           வித்தகச் சித்தர்கணமே. 5.<br/>
<br/>
கெசதுரக முதலான சதுரங்க மனவாதி<br/>
           கேள்வியி னிசைந்துநிற்பக்<br/>
   கெடிகொண்ட தலமாறு மும்மண்ட லத்திலுங்<br/>
           கிள்ளாக்குச் செல்லமிக்க<br/>
தெசவிதம தாய்நின்ற நாதங்க ளோலிடச்<br/>
           சிங்காச னாதிபர்களாய்த்<br/>
   திக்குத் திகந்தமும் பூரண மதிக்குடை<br/>
           திகழ்ந்திட வசந்தகாலம்<br/>
இசையமலர் மீதுறை மணம்போல ஆனந்தம்<br/>
           இதயமேற் கொள்ளும்வண்ணம்<br/>
   என்றைக்கு மழியாத சிவராச யோகராய்<br/>
           இந்தராதி தேவர்களெலாம்<br/>
விசயசய சயவென்ன ஆசிசொல வேகொலு<br/>
           இருக்குநும் பெருமைஎளிதோ<br/>
   வேதாந்த சித்தாந்த சமரசநன் னிலைபெற்ற<br/>
           வித்தகச் சித்தர்கணமே. 6.<br/>
<br/>
ஆணிலே பெண்ணிலே என்போல ஒருபேதை<br/>
           அகிலத்தின் மிசையுள்ளதோ<br/>
   ஆடிய கறங்குபோ லோடியுழல் சிந்தையை<br/>
        அடக்கியொரு கணமேனும்யான்<br/>
காணிலேன் திருவருளை யல்லாது மௌனியாய்க்<br/>
        கண்மூடி யோடுமூச்சைக்<br/>
   கட்டிக் கலாமதியை முட்டவே மூலவெங்<br/>
        கனலினை எழுப்பநினைவும்<br/>
பூணிலேன் இற்றைநாட் கற்றதுங் கேட்டதும்<br/>
        போக்கிலே போகவிட்டுப்<br/>
   பொய்யுலக னாயினேன் நாயினுங் கடையான<br/>
        புன்மையேன் இன்னம் இன்னம்<br/>
வீணிலே யலையாமல் மலையிலக் காகநீர்<br/>
        வெளிப்படத் தோற்றல் வேண்டும்<br/>
   வேதாந்த சித்தாந்த சமரசநன் னிலைபெற்ற<br/>
           வித்தகச் சித்தர்கணமே. 7.<br/>
<br/>
கன்னலமு தெனவுமுக் கனியெனவும் வாயூறு<br/>
           கண்டெனவும் அடியெடுத்துக்<br/>
   கடவுளர்கள் தந்ததல அழுதழுது பேய்போல்<br/>
           கருத்திலெழு கின்றவெல்லாம்<br/>
என்னதறி யாமையறி வென்னுமிரு பகுதியால்<br/>
           ஈட்டுதமி ழென் தமிழினுக்<br/>
   கின்னல்பக ராதுலகம் ஆராமை மேலிட்<br/>
           டிருத்தலால் இத்தமிழையே<br/>
சொன்னவ னியாவனவன் முத்திசித் திகளெலாந்<br/>
           தோய்ந்த நெறியேபடித்தீர்<br/>
   சொல்லுமென அவர்நீங்கள் சொன்னஅவை யிற்சிறிது<br/>
           தோய்ந்தகுண சாந்தனெனவே<br/>
மின்னல்பெற வேசொல்ல அச்சொல்கேட் டடிமைமனம்<br/>
           விகசிப்ப தெந்தநாளோ  <br/>
   வேதாந்த சித்தாந்த சமரசநன் னிலைபெற்ற<br/>
           வித்தகச் சித்தர்கணமே. 8.<br/>
<br/>
பொற்பினொடு கைகாலில் வள்ளுகிர் படைத்தலால்<br/>
           போந்திடை யொடுக்கமுறலால்<br/>
   பொலிவான வெண்ணீறு பூசியே அருள்கொண்டு<br/>
           பூரித்த வெண்ணீர்மையால்<br/>
எற்பட விளங்குகக னத்திலிமை யாவிழி<br/>
           இசைந்துமேல் நோக்கம்உறலால்<br/>
   இரவுபக லிருளான கனதந்தி படநூறி<br/>
           இதயங் களித்திடுதலால்<br/>
பற்பல விதங்கொண்ட புலிகலையி னுரியது<br/>
           படைத்துப்ர தாபமுறலால்<br/>
   பனிவெயில்கள் புகுதாமல் நெடியவான் தொடர்நெடிய<br/>
           பருமர வனங்களாரும்<br/>
வெற்பினிடை யுறைதலால் தவராச சிங்கமென<br/>
           மிக்கோ ருமைப்புகழ்வர்காண்<br/>
   வேதாந்த சித்தாந்த சமரசநன் னிலைபெற்ற<br/>
           வித்தகச் சித்தர்கணமே. 9<br/>
<br/>
கல்லாத பேர்களே நல்லவர்கள் நல்லவர்கள் <br/>
           கற்றும்அறி வில்லாதஎன்<br/>
   கர்மத்தை யென்சொல்கேன்மதியையென் சொல்லுகேன்<br/>
           கைவல்ய ஞானநீதி<br/>
நல்லோ ருரைக்கிலோ கர்மமுக் கியமென்று<br/>
           நாட்டுவேன் கர்மமொருவன்  <br/>
   நாட்டினா லோபழைய ஞானமுக்கியமென்று<br/>
           நவிலுவேன் வடமொழியிலே<br/>
வல்லா னொருத்தன்வர வுந்த்ரா விடத்திலே<br/>
           வந்ததா விவகரிப்பேன்<br/>
   வல்லதமி ழறிஞர்வரின் அங்ஙனே வடமொழியி<br/>
           வசனங்கள் சிறிதுபுகல்வேன்<br/>
வெல்லாம லெவரையும் மருட்டிவிட வகைவந்த<br/>
           வித்தையென் முத்திதருமோ<br/>
   வேதாந்த சித்தாந்த சமரசநன் னிலைபெற்ற<br/>
           வித்தகச் சித்தர்கணமே. 10.<br/>
---------- <br/>
<br/>
<strong><center>  8. ஆனந்தமானபரம் </center></strong><br/>
<br/>
<br/>
கொல்லாமை எத்தனை குணக்கேட்டை நீக்குமக்<br/>
           குணமொன்றும் ஒன்றிலேன்பால்<br/>
   கோரமெத் தனைபட்ச பாதமெத் தனைவன்<br/>
           குணங்களெத் தனைகொடியபாழ்ங்<br/>
கல்லாமை யெத்தனை யகந்தையெத் தனைமனக்<br/>
           கள்ளமெத் தனையுள்ளசற்<br/>
   காரியஞ் சொல்லிடினும் அறியாமை யெத்தனை<br/>
           கதிக்கென் றமைத்தஅருளில்<br/>
செல்லாமை யெத்தனைவிர் தாகோட்டி யென்னிலோ<br/>
           செல்வதெத் தனைமுயற்சி<br/>
   சிந்தையெத் தனைசலனம் இந்த்ரசா லம்போன்ற<br/>
           தேகத்தில் வாஞ்சைமுதலாய்<br/>
அல்லாமை யெத்தனை யமைத்தனை யுனக்கடிமை<br/>
           யானேன் இவைக்கும் ஆளோ<br/>
   அண்டபகி ரண்டமும் அடங்கவொரு நிறைவாகி<br/>
           ஆனந்த மானபரமே. 1.<br/>
<br/>
தெருளாகி மருளாகி யுழலுமன மாய்மனஞ்<br/>
           சேர்ந்துவளர் சித்தாகிஅச்<br/>
   சித்தெலாஞ் சூழ்ந்தசிவ சித்தாய் விசித்ரமாய்த்<br/>
           திரமாகி நானாவிதப்<br/>
பொருளாகி யப்பொருளை யறிபொறியு மாகிஐம்<br/>
           புலனுமாய் ஐம்பூதமாய்ப்<br/>
   புறமுமாய் அகமுமாய்த் தூரஞ் சமீபமாய்ப்<br/>
           போக்கொடு வரத்துமாகி<br/>
இருளாகி யொளியாகி நன்மைதீ மையுமாகி<br/>
           இன்றாகி நாளையாகி<br/>
   என்றுமாய் ஒன்றுமாய்ப் பலவுமாய் யாவுமாய்<br/>
           இவையல்ல வாயநின்னை<br/>
அருளாகி நின்றவர்க ளறிவதல் லாலொருவர்<br/>
           அறிவதற் கெளிதாகுமோ<br/>
   அண்டபகி ரண்டமும் அடங்கவொரு நிறைவாகி<br/>
           ஆனந்த மானபரமே. 2.<br/>
<br/>
மாறுபடு தர்க்கந் தொடுக்கஅறி வார்சாண்<br/>
           வயிற்றின் பொருட்டதாக<br/>
   மண்டலமும் விண்டலமும் ஒன்றாகி மனதுழல<br/>
           மாலாகி நிற்கஅறிவார்<br/>
வேறுபடு வேடங்கள் கொள்ளஅறி வாரொன்றை<br/>
           மெணமெணென் றகம்வேறதாம்<br/>
   வித்தையறி வார்எமைப் போலவே சந்தைபோல்<br/>
           மெய்ந்நூல் விரிக்கஅறிவார்<br/>
சீறுபுலி போற்சீறி மூச்சைப் பிடித்துவிழி<br/>
           செக்கச் சிவக்கஅறிவார்<br/>
   திரமென்று தந்தம் மதத்தையே தாமதச்<br/>
           செய்கைகொடும் உளற அறிவார்<br/>
ஆறுசம யங்கடொறும் வேறுவே றாகிவிளை<br/>
           யாடுமுனை யாவரறிவார்<br/>
   அண்டபகி ரண்டமும் அடங்கவொரு நிறைவாகி<br/>
           ஆனந்த மானபரமே. 3.<br/>
<br/>
காயிலை யுதிர்ந்தகனி சருகுபுனல் மண்டிய<br/>
           கடும்பசி தனக்கடைத்துங்<br/>
   கார்வரையின் முழையிற் கருங்கல்போ லசையாது<br/>
           கண்மூடி நெடிதிருந்தும்<br/>
தீயினிடை வைகியுந் தோயமதில் மூழ்கியுந்<br/>
           தேகங்கள் என்பெலும்பாய்த்<br/>
   தெரியநின் றுஞ்சென்னி மயிர்கள்கூ டாக்குருவி<br/>
           தெற்றவெயி லூடிருந்தும்<br/>
வாயுவை யடக்கியு மனதினை யடக்கியு<br/>
           மௌனத்தி லேயிருந்தும்<br/>
   மதிமண்ட லத்திலே கனல்செல்ல அமுதுண்டு<br/>
           வனமூடி ருந்தும் அறிஞர்<br/>
ஆயுமறை முடிவான அருள்நாடி னாரடிமை<br/>
           அகிலத்தை நாடல்முறையோ<br/>
   அண்டபகி ரண்டமும் அடங்கவொரு நிறைவாகி<br/>
           ஆனந்த மானபரமே. 4.<br/>
<br/>
சுத்தமும் அசுத்தமும் துக்கசுக பேதமுந்<br/>
           தொந்தமுடன் நிர்த்தொந்தமும்<br/>
   ஸ்தூலமொடு சூட்சமமும் ஆசையும் நிராசையுஞ்<br/>
           சொல்லுமொரு சொல்லின் முடிவும்<br/>
பெத்தமொடு முத்தியும் பாவமொ டபாவமும்<br/>
           பேதமொ டபேதநிலையும்<br/>
   பெருமையொடு சிறுமையும் அருமையுடன் எளிமையும்<br/>
           பெண்ணினுடன் ஆணும்மற்றும்<br/>
நித்தமும் அநித்தமும் அஞ்சனநி ரஞ்சனமும்<br/>
           நிட்களமும் நிகழ்சகளமும்<br/>
   நீதியும் அநீதியும் ஆதியோ டநாதியும்<br/>
           நிர்விடய விடயவடிவும்<br/>
அத்தனையும் நீயலதெள் அத்தனையும் இல்லையெனில்<br/>
           யாங்களுனை யன்றியுண்டோ<br/>
   அண்டபகி ரண்டமும் அடங்கவொரு நிறைவாகி<br/>
           ஆனந்த மானபரமே. 5.<br/>
<br/>
காராரும் ஆணவக் காட்டைக் களைந்தறக்<br/>
           கண்டகங் காரமென்னுங்<br/>
   கல்லைப் பிளந்துநெஞ் சகமான பூமிவெளி<br/>
           காணத் திருத்திமேன்மேல்<br/>
பாராதி யறியாத மோனமாம் வித்தைப்<br/>
           பதித்தன்பு நீராகவே<br/>
   பாய்ச்சியது பயிராகு மட்டுமா மாயைவன்<br/>
           பறவையணு காதவண்ணம்<br/>
நேராக நின்றுவிளை போகம் புசித்துய்ந்த<br/>
           நின்னன்பர் கூட்டமெய்த<br/>
   நினைவின் படிக்குநீ முன்னின்று காப்பதே<br/>
           நின்னருட் பாரமென்றும்<br/>
ஆராரும் அறியாத சூதான வெளியில்வெளி<br/>
           யாகின்ற துரியமயமே<br/>
   அண்டபகி ரண்டமும் அடங்கவொரு நிறைவாகி<br/>
           ஆனந்த மானபரமே. 6.<br/>
<br/>
வானாதி பூதமாய் அகிலாண்ட கோடியாய்<br/>
           மலையாகி வளைகடலுமாய்<br/>
   மதியாகி இரவியாய் மற்றுள எலாமாகி<br/>
           வான்கருணை வெள்ளமாகி<br/>
நானாகி நின்றவனு நீயாகி நின்றிடவு <br/>
           நானென்ப தற்றிடாதே<br/>
   நான்நான் எனக்குளறி நானா விகாரியாய்<br/>
           நானறிந் தறியாமையாய்ப்<br/>
போனால் அதிட்டவலி வெல்லஎளி தோபகல்<br/>
           பொழுதுபுகு முன்கண்மூடிப்<br/>
   பொய்த்துகில்கொள் வான்தனை எழுப்பவச மோஇனிப்<br/>
           போதிப்ப தெந்தநெறியை<br/>
ஆனாலும் என்கொடுமை அநியாயம் அநியாயம்<br/>
           ஆர்பால் எடுத்துமொழிவேன்<br/>
   அண்டபகி ரண்டமும் அடங்கவொரு நிறைவாகி<br/>
           ஆனந்த மானபரமே. 7.<br/>
<br/>
பொய்யினேன் புலையினேன் கொலையினேன் நின்னருள்<br/>
           புலப்பட அறிந்துநிலையாப்<br/>
   புன்மையேன் கல்லாத தன்மையேன் நன்மைபோல்<br/>
           பொருளலாப் பொருளைநாடும்<br/>
வெய்யனேன் வெகுளியேன் வெறியனேன் சிறியனேன்<br/>
           வினையினேன் என்றென்னைநீ<br/>
   விட்டுவிட நினைவையேல் தட்டழிவ தல்லாது<br/>
           வேறுகதி யேதுபுகலாய்<br/>
துய்யனே மெய்யனே உயிரினுக் குயிரான<br/>
           துணைவனே யிணையொன்றிலாத்<br/>
   துரியனே துரியமுங் காணா அதீதனே<br/>
           சுருதிமுடி மீதிருந்த<br/>
ஐயனே அப்பனே எனும்அறிஞர் அறிவைவிட்<br/>
           டகலாத கருணைவடிவே<br/>
   அண்டபகி ரண்டமும் அடங்கவொரு நிறைவாகி<br/>
           ஆனந்த மானபரமே. 8.<br/>
<br/>
எத்தனை விதங்கள்தான் கற்கினும் கேட்கினும்என்<br/>
           இதயமும் ஒடுங்கவில்லை<br/>
   யானெனும் அகந்தைதான் எள்ளளவு மாறவிலை<br/>
           யாதினும் அபிமானம்என்<br/>
சித்தமிசை குடிகொண்ட தீகையொ டிரக்கமென்<br/>
           சென்மத்து நானறிகிலேன்<br/>
   சீலமொடு தவவிரதம் ஒருகனவி லாயினுந்<br/>
           தெரிசனங் கண்டும்அறியேன்<br/>
பொய்த்தமொழி யல்லால் மருந்துக்கும் மெய்ம்மொழி<br/>
           புகன்றிடேன் பிறர்கேட்கவே<br/>
   போதிப்ப தல்லாது சும்மா இருந்தருள்<br/>
           பொருந்திடாப் பேதைநானே<br/>
அத்தனை குணக்கேடர் கண்டதாக் கேட்டதா<br/>
           அவனிமிசை யுண்டோசொலாய்<br/>
   அண்டபகி ரண்டமும் அடங்கவொரு நிறைவாகி<br/>
           ஆனந்த மானபரமே. 9.<br/>
<br/>
எக்கால முந்தனக் கென்னவொரு செயலிலா<br/>
           ஏழைநீ என்றிருந்திட்<br/>
   டெனதாவி யுடல்பொருளும் மௌனியாய் வந்துகை<br/>
           ஏற்றுநம தென்றஅன்றே<br/>
பொய்க்கால தேசமும் பொய்ப்பொருளில் வாஞ்சையும் <br/>
           பொய்யுடலை மெய்யென்னலும்<br/>
   பொய்யுறவு பற்றலும் பொய்யாகு நானென்னல்<br/>
           பொய்யினும் பொய்யாகையால்<br/>
மைக்கா லிருட்டனைய இருளில்லை இருவினைகள்<br/>
           வந்தேற வழியுமில்லை<br/>
   மனமில்லை யம்மனத் தினமில்லை வேறுமொரு<br/>
           வரவில்லை போக்குமில்லை<br/>
அக்காலம் இக்கால மென்பதிலை எல்லாம்<br/>
           அதீதமய மானதன்றோ<br/>
   அண்டபகி ரண்டமும் அடங்கவொரு நிறைவாகி<br/>
           ஆனந்த மானபரமே. 10.<br/>
------------<br/>
<br/>
<strong><center> 9. சுகவாரி </center></strong><br/>
<br/>

இன்னமுது கனிபாகு கற்கண்டு சீனிதேன்<br/>
           எனருசித் திடவலியவந்<br/>
   தின்பங்கொ டுத்தநினை எந்நேர நின்னன்பர்<br/>
           இடையறா துருகிநாடி<br/>
உன்னிய கருத்தவிழ உரைகுளறி உடலெங்கும்<br/>
           ஓய்ந்துயர்ந் தவசமாகி<br/>
   உணர்வரிய பேரின்ப அநுபூதி உணர்விலே<br/>
           உணர்வார்கள் உள்ளபடிகாண்<br/>
கன்னிகை யொருத்திசிற் றின்பம்வேம் பென்னினுங்<br/>
           கைக்கொள்வள் பக்குவத்தில்<br/>
   கணவனருள் பெறின்முனே சொன்னவா றென்னெனக்<br/>
           கருதிநகை யாவளதுபோல்<br/>
சொன்னபடி கேட்குமிப் பேதைக்கு நின்கருணை<br/>
           தோற்றிற் சுகாரம்பமாஞ்<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 1.<br/>
<br/>
அன்பின்வழி யறியாத என்னைத் தொடர்ந்தென்னை<br/>
           அறியாத ப்க்குவத்தே<br/>
   ஆசைப் பெருக்கைப் பெருக்கிக் கொடுத்துநான்<br/>
           அற்றேன் அலந்தேன்என<br/>
என்புலன் மயங்கவே பித்தேற்றி விட்டாய்<br/>
           இரங்கியொரு வழியாயினும்<br/>
   இன்பவெள மாகவந் துள்ளங் களிக்கவே<br/>
           எனைநீ கலந்ததுண்டோ<br/>
தன்பருவ மலருக்கு மணமுண்டு வண்டுண்டு<br/>
           தண்முகை தனக்குமுண்டோ<br/>
   தமியனேற் கிவ்வணந் திருவுள மிரங்காத<br/>
           தன்மையால் தனியிருந்து<br/>
துன்பமுறி னெங்ஙனே யழியாத நின்னன்பர்<br/>
           சுகம்வந்து வாய்க்கும்உரையாய்<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 2.   <br/>
<br/>
கல்லேனும் ஐயவொரு காலத்தில் உருகுமென்<br/>
           கல்நெஞ்சம் உருகவிலையே<br/>
   கருணைக் கிணங்காத வன்மையையும் நான்முகன்<br/>
           கற்பிக்க வொருகடவுளோ<br/>
வல்லான் வகுத்ததே வாய்க்கா லெனும்பெரு<br/>
           வழக்குக் கிழுக்குமுண்டோ<br/>
   வானமாய் நின்றின்ப மழையா யிறங்கிஎனை<br/>
           வாழ்விப்ப துன்பரங்காண்<br/>
பொல்லாத சேயெனில் தாய்தள்ளல் நீதமோ<br/>
           புகலிடம் பிறிதுமுண்டோ<br/>
   பொய்வார்த்தை சொல்லிலோ திருவருட் கயலுமாய்ப்<br/>
           புன்மையே னாவனந்தோ<br/>
சொல்லால் முழக்கிலோ சுகமில்லை மௌனியாய்ச்<br/>
           சும்மா இருக்கஅருளாய்<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 3.<br/>
<br/>
என்பெலாம் நெக்குடைய ரோமஞ்  சிலிர்ப்பஉடல்   <br/>
           இளகமன தழலின்மெழுகாய்<br/>
   இடையறா துருகவரு மழைபோ லிரங்கியே<br/>
           இருவிழிகள் நீரிறைப்ப<br/>
அன்பினால் மூர்ச்சித்த அன்பருக் கங்ஙனே<br/>
           அமிர்தசஞ் சீவிபோல்வந்<br/>
   தானந்த மழைபொழிவை உள்ளின்பி லாதஎனை<br/>
           யார்க்காக அடிமைகொண்டாய்<br/>
புன்புலால் மயிர்தோல் நரம்பென்பு மொய்த்திடு<br/>
           புலைக்குடிலில் அருவருப்புப்<br/>
   பொய்யல்ல வேஇதனை மெய்யென்று நம்பிஎன்<br/>
           புந்திசெலு மோபாழிலே<br/>
துன்பமா யலையவோ உலகநடை ஐயவொரு<br/>
           சொற்பனத் திலும்வேண்டிலேன்<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 4.   <br/>
<br/>
வெந்நீர் பொறாதென்உடல் காலில்முள் தைக்கவும்<br/>
           வெடுக்கென் றசைத்தெடுத்தால்<br/>
   விழிஇமைத் தங்ஙனே தண்ணருளை நாடுவேன்<br/>
           வேறொன்றை யொருவர்கொல்லின்<br/>
அந்நேரம் ஐயோஎன் முகம்வாடி நிற்பதுவும்<br/>
           ஐயநின் னருள் அறியுமே<br/>
   ஆனாலும் மெத்தப் பயந்தவன் யான்என்னை<br/>
           ஆண்டநீ கைவிடாதே<br/>
இந்நேர மென்றிலை உடற்சுமைய தாகவும்<br/>
           எடுத்தா லிறக்கஎன்றே<br/>
   எங்கெங்கு மொருதீர்வை யாயமுண் டாயினும்<br/>
           இறைஞ்சுசுக ராதியான<br/>
தொன்னீர்மை யாளர்க்கு மானுடன் வகுத்தஅருள்<br/>
           துணையென்று நம்புகின்றேன்<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 5.<br/>
<br/>
பற்றுவன அற்றிடு நிராசையென் றொருபூமி<br/>
           பற்றிப் பிடிக்கும்யோகப்<br/>
   பாங்கிற் பிராணலயம் என்னுமொரு பூமிஇவை<br/>
           பற்றின்மன மறும்என்னவே<br/>
கற்றையஞ் சடைமௌனி தானே கனிந்தகனி<br/>
           கனிவிக்க வந்தகனிபோல்<br/>
   கண்டதிந் நெறியெனத் திருவுளக் கனிவினொடு<br/>
           கனிவாய் திறந்தும் ஒன்றைப்<br/>
பெற்றவனு மல்லேன் பெறாதவனு மல்லேன்<br/>
           பெருக்கத் தவித்துளறியே<br/>
   பெண்ணீர்மை என்னஇரு கண்ணீ ரிறைத்துநான்<br/>
           பேய்போ லிருக்கஉலகஞ்<br/>
சுற்றிநகை செய்யவே யுலையவிட் டாயெனில்<br/>
           சொல்லஇனி வாயுமுண்டோ<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 6.<br/>
<br/>
அரும்பொனே மணியேஎன் அன்பேஎன் அன்பான<br/>
           அறிவேஎன் அறிவிலூறும்<br/>
   ஆனந்த வெள்ளமே என்றென்று பாடினேன்<br/>
           ஆடினேன் நாடிநாடி<br/>
விரும்பியே கூவினேன் உலறினேன் அலறினேன்<br/>
           மெய்சிலிர்த் திருகைகூப்பி<br/>
   விண்மாரி எனஎனிரு கண்மாரி பெய்யவே<br/>
           வேசற றயர்ந்தேனியான்<br/>
இரும்புநேர் நெஞ்சகக் கள்வனா னாலும்உனை<br/>
           இடைவிட்டு நின்றதுண்டோ<br/>
   என்றுநீ யன்றுயான் உன்னடிமை யல்லவோ<br/>
           யாதேனும் அறியாவெறுந்<br/>
துரும்பனேன் என்னினுங் கைவிடுதல் நீதியோ<br/>
           தொண்டரொடு கூட்டுகண்டாய்<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 7.<br/>
<br/>
பாராதி அண்டங்கள் அத்தனையும் வைக்கின்ற<br/>
           பரவெளியி நுண்மைகாட்டிப்<br/>
   பற்றுமன வெளிகாட்டி மனவெளியி னில்தோய்ந்த<br/>
           பாவியேன் பரிசுகாட்டித்<br/>
தாராள மாய்நிற்க நிர்ச்சந்தை காட்டிச்<br/>
           சதாகால நிட்டைஎனவே<br/>
   சகநிலை காட்டினை சுகாதீத நிலயந்<br/>
           தனைக்காட்ட நாள்செல்லுமோ<br/>
காரார எண்ணரும் அனந்தகோ டிகள்நின்று<br/>
           காலூன்றி மழைபொழிதல்போல்<br/>
   கால்வீசி மின்னிப் படர்ந்துபர வெளியெலாங்<br/>
           கம்மியா னந்தவெள்ளஞ்<br/>
சோராது பொழியவே கருணையின் முழங்கியே<br/>
           தொண்டரைக் கூவுமுகிலே<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 8.<br/>
<br/>
பேதித்த சமயமோ ஒன்றுசொன படியொன்று<br/>
           பேசாது துறவாகியே<br/>
   பேசாத பெரியோர்கள் நிருவிகற் பத்தினால்<br/>
           பேசார்கள் பரமகுருவாய்ப்<br/>
போதிக்கும் முக்கண்இறை நேர்மையாய்க் கைக்கொண்டு<br/>
           போதிப்ப தாச்சறிவிலே<br/>
   போக்குவர வறஇன்ப நீக்கமற வசனமாப்<br/>
           போதிப்ப தெவரையனே<br/>
சாதித்த சாதனமும் யோகியர்கள் நமதென்று<br/>
           சங்கிப்ப ராதலாலே<br/>
   தன்னிலே தானா யயர்ந்துவிடு வோமெனத்<br/>
           தனியிருந் திடினங்ஙனே<br/>
சோதிக்க மனமாயை தனைஏவி னாலடிமை<br/>
           சுகமாவ தெப்படிசொலாய்<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 9.<br/>
<br/>
அண்டமுடி தன்னிலோ பகிரண்ட மதனிலோ<br/>
           அலரிமண் டலநடுவிலோ<br/>
   அனல்நடுவி லோஅமிர்த மதநடுவி லோஅன்பர்<br/>
           அகமுருகி மலர்கள்தூவித்<br/>
தெண்டமிட வருமூர்த்தி நிலையிலோ திக்குத்<br/>
           திகந்தத்தி லோவெளியிலோ<br/>
   திகழ்விந்து நாசநிலை தன்னிலோ வேதாந்த<br/>
           சித்தாந்த நிலைதன்னிலோ<br/>
கண்டபல பொருளிலோ காணாத நிலையெனக்<br/>
           கண்டசூ னியமதனிலோ<br/>
   காலமொரு மூன்றிலோ பிறவிநிலை தன்னிலோ<br/>
           கருவிகர ணங்களோய்ந்த<br/>
தொண்டர்க ளிடத்திலோ நீவீற் றிருப்பது<br/>
           தொழும்பனேற் குளவுபுகலாய்<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 10. <br/>
<br/>
எந்தநாள் கருணைக் குரித்தாகு நாளெனவும்<br/>
           என்னிதயம் எனைவாட்டுதே<br/>
   ஏதென்று சொல்லுவேன் முன்னொடுபின் மலைவறவும்<br/>
           இற்றைவரை யாதுபெற்றேன்<br/>
பந்தமா னதிலிட்ட மெழுகாகி உள்ளம்<br/>
           பதைத்துப் பதைத்துருகவோ<br/>
   பரமசுக மானது பொருப்பரிய துயரமாய்ப்<br/>
           பலகாலு மூர்ச்சிப்பதோ<br/>
சிந்தையா னதுமறிவை என்னறிவி லறிவான<br/>
           தெய்வம்நீ யன்றியுளதோ<br/>
   தேகநிலை யல்லவே உடைகப்பல் கப்பலாய்த்<br/>
           திரையாழி யூடுசெலுமோ<br/>
சொந்தமா யாண்டநீ அறியார்கள் போலவே<br/>
           துன்பத்தி லாழ்த்தல்முறையோ<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 11. <br/>
<br/>
எந்நாளும் உடலிலே உயிராம் உனைப்போல்<br/>
           இருக்கவிலை யோமனதெனும்<br/>
   யானுமென் நட்பாம் பிராணனும் எமைச்சடம<br/>
           தென்றுனைச் சித்தென்றுமே<br/>
அந்நாளி லெவனோ பிரித்தான் அதைக்கேட்ட<br/>
           அன்றுமுதல் இன்றுவரையும்<br/>
   அநியாய மாயெமை யடக்கிக் குறுக்கே<br/>
           அடர்ந்தரசு பண்ணிஎங்கள்<br/>
முன்னாக நீஎன்ன கோட்டைகொண் டாயென்று<br/>
           மூடமன மிகவும்ஏச<br/>
   மூண்டெரியும் அனலிட்ட மெழுகா யுளங்கருகல்<br/>
           முறைமையோ பதினாயிரஞ்<br/>
சொன்னாலும் நின்னரு ளிரங்கவிலை யேஇனிச்<br/>
           சுகம்வருவ தெப்படிசொலாய்<br/>
   சுத்தநீர்க் குணமான பரதெய்வ மேபரஞ்<br/>
           சோதியே சுகவாரியே. 12. <br/>
------------<br/>
<br/>
<strong><center> 10. எங்கு நிறைகின்ற பொருள்</center>
</strong>
<br/>
அவனன்றி யோரணுவும் அசையாதெ னும்பெரிய<br/>
           ஆப்தர்மொழி யொன்றுகண்டால்<br/>
   அறிவாவ தேதுசில அறியாமை ஏதிவை<br/>
           அறிந்தார்கள் அறியார்களார்<br/>
மௌனமொ டிருந்ததார் என்போ லுடம்பெலாம்<br/>
           வாயாய்ப் பிதற்றுமவரார்<br/>
   மனதெனவும் ஒருமாயை எங்கே இருந்துவரும்<br/>
           வன்மையொ டிரக்கமெங்கே<br/>
புவனம் படைப்பதென் கர்த்தவிய மெவ்விடம்<br/>
           பூதபே தங்களெவிடம்<br/>
   பொய்மெயிதம் அகிதமேல் வருநன்மை தீமையொடு<br/>
           பொறைபொறா மையுமெவ்விடம்<br/>
எவர்சிறிய ரெவர்பெரிய ரெவருறவ ரெவர்பகைஞர்<br/>
           யாதுமுனை யன்றியுண்டோ<br/>
   இகபர மிரண்டினிலும் உயிரினுக் குயிராகி<br/>
           எங்குநிறை கின்றபொருளே.1.<br/>
<br/>
அன்னே யனேயெனுஞ் சிலசமயம் நின்னையே<br/>
           ஐயாஐயா என்னவே<br/>
   அலறிடுஞ் சிலசமயம் அல்லாது பேய்போல<br/>
           அலறியே யொன்றும் இலவாய்ப்<br/>
பின்னேதும் அறியாம லொன்றைவிட் டொன்றைப்<br/>
           பிதற்றிடுஞ் சிலசமயமேல்<br/>
   பேசரிய ஒளியென்றும் வெளியென்றும் நாதாதி<br/>
           பிறவுமே நிலயமென்றுந்              <br/>
தன்னே ரிலாததோ ரணுவென்றும் மூவிதத்<br/>
           தன்மையாங் காலமென்றுஞ்<br/>
   சாற்றிடுஞ் சிலசமயம் இவையாகி வேறதாய்ச்<br/>
           சதாஞான ஆனந்தமாய்<br/>
என்னே யெனேகருணை விளையாட் டிருந்தவா<br/>
           றெம்மனோர் புகலஎளிதோ<br/>
  இகபர மிரண்டினிலும் உயிரினுக் குயிராகி<br/>
           எங்குநிறை கின்றபொருளே.2.    <br/>
<br/>
வேதமுடன் ஆகம புராணமிதி காசமுதல்<br/>
           வேறுமுள கலைகளெல்லாம்<br/>
  மிக்காக அத்துவித துவித மார்க்கத்தையே<br/>
           விரிவா யெடுத்துரைக்கும்<br/>
ஓதரிய துவிதமே அத்துவித ஞானத்தை<br/>
           உண்டுபணு ஞானமாகும்<br/>
   ஊகம்அனு பவவசன மூன்றுக்கும் ஒவ்வுமீ<br/>
           துலகவா திகள்சம்மதம்<br/>
ஆதலி னெனக்கினிச் சரியையா திகள்போதும்<br/>
           யாதொன்று பாவிக்கநான்<br/>
   அதுவாதலா லுன்னை நானென்று பாவிக்கின்<br/>
           அத்துவித மார்க்கமுறலாம்<br/>
ஏதுபா வித்திடினும் அதுவாகி வந்தருள்செய்<br/>
           எந்தைநீ குறையுமுண்டோ<br/>
   இகபர மிரண்டினிலும் உயிரினுக் குயிராகி<br/>
           எங்குநிறை கின்றபொருளே.3.   <br/>
<br/>
சொல்லான திற்சற்றும் வாராத பிள்ளையைத்<br/>
           தொட்டில்வைத் தாட்டிஆட்டித்<br/>
   தொடையினைக் கிள்ளல்போற் சங்கற்ப மொன்றில்<br/>
           தொடுக்குந் தொடுத்தழிக்கும்<br/>
பொல்லாத வாதனை எனும்சப்த பூமியிடை<br/>
           போந்துதலை சுற்றியாடும்<br/>
   புருஷனி லடங்காத பூவைபோல் தானே<br/>
           புறம்போந்து சஞ்சரிக்கும்<br/>
கல்லோ டிரும்புக்கு மிகவன்மை காட்டிடுங்<br/>
           காணாது கேட்ட எல்லாங்<br/>
   கண்டதாக காட்டியே அணுவாச் சுருக்கிடுங்<br/>
           கபடநா டகசாலமோ<br/>
எல்லாமும் வலதிந்த மனமாயை ஏழையாம்<br/>
           என்னா லடக்கவசமோ<br/>
   இகபர மிரண்டினிலும் உயிரினுக் குயிராகி<br/>
           எங்குநிறை கின்றபொருளே.4. <br/>
<br/>
கண்ணார நீர்மல்கி யுள்ளநெக் குருகாத<br/>
           கள்ளனே னானாலுமோ<br/>
   கைகுவித் தாடியும் பாடியும் விடாமலே<br/>
           கண்பனித் தாரைகாட்டி<br/>
அண்ணா பரஞ்சோதி யப்பா உனக்கடிமை<br/>
           யானெனவு மேலெழுந்த<br/>
   அன்பாகி நாடக நடித்ததோ குறைவில்லை<br/>
           அகிலமுஞ் சிறிதறியுமேல்<br/>
தண்ணாரு நின்னதரு ளறியாத தல்லவே<br/>
           சற்றேனும் இனிதிரங்கிச்<br/>
   சாசுவத முத்திநிலை ஈதென் றுணர்த்தியே<br/>
           சகநிலை தந்துவேறொன்<br/>
றெண்ணாம லுள்ளபடி சுகமா யிருக்கவே<br/>
           ஏழையேற் கருள்செய்கண்டாய்<br/>
   இகபர மிரண்டினிலும் உயிரினுக் குயிராகி<br/>
           எங்குநிறை கின்றபொருளே.5.<br/>
<br/>
காகமா னதுகோடி கூடிநின் றாலுமொரு<br/>
           கல்லின்முன் னெதிர்நிற்குமோ<br/>
   கர்மமா னதுகோடி முன்னேசெய் தாலுநின்<br/>
           கருணைப்ர வாகஅருளைத்<br/>
தாகமாய் நாடினரை வாதிக்க வல்லதோ<br/>
           தமியனேற் கருள்தாகமோ<br/>
   சற்றுமிலை என்பதுவும் வெளியாச்சு வினையெலாஞ்<br/>
           சங்கேத மாய்க்கூடியே<br/>
தேகமா னதைமிகவும் வாட்டுதே துன்பங்கள்<br/>
           சேராமல் யோகமார்க்க<br/>
   சித்தியோ வரவில்லை சகசநிட் டைக்கும்என்<br/>
           சிந்தைக்கும் வெகுதூரம்நான்<br/>
ஏகமாய் நின்னோ டிருக்குநா ளெந்தநாள்<br/>
           இந்நாளில் முற்றுறாதோ<br/>
   இகபர மிரண்டினிலும் உயிரினுக் குயிராகி<br/>
           எங்குநிறை கின்றபொருளே.6.<br/>
<br/>
ஒருமைமன தாகியே அல்லலற நின்னருளில்<br/>
           ஒருவன்நான் வந்திருக்கின்<br/>
   உலகம் பொறாததோ மாயாவிசித்ரமென<br/>
           ஓயுமோ இடமில்லையோ<br/>
அருளுடைய நின்னன்பர் சங்கைசெய் திடுவரோ<br/>
           அலதுகிர்த் தியகர்த்தராய்<br/>
   அகிலம் படைத்தெம்மை யாள்கின்ற பேர்சிலர்<br/>
           அடாதென்பரோ அகன்ற<br/>
பெருமைபெறு பூரணங் குறையுமோ பூதங்கள்<br/>
           பேய்க்கோல மாய்விதண்டை<br/>
   பேசுமோ அலதுதான் பரிபாக காலம்<br/>
           பிறக்கவிலை யோதொல்லையாம்<br/>
இருமைசெறி சடவினை எதிர்த்துவாய் பேசுமோ<br/>
           ஏதுளவு சிறிதுபுகலாய்<br/>
   இகபர மிரண்டினிலும் உயிரினுக் குயிராகி<br/>
           எங்குநிறை கின்றபொருளே.7.<br/>
<br/>
நில்லாது தேகமெனும் நினைவுண்டு தேகநிலை<br/>
           நின்றிடவும் மௌனியாகி<br/>
   நேரே யுபாயமொன் றருளினை ஐயோஇதனை<br/>
           நின்றனுட் டிக்க என்றால்<br/>
கல்லாத மனமோ வொடுங்கியுப ரதிபெறக்<br/>
           காணவிலை யாகையாலே<br/>
   கையேற் றுணும்புசிப் பொவ்வாதெந் நாளும்உன்<br/>
           காட்சியிலிருந்து கொண்டு<br/>
வல்லாள ராய்இமய நியமாதி மேற்கொண்ட<br/>
           மாதவர்க் கேவல்செய்து<br/>
   மனதின் படிக்கெலாஞ் சித்திபெற லாஞானம்<br/>
           வாய்க்குமொரு மனுவெனக்கிங்<br/>
கில்லாமை யொன்றினையும் இல்லாமை யாக்கவே<br/>
           இப்போ திரங்குகண்டாய்<br/>
   இகபர மிரண்டினிலும் உயிரினுக் குயிராகி<br/>
           எங்குநிறை கின்றபொருளே.8.<br/>
<br/>
மரவுரி யுடுத்துமலை வனநெற் கொறித்துமுதிர்<br/>
           வனசருகு வாயில்வந்தால்<br/>
   வன்பசி தவிர்த்தும்அனல் வெயிலாதி மழையால்<br/>
           வருந்தியு மூலஅனலைச்<br/>
சிரமள வெழுப்பியும் நீரினிடை மூழ்கியுந்<br/>
           தேகநம தல்லவென்று<br/>
   சிற்சுக அபேஷையாய் நின்னன்பர் யோகஞ்<br/>
           செலுத்தினார் யாம்பாவியேம்<br/>
விரவும்அறு சுவையினோடு வேண்டுவ புசித்தரையில்<br/>
           வேண்டுவ எலாமுடுத்து<br/>
   மேடைமா ளிகையாதி வீட்டினிடை வைகியே<br/>
           வேறொரு வருத்தமின்றி<br/>
இரவுபக லேழையர்கள் சையோக மாயினோம்<br/>
           எப்படிப் பிழைப்பதுரையாய்<br/>
   இகபர மிரண்டினிலும் உயிரினுக் குயிராகி<br/>
           எங்குநிறை கின்றபொருளே.9.<br/>
<br/>
முத்தனைய மூரலும் பவளவா யின்சொலும்<br/>
           முகத்திலகு பசுமஞ்சளும்<br/>
   மூர்ச்சிக்க விரகசன் னதமேற்ற இருகும்ப<br/>
           முலையின்மணி மாலைநால<br/>
வைத்தெமை மயக்கிஇரு கண்வலையை வீசியே<br/>
           மாயா விலாசமோக<br/>
   வாரிதியி லாழ்த்திடும் பாழான சிற்றிடை<br/>
           மடந்தையர்கள் சிற்றின்பமோ<br/>
புத்தமிர்த போகம் புசித்துவிழி யிமையாத<br/>
           பொன்னாட்டும் வந்ததென்றால்<br/>
   போராட்ட மல்லவோ பேரின்ப முத்திஇப்<br/>
           பூமியி லிருந்துகாண<br/>
எத்தனை விகாதம்வரும் என்றுசுகர் சென்றநெறி<br/>
           இவ்வுலகம் அறியாததோ<br/>
   இகபர மிரண்டினிலும் உயிரினுக் குயிராகி<br/>
           எங்குநிறை கின்றபொருளே.10.<br/>
<br/>
உன்னிலையும் என்னிலையும் ஒருநிலை யெனக்கிடந்<br/>
           துளறிடும் அவத்தையாகி<br/>
   உருவுதான் காட்டாத ஆணவமும் ஒளிகண்<br/>
           டொளிக்கின்ற இருளென்னவே<br/>
தன்னிலைமை காட்டா தொருங்கஇரு வினையினால்<br/>
           தாவுசுக துக்கவேலை<br/>
   தட்டழிய முற்றுமில் லாமாயை யதனால்<br/>
           தடித்தகில பேதமான<br/>
முன்னிலை யொழிந்திட அகண்டிதா காரமாய்<br/>
           மூதறிவு மேலுதிப்ப<br/>
   முன்பினொடு கீழ்மேல் நடுப்பாக்கம் என்னாமல்<br/>
           முற்றுமா னந்தநிறைவே<br/>
என்னிலைமை யாய்நிற்க இயல்புகூ ரருள்வடிவம்<br/>
           எந்நாளும் வாழிவாழி<br/>
   இகபர மிரண்டினிலும் உயிரினுக் குயிராகி<br/>
           எங்குநிறை கின்றபொருளே.11.<br/>
--------------<br/>
<br/>
<strong><center> 11. சச்சிதானந்தசிவம்</center></strong><br/>
<br/>
பாராதி ககனப் பரப்புமுண் டோவென்று<br/>
           படர்வெளிய தாகிஎழுநாப்<br/>
   பரிதிமதி காணாச் சுயஞ்சோதி யாய்அண்ட<br/>
           பகிரண்ட உயிரெவைக்கும்<br/>
நேராக அறிவாய் அகண்டமாய் ஏகமாய்<br/>
           நித்தமாய் நிர்த்தொந்தமாய்<br/>
   நிர்க்குண விலாசமாய் வாக்குமனம் அணுகாத<br/>
           நிர்மலா னந்தமயமாய்ப்<br/>
பேராது நிற்றிநீ சும்மா இருந்துதான்<br/>
           பேரின்ப மெய்திடாமல்<br/>
   பேய்மனதை ய்ண்டியே தாயிலாப் பிள்ளைபோல்<br/>
           பித்தாக வோமனதைநான்<br/>
சாராத படியறிவின் நிருவிகற் பாங்கமாஞ்<br/>
           சாசுவத நிட்டைஅருளாய்<br/>
   சர்வபரி பூரண அகண்டதத் துவமான<br/>
           சச்சிதா னந்தசிவமே.1.<br/>
<br/>
குடக்கொடு குணக்காதி திக்கினை யுழக்கூடு<br/>
           கொள்ளல்போல் ஐந்துபூதங்<br/>
   கூடஞ் சுருங்கிலைச் சாலேகம் ஒன்பது<br/>
           குலாவுநடை மனையைநாறும்<br/>
வடக்கயிறு வெள்நரம் பாஎன்பு தசையினால்<br/>
           மதவேள் விழாநடத்த<br/>
   வைக்கின்ற கைத்தேரை வெண்ணீர்செந் நீர்கணீர்<br/>
           மலநீர்புண் நீரிறைக்கும்<br/>
விடக்குத் துருத்தியைக் கருமருந்துக் கூட்டை<br/>
           வெட்டவெட் டத்தளிர்க்கும்<br/>
   வேட்கைமரம் உறுகின்ற சுடுகாட்டை முடிவிலே<br/>
           மெய்போ லிருந்துபொய்யாஞ்<br/>
சடக்கைச் சடக்கெனச் சதமென்று சின்மயந்<br/>
           தானாகி நிற்பதென்றோ<br/>
   சர்வபரி பூரண அகண்டதத் துவமான<br/>
           சச்சிதா னந்தசிவமே.2.<br/>
<br/>
பாகத்தி னாற்கவிதை பாடிப் படிக்கவோ<br/>
           பத்திநெறி யில்லைவேத<br/>
   பாராய ணப்பனுவல் மூவர்செய் பனுவலது<br/>
           பகரவோ இசையுமில்லை<br/>
யோகத்தி லேசிறிது முயலவென் றால்தேகம்<br/>
           ஒவ்வாதி வூண்வெறுத்தால்<br/>
   உயிர்வெறுத் திடலொக்கும் அல்லாது கிரியைகள்<br/>
           உபாயத்தி னாற்செய்யவோ<br/>
மோகத்தி லேசிறிதும் ஒழியவிலை மெய்ஞ்ஞான<br/>
           மோனத்தில் நிற்கஎன்றால்<br/>
   முற்றாது பரிபாக சத்திக ளனேகநின்<br/>
           மூதறிவி லேஎழுந்த<br/>
தாகத்தி லேவாய்க்கும் அமிர்தப் பிரவாகமே<br/>
           தன்னந் தனிப்பெருமையே<br/>
   சர்வபரி பூரண அகண்டதத் துவமான<br/>
           சச்சிதா னந்தசிவமே.3.<br/>
<br/>
இமையளவு போதையொரு கற்பகா லம்பண்ணும்<br/>
           இவ்வுலகம் எவ்வுலகமோ<br/>
   என்றெண்ணம் வருவிக்கும் மாதர்சிற் றின்பமோ<br/>
           என்னில்மக மேருவாக்கிச்<br/>
சுமையெடுமி னென்றுதான் சும்மாடு மாயெமைச்<br/>
           சுமையாளு மாக்கிநாளுந்<br/>
   துர்ப்புத்தி பண்ணியுள நற்புத்தி யாவையுஞ்<br/>
           சூறையிட் டிந்த்ரசாலம்<br/>
அமையவொரு கூத்துஞ் சமைந்தாடு மனமாயை<br/>
           அம்மம்ம வெல்லலெளிதோ<br/>
   அருள்பெற்ற பேர்க்கெலாம் ஒளிபெற்று நிற்குமீ<br/>
           தருளோ அலாதுமருளோ<br/>
சமயநெறி காணாத சாட்சிநீ சூட்சுமமாத்<br/>
           தமியனேற் குளவு புகலாய்<br/>
   சர்வபரி பூரண அகண்டதத் துவமான<br/>
           சச்சிதா னந்தசிவமே.4.<br/>
<br/>
இனியே தெமக்குனருள் வருமோ வெனக்கருதி<br/>
           ஏங்குதே நெஞ்சம்ஐயோ<br/>
   இன்றைக் கிருந்தாரை நாளைக்கி ருப்பரென்<br/>
           றெண்ணவோ திடமில்லையே<br/>
அனியாய மாயிந்த வுடலைநான் என்றுவரும்<br/>
           அந்தகற் காளாகவோ<br/>
   ஆடித் திரிந்துநான் கற்றதுங் கேட்டதும்<br/>
           அவலமாய்ப் போதல்நன்றோ<br/>
கனியேனும் வறியசெங் காயேனும் உதிர்சருகு<br/>
           கந்தமூ லங்களேனும்<br/>
   கனல்வாதை வந்தெய்தின் அள்ளிப் புசித்துநான்<br/>
           கண்மூடி மௌனியாகித்<br/>
தனியே இருப்பதற் கெண்ணினேன் எண்ணமிது<br/>
           சாமிநீ அறியாததோ<br/>
   சர்வபரி பூரண அகண்டதத் துவமான<br/>
           சச்சிதா னந்தசிவமே.5.<br/>
<br/>
மத்தமத கரிமுகிற் குலமென்ன நின்றிலகு<br/>
           வாயிலுடன் மதிஅகடுதோய்<br/>
   மாடகூ டச்சிகர மொய்த்தசந் திரகாந்த<br/>
           மணிமேடை யுச்சிமீது<br/>
முத்தமிழ் முழக்கமுடன் முத்தநகை யார்களடு<br/>
           முத்துமுத் தாய்க்குலாவி<br/>
   மோகத் திருந்துமென் யோகத்தின் நிலைநின்று<br/>
           மூச்சைப் பிடித்தடைத்துக்<br/>
கைத்தல நகப்படை விரித்தபுலி சிங்கமொடு<br/>
           கரடிநுழை நூழைகொண்ட<br/>
   கானமலை யுச்சியிற் குகையூ டிருந்துமென்<br/>
           கரதலா மலகமென்னச்<br/>
சத்தமற மோனநிலை பெற்றவர்க ளுய்வர்காண்<br/>
           சனகாதி துணிவிதன்றோ<br/>
   சர்வபரி பூரண அகண்டதத் துவமான<br/>
           சச்சிதா னந்தசிவமே.6.<br/>
<br/>
கைத்தலம் விளங்குமொரு நெல்லியங் கனியெனக்<br/>
           கண்டவே தாகமத்தின்<br/>
   காட்சிபுரு டார்த்தமதில் மாட்சிபெறு முத்தியது<br/>
           கருதின் அனு மானமாதி<br/>
உத்திபல வாநிரு விகற்பமே லில்லையால்<br/>
           ஒன்றோ டிரண்டென்னவோ<br/>
   உரையுமிலை நீயுமிலை நானுமிலை என்பதும்<br/>
           உபாயம்நீ யுண்டுநானுஞ்<br/>
சித்தம்உளன் நான்இல்லை எனும்வசனம் நீயறிவை<br/>
           தெரியார்கள் தெரியவசமோ<br/>
   செப்புகே வலநீதி யொப்புவமை யல்லவே<br/>
           சின்முத்தி ராங்கமரபில்<br/>
சத்தமற எனையாண்ட குருமௌனி கையினால்<br/>
           தமியனேற் குதவுபொருளே<br/>
   சர்வபரி பூரண அகண்டதத் துவமான<br/>
           சச்சிதா னந்தசிவமே.7.<br/>
<br/>
காயாத மரமீது கல்லேறு செல்லுமோ<br/>
           கடவுள்நீ யாங்களடியேங்<br/>
   கர்மபந் தத்தினாற் சன்மபந் தம்பெறக்<br/>
           கற்பித்த துன்னதருளே<br/>
வாயார வுண்டபேர் வாழ்த்துவதும் நொந்தபேர்<br/>
           வைவதுவும் எங்களுலக<br/>
   வாய்பாடு நிற்கநின் வைதிக ஒழுங்குநினை<br/>
           வாழ்த்தினாற் பெறுபேறுதான்<br/>
ஓயாது பெறுவரென முறையிட்ட தாற்பின்னர்<br/>
           உளறுவது கருமமன்றாம்<br/>
   உபயநெறி யீதென்னின் உசிதநெறி எந்தநெறி<br/>
           உலகிலே பிழைபொருக்குந்<br/>
தாயான கருணையும் உனக்குண் டெனக்கினிச்<br/>
           சஞ்சலங் கெடஅருள்செய்வாய்<br/>
   சர்வபரி பூரண அகண்டதத் துவமான<br/>
           சச்சிதா னந்தசிவமே.8.<br/>
<br/>
இன்னம் பிறப்பதற் கிடமென்னில் இவ்வுடலம்<br/>
           இறவா திருப்பமூலத்<br/>
   தெழுமங்கி யமிர்தொழுகு மதிமண் டலத்திலுற<br/>
           என்னம்மை குண்டலினிபால்<br/>
பின்னம் பிறக்காது சேயென வளர்த்திடப்<br/>
           பேயேனை நல்கவேண்டும்<br/>
   பிறவாத நெறியெனக் குண்டென்னின் இம்மையே<br/>
           பேசுகர்ப் பூரதீபம்<br/>
மின்னும் படிக்ககண் டாகார அன்னைபால்<br/>
           வினையேனை யொப்புவித்து<br/>
   வீட்டுநெறி கூட்டிடுதல் மிகவுநன் றிவையன்றி<br/>
           விவகார முண்டென்னிலோ<br/>
தன்னந் தனிச்சிறியன் ஆற்றிலேன் போற்றிவளர்<br/>
           சன்மார்க்க முத்திமுதலே<br/>
   சர்வபரி பூரண அகண்டதத் துவமான<br/>
           சச்சிதா னந்தசிவமே.9.<br/>
<br/>
வேதாவை இவ்வணம் விதித்ததே தென்னின்உன்<br/>
           வினைப்பகுதி என்பன்அந்த<br/>
   வினைபேச அறியாது நிற்கஇவை மனதால்<br/>
           விளைந்ததால் மனதைநாடில்<br/>
போதமே நிற்கும்அப் போதத்தை நாடிலோ<br/>
           போதமும் நினால்விளக்கம்<br/>
   பொய்யன்று தெய்வமறை யாவுமே நீயென்று<br/>
           போக்குவர வறநிகழ்த்தும்<br/>
ஆதார ஆதேயம் முழுதுநீ யாதலால்<br/>
           அகிலமீ தென்னைஆட்டி<br/>
   ஆடல்கண் டவனுநீ ஆடுகின் றவனுநீ<br/>
           அருளுநீ மௌனஞான<br/>
தாதாவு நீபெற்ற தாய்தந்தை தாமுநீ<br/>
           தமருநீ யாவுநீகாண்<br/>
   சர்வபரி பூரண அகண்டதத் துவமான<br/>
           சச்சிதா னந்தசிவமே.10.<br/>
<br/>
கொந்தவிழ் மலர்ச்சோலை நன்னீழல் வைகினுங்<br/>
           குளிர்தீம் புனற்கைஅள்ளிக்<br/>
   கொள்ளுகினும் அந்நீ ரிடைத்திளைத் தாடினுங்<br/>
           குளிர்சந்த வாடைமடவார்<br/>
வந்துலவு கின்றதென மூன்றிலிடை யுலவவே<br/>
           வசதிபெறு போதும்வெள்ளை<br/>
   வட்டமதி பட்டப் பகற்போல நிலவுதர<br/>
           மகிழ்போதும் வேலையமுதம்<br/>
விந்தைபெற அறுசுவையில் வந்ததென அமுதுண்ணும்<br/>
           வேளையிலும் மாலைகந்தம்<br/>
   வெள்ளிலை அடைக்காய் விரும்பிவேண் டியவண்ணம்<br/>
           விளையாடி விழிதுயிலினுஞ்<br/>
சந்ததமும் நின்னருளை மறவா வரந்தந்து<br/>
           தமியேனை ரட்சைபுரிவாய்<br/>
   சர்வபரி பூரண அகண்டதத் துவமான<br/>
           சச்சிதா னந்தசிவமே.11.<br/>
-----------<br/>
<br/>
<strong><center> 12. தேசோ மயானந்தம் </center></strong><br/>
<br/>
<br/>
மருமலர்ச் சோலைசெறி நன்னீழல் மலையாதி<br/>
           மன்னுமுனி வர்க்கேவலமாய்<br/>
   மந்த்ரமா லிகைசொல்லும் இயமநிய மாதியாம்<br/>
           மார்க்கத்தில் நின்றுகொண்டு<br/>
கருமருவு காயத்தை நிர்மலம தாகவே<br/>
           கமலாச னாதிசேர்த்துக்<br/>
   காலைப் பிடித்தனலை அம்மைகுண் டலியடிக்<br/>
           கலைமதியி னூடுதாக்கி<br/>
உருகிவரும் அமிர்தத்தை யுண்டுண் டுறங்காமல்<br/>
           உணர்வான விழியைநாடி<br/>
   ஒன்றோ டிரண்டெனாச் சமரச சொரூபசுகம்<br/>
           உற்றிடஎன் மனதின் வண்ணந்<br/>
திருவருள் முடிக்கஇத் தேகமொடு காண்பனோ<br/>
           தேடரிய சத்தாகிஎன்<br/>
   சித்தமிசை குடிகொண்ட அறிவான தெய்வமே<br/>
           தேசோ மயானந்தமே. 1.<br/>
<br/>
இப்பிறவி என்னுமோர் இருட்கடலில் மூழ்கிநான்<br/>
           என்னுமொரு மகரவாய்ப்பட்<br/>
   டிருவினை எனுந்திரையின் எற்றுண்டு புற்புதம்<br/>
           எனக்கொங்கை வரிசைகாட்டுந்<br/>
துப்பிதழ் மடந்தையர் மயற்சண்ட மாருதச்<br/>
           சுழல்வந்து வந்தடிப்பச்<br/>
   சோராத ஆசையாங் கானாறு வான்நதி<br/>
           சுரந்ததென மேலும்ஆர்ப்பக்<br/>
கைப்பரிசு காரர்போல் அறிவான வங்கமுங்<br/>
           கைவிட்டு மதிமயங்கிக்<br/>
   கள்ளவங் கக்காலர் வருவரென் றஞ்சியே<br/>
           கண்ணருவி காட்டும்எளியேன்<br/>
செப்பரிய முத்தியாங் கரைசேர வுங்கருணை<br/>
           செய்வையோ சத்தாகிஎன்<br/>
   சித்தமிசை குடிகொண்ட அறிவான தெய்வமே<br/>
           தேசோ மயானந்தமே. 2.<br/>
<br/>
தந்தைதாய் தமர்தாரம் மகவென்னும் இவையெலாஞ்<br/>
           சந்தையிற் கூட்டம் இதிலோ<br/>
   சந்தேக மில்லைமணி மாடமா ளிகைமேடை<br/>
           சதுரங்க சேனையுடனே<br/>
வந்ததோர் வாழ்வுமோர் இந்த்ரசா லக்கோலம்<br/>
           வஞ்சனை பொறாமைலோபம்<br/>
   வைத்தமன மாங்கிருமி சேர்ந்தமல பாண்டமோ<br/>
           வஞ்சனையி லாதகனவே<br/>
எந்தநா ளுஞ்சரி யெனத்தேர்ந்து தேர்ந்துமே<br/>
           இரவுபக லில்லாவிடத்<br/>
   தேகமாய் நின்றநின் அருள்வெள்ள மீதிலே<br/>
           யானென்ப தறவுமூழ்கிச்<br/>
சிந்தைதான் தெளியாது சுழலும்வகை என்கொலோ<br/>
           தேடரிய சத்தாகிஎன்<br/>
   சித்தமிசை குடிகொண்ட அறிவான தெய்வமே<br/>
           தேசோ மயானந்தமே. 3.<br/>
<br/>
ஆடாமல் ஓய்ந்திட்ட பம்பரம் போல்விசை<br/>
           அடங்கி மனம்வீழநேரே<br/>
   அறியாமை யாகின்ற இருளகல இருளளியும்<br/>
           அல்லா திருந்தவெளிபோல்<br/>
கோடா தெனைக்கண் டெனக்குள்நிறை சாந்தவெளி<br/>
           கூடிஇன் பாதீதமுங்<br/>
   கூடினே னோசரியை கிரியையில் முயன்றுநெறி<br/>
           கூடினே னோஅல்லன்யான்<br/>
ஈடாக வேயாறு வீட்டினில் நிரம்பியே<br/>
           இலகிவளர் பிராணனென்னும்<br/>
   இருநிதி யினைக்கட்டி யோகபர னாகாமல்<br/>
           ஏழைக் குடும்பனாகித்<br/>
தேடா தழிக்கவொரு மதிவந்த தென்கோலோ<br/>
           தேடரிய சத்தாகிஎன்<br/>
   சித்தமிசை குடிகொண்ட அறிவான தெய்வமே<br/>
           தேசோ மயானந்தமே. 4.<br/>
<br/>
பாடாது பாடிப் படித்தளவில் சமயமும்<br/>
           பஞ்சுபடு சொல்லன்இவனைப்<br/>
   பார்மினோ பார்மினோ என்றுசபை கூடவும்<br/>
           பரமார்த்தம் இதுஎன்னவே<br/>
ஆடாதும் ஆடிநெஞ் சுருகிநெக் காடவே<br/>
           அமலமே ஏகமேஎம்<br/>
   ஆதியே சோதியே எங்குநிறை கடவுளே<br/>
           அரசே எனக்கூவிநான்<br/>
வாடாது வாடுமென் முக வாட்டமுங்கண்டு<br/>
           வாடா எனக்கருணைநீ<br/>
   வைத்திடா வண்ணமே சங்கேத மாவிந்த<br/>
           வன்மையை வளர்ப்பித்ததார்<br/>
தேடாது தேடுவோர் தேட்டற்ற தேட்டமே<br/>
           தேடரிய சத்தாகிஎன்<br/>
   சித்தமிசை குடிகொண்ட அறிவான தெய்வமே<br/>
           தேசோ மயானந்தமே. 5.<br/>
<br/>
பிரியாத தண்ணருட் சிவஞானி யாய்வந்து<br/>
           பேசரிய வாசியாலே<br/>
   பேரின்ப உண்மையை அளித்தனைஎன் மனதறப்<br/>
           பேரம்ப லக்கடவுளாய்<br/>
அறிவா யிருந்திடும் நாதவொலி காட்டியே<br/>
           அமிர்தப்ர வாகசித்தி<br/>
   அருளினைய லாதுதிரு அம்பலமு மாகிஎனை<br/>
           ஆண்டனைபின் எய்திநெறியாய்க்<br/>
குறிதா னளித்தனைநன் மரவுரிகொ ளந்தணக்<br/>
           கோலமாய் அசபாநலங்<br/>
   கூறினபின் மௌனியாய்ச் சும்மா இருக்கநெறி<br/>
           கூட்டினை எலாமிருக்கச்<br/>
சிறியேன் மயங்கிமிக அறிவின்மை யாவனோ<br/>
           தேடரிய சத்தாகிஎன்<br/>
   சித்தமிசை குடிகொண்ட அறிவான தெய்வமே<br/>
           தேசோ மயானந்தமே. 6.<br/>
<br/>
ஆரா ரெனக்கென்ன போதித்தும் என்னஎன்<br/>
           அறிவினை மயக்கவசமோ<br/>
   அண்டகோ டிகளெலாங் கருப்பஅறை போலவும்<br/>
           அடுக்கடுக் காஅமைத்துப்<br/>
பேராமல் நின்றபர வெளியிலே மனவெளி<br/>
           பிறங்குவத லாதொன்றினும்<br/>
   பின்னமுற மருவாது நன்னயத் தாலினிப்<br/>
           பேரின்ப முத்திநிலையுந்<br/>
தாராது தள்ளவும் போகாது னாலது<br/>
           தள்ளினும் போகேனியான்<br/>
   தடையேது மில்லையாண் டவனடிமை யென்னுமிரு<br/>
           தன்மையிலும் என்வழக்குத்<br/>
தீராது விடுவதிலை நடுவான கடவுளே<br/>
           தேடரிய சத்தாகிஎன்<br/>
   சித்தமிசை குடிகொண்ட அறிவான தெய்வமே<br/>
           தேசோ மயானந்தமே. 7.<br/>
<br/>
கந்துக மதக்கரியை வசமா நடத்தலாங்<br/>
           கரடிவெம் புலிவாயையுங்<br/>
   கட்டலாம் ஒருசிங்கம் முதுகின்மேற் கொள்ளலாங்<br/>
           கட்செவி எடுத்தாட்டலாம்<br/>
வெந்தழலின் இரதம்வைத் தைந்துலோ கத்தையும்<br/>
           வேதித்து விற்றுண்ணலாம்<br/>
   வேறொருவர் காணாமல் உலகத் துலாவலாம்<br/>
           விண்ணவரை ஏவல்கொளலாஞ்<br/>
சந்ததமும் இளமையோ டிருக்கலாம் மற்றொரு<br/>
           சரீரத்தி னும்புகுதலாஞ்<br/>
   சலமேல் நடக்கலாங் கனல்மே லிருக்கலாந்<br/>
           தன்னிகரில் சித்திபெறலாம்<br/>
சிந்தையை அடக்கியே சும்மா இருக்கின்ற<br/>
           திறமரிது சத்தாகிஎன்<br/>
   சித்தமிசை குடிகொண்ட அறிவான தெய்வமே<br/>
           தேசோ மயானந்தமே. 8.<br/>
<br/>
எல்லாம் அறிந்தவரும் ஏதுமறி யாதவரும்<br/>
           இல்லையெனு மிவ்வுலகமீ<br/>
   தேதுமறி யாதவ னெனப்பெயர் தரித்துமிக<br/>
           ஏழைக்குள் ஏழையாகிக்<br/>
கல்லாத அறிவிற் கடைப்பட்ட நான்அன்று<br/>
           கையினால் உண்மைஞானங்<br/>
   கற்பித்த நின்னருளி னுக்கென்ன கைம்மாறு<br/>
           காட்டுவேன் குற்றேவல்நான்<br/>
அல்லார்ந்த மேனியொடு குண்டுகட் பிறைஎயிற்<br/>
           றாபாச வடிவமான<br/>
   அந்தகா நீயொரு பகட்டாற் பகட்டுவ<br/>
           தடாதடா காசுநம்பால்<br/>
செல்லா தடாஎன்று பேசுவா யதுதந்த<br/>
           செல்வமே சத்தாகிஎன்<br/>
   சித்தமிசை குடிகொண்ட அறிவான தெய்வமே<br/>
           தேசோ மயானந்தமே. 9.<br/>
<br/>
மின்போலும் இடையொடியும் ஒடியுமென மொழிதல்போல்<br/>
           மெனசிலம் பொலிகளார்ப்ப<br/>
   வீங்கிப் புடைத்துவிழ சுமையன்ன கொங்கைமட<br/>
           மின்னார்கள் பின்ஆவலால்<br/>
என்போல் அலைந்தவர்கள் கற்றார்கள் கல்லார்கள்<br/>
           இருவர்களில் ஒருவருண்டோ<br/>
   என்செய்கேன் அம்மம்ம என்பாவம் என்கொடுமை<br/>
           ஏதென் றெடுத்துமொழிவேன்<br/>
அன்பால் வியந்துருகி அடியற்ற மரமென்ன<br/>
           அடியிலே வீழ்ந்துவீழ்ந்தெம்<br/>
   அடிகளே யுமதடிமை யாங்களெனு நால்வருக்<br/>
           கறமாதி பொருளுரைப்பத்<br/>
தென்பாலின் முகமாகி வடவா லிருக்கின்ற<br/>
           செல்வமே சத்தாகிஎன்<br/>
         சித்தமிசை குடிகொண்ட அறிவான தெய்வமே<br/>
           தேசோ மயானந்தமே. 10.<br/>
<br/>
புத்தமிர்த போகமுங் கற்பகநன் னீழலில்<br/>
           பொலிவுற இருக்குமியல்பும்<br/>
   பொன்னுலகி லயிரா வதத்தேறு வரிசையும்<br/>
           பூமண்ட லாதிக்கமும்<br/>
மத்தவெறி யினர்வேண்டும் மாலென்று தள்ளவும்எம்<br/>
           மாலுமொரு சுட்டும் அறவே<br/>
   வைக்கின்ற வைப்பாளன் மௌனதே சிகனென்ன<br/>
           வந்தநின் னருள்வழிகாண்<br/>
சுத்தபரி பூரண அகண்டமே ஏகமே<br/>
           சுருதிமுடி வானபொருளே<br/>
   சொல்லரிய வுயிரினிடை யங்கங்கு நின்றருள்<br/>
           சுரந்துபொரு கருணைமுகிலே<br/>
சித்திநிலை முத்திநிலை விளைகின்ற பூமியே<br/>
           தேடரிய சத்தாகிஎன்<br/>
   சித்தமிசை குடிகொண்ட அறிவான தெய்வமே<br/>
           தேசோ மயானந்தமே. 11.<br/>
--------<br/>
<br/>
<strong><center>  13. சிற்சுகோதய விலாசம் </center></strong><br/>
<br/>
<br/>
காக மோடுகழு கலகை நாய்நரிகள்<br/>
           சுற்று சோறிடு துருத்தியைக்<br/>
   காலி ரண்டுநவ வாசல் பெற்றுவளர்<br/>
           காமவேள் நடன சாலையை<br/>
போகஆசைமுறி யிட்ட பெட்டியைமும்<br/>
           மலமி குந்தொழுகு கேணியை<br/>
   மொய்த்து வெங்கிருமி தத்து கும்பியை<br/>
           முடங்க லார்கிடை சரக்கினை<br/>
மாக இந்த்ரதனு மின்னை யொத்திலக<br/>
           வேதம் ஓதியகு லாலனார்<br/>
   வனைய வெய்யதடி கார னானயமன்<br/>
           வந்த டிக்குமொரு மட்கலத்<br/>
தேக மானபொயை மெய்யெ னக்கருதி<br/>
           ஐய வையமிசை வாடவோ<br/>
   தெரிவ தற்கரிய பிரம மேஅமல<br/>
           சிற்சு கோதய விலாசமே - 1<br/>
<br/>
குறிக ளோடுகுண மேது மின்றியனல்<br/>
           ஒழுக நின்றிடும் இரும்பனல்<br/>
   கூட லின்றியது வாயி ருந்தபடி<br/>
           கொடிய ஆணவ அறைக்குளே<br/>
அறிவ தேதும்அற அறிவி லாமைமய<br/>
           மாயி ருக்குமெனை அருளினால்<br/>
   அளவி லாததனு கரண மாதியை<br/>
           அளித்த போதுனை அறிந்துநான்<br/>
பிறவி லாதவண நின்றி டாதபடி<br/>
           பலநி றங்கவரு முபலமாய்ப்<br/>
   பெரிய மாயையி லழுந்தி நின்னது<br/>
           ப்ரசாத நல்லருள் மறந்திடுஞ்<br/>
சிறிய னேனுமுனை வந்த ணைந்துசுக<br/>
           மாயி ருப்பதினி என்றுகாண்<br/>
   தெரிவ தற்கரிய பிரம மேஅமல<br/>
           சிற்சு கோதய விலாசமே - 2<br/>
<br/>
ஐந்து பூதமொரு கானல் நீரென<br/>
           அடங்க வந்தபெரு வானமே<br/>
   ஆதி யந்தநடு வேது மின்றியரு<br/>
           ளாய்நிறைந் திலகு சோதியே<br/>
தொந்த ரூபமுடன் அரூப மாதிகுறி<br/>
           குணமி றந்துவளர் வத்துவே<br/>
   துரிய மேதுரிய உயிரி னுக்குணர்வு<br/>
           தோன்ற நின்றருள் சுபாவமே<br/>
எந்த நாளுநடு வாகி நின்றொளிரும்<br/>
           ஆதியே கருணை நீதியே<br/>
   எந்தை யேஎன இடைந்திடைந் துருகும்<br/>
           எளிய னேன்கவலை தீரவுஞ்<br/>
சிந்தை யானதை யறிந்து நீயுனருள்<br/>
           செய்ய நானுமினி யுய்வனோ<br/>
   தெரிவ தற்கரிய பிரம மேஅமல<br/>
           சிற்சு கோதய விலாசமே - 3<br/>
<br/>
ஐவ ரென்றபுல வேடர் கொட்டம<br/>
           தடங்க ம்ர்க்கடவன் முட்டியாய்<br/>
   அடவி நின்றுமலை யருகில் நின்றுசரு<br/>
           காதி தின்றுபனி வெயிலினால்<br/>
மெய்வ ருந்துதவ மில்லைநற் சரியை<br/>
           கிரியை யோகமெனும் மூன்றதாய்<br/>
   மேவு கின்றசவு பான நன்னெறி<br/>
           விரும்ப வில்லையுல கத்திலே<br/>
பொய்மு டங்குதொழில் யாத தற்குநல<br/>
           சார தித்தொழில் நடத்திடும்<br/>
   புத்தி யூகமறி வற்ற மூகமிவை<br/>
           பொருளெ னக்கருதும் மருளன்யான்<br/>
தெய்வ நல்லருள் படைத்த அன்பரொடு<br/>
           சேர வுங்கருணை கூர்வையோ<br/>
   தெரிவ தற்கரிய பிரம மேஅமல<br/>
           சிற்சு கோதய விலாசமே - 4<br/>
<br/>
ஏகமானவுரு வான நீயருளி<br/>
           னால னேகவுரு வாகியே<br/>
   எந்த நாளகில கோடி சிர்ட்டிசெய<br/>
           இசையு நாள்வரை யநாள்முதல்<br/>
ஆக நாளது வரைக்கு முன்னடிமை<br/>
           கூடவே சனன மானதோ<br/>
   அநந்த முண்டுநல சனன மீதிதனுள்<br/>
           அறிய வேண்டுவன அறியலாம்<br/>
மோக மாதிதரு பாச மானதை<br/>
           அறிந்து விட்டுனையும் எனையுமே<br/>
   முழுது ணர்ந்துபர மான இன்பவெள<br/>
           மூழ்க வேண்டும் இதுஇன்றியே<br/>
தேக மேநழுவி நானுமோ நழுவின்<br/>
           பின்னை உய்யும்வகை உள்ளதோ<br/>
   தெரிவ தற்கரிய பிரம மேஅமல<br/>
           சிற்சு கோதய விலாசமே - 5<br/>
<br/>
நியம லட்சணமும் இயம லட்சணமும்<br/>
           ஆச னாதிவித பேதமும்<br/>
   நெடிது ணர்ந்திதய பத்ம பீடமிசை<br/>
           நின்றி லங்குமச பாநலத்<br/>
தியல றிந்துவளர் மூல குண்டலியை<br/>
           இனிதி றைஞ்சியவ ளருளினால்<br/>
   எல்லை யற்றுவளர் சோதி மூலஅனல்<br/>
           எங்கள் மோனமனு முறையிலே<br/>
வயமி குந்துவரும் அமிர்த மண்டல<br/>
           மதிக்கு ளேமதியை வைத்துநான்<br/>
   வாய்ம டுத்தமிர்த வாரி யைப்பருகி<br/>
           மன்னு மாரமிர்த வடிவமாய்ச்<br/>
செயமி குந்துவரு சித்த யோகநிலை<br/>
           பெற்று ஞானநெறி அடைவனோ<br/>
   தெரிவ தற்கரிய பிரம மேஅமல<br/>
           சிற்சு கோதய விலாசமே - 6<br/>
<br/>
எறிதி ரைக்கடல் நிகர்த்த செல்வமிக<br/>
           அல்ல லென்றொருவர் பின்செலா<br/>
   தில்லை யென்னுமுரை பேசி டாதுலகில்<br/>
           எவரு மாமெனம திக்கவே<br/>
நெறியின் வைகிவளர் செல்வ மும்உதவி<br/>
           நோய்க ளற்றசுக வாழ்க்கையாய்<br/>
   நியம மாதிநிலை நின்று ஞானநெறி<br/>
           நிட்டை கூடவுமெந் நாளுமே<br/>
அறிவில் நின்றுகுரு வாயு ணர்த்தியதும்<br/>
           அன்றி மோனகுரு வாகியே<br/>
   அகில மீதுவர வந்த சீரருளை<br/>
           ஐய ஐயஇனி என்சொல்கேன்<br/>
சிறிய னேழைநம தடிமை யென்றுனது<br/>
           திருவு ளத்தினிலி ருந்ததோ<br/>
   தெரிவ தற்கரிய பிரம மேஅமல<br/>
           சிற்சு கோதய விலாசமே - 7<br/>
<br/>
எவ்வு யிர்த்திரளும் உலகி லென்னுயிர்<br/>
           எனக்கு ழைந்துருகி நன்மையாம்<br/>
   இதமு ரைப்பஎன தென்ற யாவையும்<br/>
           எடுத்தெ றிந்துமத யானைபோல்<br/>
கவ்வை யற்றநடை பயில அன்பரடி<br/>
           கண்டதே அருளின் வடிவமாக்<br/>
   கண்ட யாவையும் அகண்ட மென்னஇரு<br/>
           கைகுவித்து மலர் தூவியே<br/>
பவ்வ வெண்திரை கொழித்த தண்தரளம்<br/>
           விழியு திர்ப்பமொழி குளறியே<br/>
   பாடி யாடியு ளுடைந்து டைந்தெழுது<br/>
           பாவையொத் தசைத லின்றியே<br/>
திவ்ய அன்புருவ மாகி அன்பரொடும்<br/>
           இன்ப வீட்டினி லிருப்பனோ<br/>
   தெரிவ தற்கரிய பிரம மேஅமல<br/>
           சிற்சு கோதய விலாசமே - 8<br/>
<br/>
மத்தர் பேயரொடு பாலர் தன்மையது<br/>
           மருவியே துரிய வடிவமாய்<br/>
   மன்னு தேசமொடு கால மாதியை<br/>
           மறந்து நின்னடிய ரடியிலே<br/>
பத்தி யாய்நெடிது நம்பும் என்னையொரு<br/>
           மையல் தந்தகில மாயையைப்<br/>
   பாரு பாரென நடத்த வந்ததென்<br/>
           பார தத்தினுமி துள்ளதோ<br/>
சுத்த நித்தவியல் பாகு மோவுனது<br/>
           விசுவ மாயை நடுவாகவே<br/>
   சொல்ல வேண்டும்வகை நல்ல காதிகதை<br/>
           சொல்லு மாயையினு மில்லைஎன்<br/>
சித்த மிப்படி மயங்கு மோஅருளை<br/>
           நம்பி னோர்கள்பெறு பேறிதோ<br/>
   தெரிவ தற்கரிய பிரம மேஅமல<br/>
           சிற்சு கோதய விலாசமே - 9<br/>
<br/>
பன்மு கச்சமய நெறிப டைத்தவரும்<br/>
           யாங்க ளேகடவு ளென்றிடும்<br/>
   பாத கத்தவரும் வாத தர்க்கமிடு<br/>
           படிற ருந்தலை வணங்கிடத்<br/>
தன்மு சத்திலுயிர் வரவழைக்கும்எம<br/>
           தரும னும்பகடு மேய்க்கியாய்த்<br/>
   தனியி ருப்பவட நீழ லூடுவளர்<br/>
           சனக னாதிமுனி வோர்கள்தஞ்<br/>
சொன்ம யக்கமது தீர அங்கைகொடு<br/>
           மோன ஞானம துணர்த்தியே<br/>
   சுத்த நித்தஅரு  ளியல்ப தாகவுள<br/>
           சோம சேகரகிர் பாளுவாய்த்<br/>
தென்மு கத்தின்முக மாயி ருந்தகொலு<br/>
           எம்மு கத்தினும் வணங்குவேன்<br/>
   தெரிவ தற்கரிய பிரம மேஅமல<br/>
           சிற்சு கோதய விலாசமே - 10<br/>
----------<br/>
<br/>
<strong><center> 14. ஆகாரபுவனம் - சிதம்பர ரகசியம்</center>
</strong><br/>
<br/>
ஆகார புவனமின் பாகார மாக<br/>
        அங்ஙனே யொருமொழியால் அகண்டா கார<br/>
யோகானு பூதிபெற்ற அன்ப ராவிக்<br/>
        குறுதுணையே என்னளவும் உகந்த நட்பே<br/>
வாகாரும் படிக்கிசைகிண் கிணிவா யென்ன<br/>
        மலர்ந்தமல ரிடைவாசம் வயங்கு மாபோல்<br/>
தேகாதி யுலகமெங்கும் கலந்து தானே<br/>
        திகழனந்தா னந்தமயத் தெய்வக் குன்றே. 1.<br/>
<br/>
அனந்தபத உயிர்கள்தொரும் உயிரா யென்றும்<br/>
        ஆனந்த நிலையாகி அளவைக் கெட்டாத்<br/>
தனந்தனிச்சின் மாத்திரமாய்க் கீழ்மேல் காட்டாச்<br/>
        சதசத்தாய் அருட்கோயில் தழைத்த தேவே<br/>
இனம்பிரிந்த மான்போல்நான் இடையா வண்ணம்<br/>
        இன்பமுற அன்பர்பக்க லிருத்தி வைத்துக்<br/>
கனந்தருமா கனமேதண் அருளில் தானே<br/>
        கனிபலித்த ஆனந்தக் கட்டிப் பேறே. 2.<br/>
<br/>
பேறனைத்தும் அணுவெனவே உதறித் தள்ளப்<br/>
        பேரின்ப மாகவந்த பெருக்கே பேசா<br/>
வீறனைத்தும் இந்நெறிக்கே என்ன என்னை<br/>
        மேவென்ற வரத்தேபாழ் வெய்ய மாயைக்<br/>
கூறனைத்துங் கடந்தஎல்லைச் சேட மாகிக்<br/>
        குறைவறநின் றிடுநிறைவே குலவா நின்ற<br/>
ஆறனைத்தும் புகுங்கடல்போல் சமயகோடி<br/>
        அத்தனையுந் தொடர்ந்துபுகும் ஆதி நட்பே. 3.<br/>
<br/>
ஆதியந்தம் எனும்எழுவா யீறற் றோங்கி<br/>
        அருமறைஇன் னமுங்காணா தரற்ற நானா<br/>
பேதமதங் களுமலைய மலைபோல் வந்தப்<br/>
        பெற்றியரும் வாய்வாதப் பேய ராகச்<br/>
சாதகமோ னத்திலென்ன வடவால் நீழல்<br/>
        தண்ணருட்சந் திரமௌலி தடக்கைக் கேற்க<br/>
வேதகசின் மாத்திரமா யெம்ம னோர்க்கும்<br/>
        வெளியாக வந்தவொன்றே விமல வாழ்வே. 4.<br/>
<br/>
விமலமுதற் குணமாகி நூற்றெட் டாதி<br/>
        வேதமெடுத் தெடுத்துரைத்த விருத்திக் கேற்க<br/>
அமையுமிலக் கணவடிவா யதுவும் போதா<br/>
        தப்பாலுக் கப்பாலாய் அருட்கண் ணாகிச்<br/>
சமமுமுடன் கலப்புமவிழ் தலும்யாங் காணத்<br/>
        தண்ணருள்தந் தெமைக்காக்குஞ் சாட்சிப் பேறே<br/>
இமையளவும் உபகார மல்லால் வேறொன்<br/>
        றியக்காநிர்க் குணக்கடலா யிருந்த ஒன்றே. 5.<br/>
<br/>
ஒன்றாகிப் பலவாகிப் பலவாக் கண்ட<br/>
        ஒளியாகி வெளியாகி உருவு மாகி<br/>
நன்றாகித் தீதாகி மற்று மாகி<br/>
        நாசமுட னுற்பத்தி நண்ணா தாகி<br/>
இன்றாகி நாளையுமாய் மேலு மான<br/>
        எந்தையே எம்மானே என்றென் றேங்கிக்<br/>
கன்றாகிக் கதறினர்க்குச் சேதா வாகிக்<br/>
        கடிதினில்வந் தருள்கூருங் கருணை விண்ணே. 6.<br/>
<br/>
அருள்பழுத்த பழச்சுவையே கரும்பே தேனே<br/>
        ஆரமிர்தே என்கண்ணே அரிய வான<br/>
பொருளனைத்துந் தரும்பொருளே கருணை நீங்காப்<br/>
        பூரணமாய் நின்றவொன்றே புனித வாழ்வே<br/>
கருதரிய கருத்ததனுட் கருத்தாய் மேவிக்<br/>
        காலமுந்தே சமும்வகுத்துக் கருவி யாதி<br/>
இருவினையுங் கூட்டிஉயிர்த் திரளை யாட்டும்<br/>
        விழுப்பொருளே யான்சொலும் விண் ணப்பங் கேளே. 7.<br/>
<br/>
விண்ணவரிந் திரன்முதலோர் நார தாதி<br/>
        விளங்குசப்த ரிடிகள்கன வீணை வல்லோர்<br/>
எண்ணரிய சித்தர்மனு வாதி வேந்தர்<br/>
        இருக்காதி மறைமுனிவர் எல்லா மிந்தக்<br/>
கண்ணகல்ஞா லம்மதிக்கத் தானே உள்ளங்<br/>
        கையில்நெல்லிக் கனிபோலக் காட்சி யாகத்<br/>
திண்ணியநல் லறிவாலிச் சமயத் தன்றோ<br/>
        செப்பரிய சித்திமுத்தி சேர்ந்தா ரென்றும். 8.<br/>
<br/>
செப்பரிய சமயநெறி யெல்லாந் தந்தம்<br/>
        தெய்வமே தெய்வமெனுஞ் செயற்கை யான<br/>
அப்பரிசா ளரும•தே பிடித்தா லிப்பால்<br/>
        அடுத்ததந்நூல் களும்விரித்தே அனுமா னாதி<br/>
ஒப்பவிரித் துரைப்பரிங்ஙன் பொய்மெய் என்ன<br/>
        ஒன்றிலைஒன் றென்ப்பார்ப்ப தொவ்வா தார்க்கும்<br/>
இப்பரிசாஞ் சமயமுமாய் அல்ல வாகி<br/>
        யாதுசம யமும்வணங்கும் இயல்ப தாகி. 9.<br/>
<br/>
இயல்பென்றுந் திரியாமல் இயம மாதி<br/>
        எண்குணமுங் காட்டியன்பால் இன்ப மாகிப்<br/>
பயனருளப் பொருள்கள்பரி வார மாகிப்<br/>
        பண்புறவுஞ் சௌபான பட்சங் காட்டி<br/>
மயலறுமந் திரஞ்சிட்சை சோதி டாதி<br/>
        மற்றங்க நூல்வணங்க மௌன மோலி<br/>
அயர்வறச்சென் னியில்வைத்து ராசாங் கத்தில்<br/>
        அமர்ந்ததுவை திகசைவம் அழகி தந்தோ. 10.                    <br/>
<br/>
அந்தோஈ ததிசயமிச் சமயம் போலின்<br/>
        றறிஞரெல்லாம் நடுஅறிய அணிமா ஆதி<br/>
வந்தாடித் திரிபவர்க்கும் பேசா மோனம்<br/>
        வைத்திருந்த மாதவர்க்கும் மற்றும் மற்றும்<br/>
இந்த்ராதி போகநலம் பெற்ற பேர்க்கும்<br/>
        இதுவன்றித் தாயகம்வே றில்லை இல்லை<br/>
சந்தான கற்பகம்போல் அருளைக் காட்டத்<br/>
        தக்கநெறி இந்நெறியே தான்சன் மார்க்கம். 11.<br/>
<br/>
சன்மார்க்கம் ஞானமதின் பொருளும் வீறு<br/>
        சமயசங்கே தப்பொருளுந் தானென் றாகப்<br/>
பன்மார்க்க நெறியினிலுங் கண்ட தில்லை<br/>
        பகர்வரிய தில்லைமன்றுள் பார்த்த போதங்<br/>
கென்மார்க்கம் இருக்குதெல்லாம் வெளியே என்ன<br/>
        எச்சமயத் தவர்களும்வந் திறைஞ்சா நிற்பர்<br/>
கன்மார்க்க நெஞ்சமுள எனக்குந் தானே<br/>
        கண்டவுடன் ஆனந்தங் காண்ட லாகும். 12.<br/>
<br/>
காண்டல்பெறப் புறத்தினுள்ள படியே உள்ளுங்<br/>
        காட்சிமெய்ந்நூல் சொலும்பதியாங் கடவு ளேநீ<br/>
நீண்டநெடு மையுமகலக் குறுக்குங் காட்டா<br/>
        நிறைபரிபூ ரணஅறிவாய் நித்த மாகி<br/>
வேண்டுவிருப் பொடுவெறுப்புச் சமீபந் தூரம்<br/>
        விலகலணு குதல்முதலாம் விவகா ரங்கள்<br/>
பூண்டஅள வைகள்மனவாக் காதி யெல்லாம்<br/>
        பொருந்தாம லகம்புறமும் புணர்க்கை யாகி. 13.<br/>
<br/>
ஆகியசற் காரியவூ கத்துக் கேற்ற<br/>
        அமலமாய் நடுவாகி அனந்த சத்தி<br/>
யோகமுறும் ஆனந்த மயம தாகி<br/>
        உயிர்க்குயிரா யெந்நாளும் ஓங்கா நிற்ப<br/>
மோகஇருள் மாயைவினை உயிர்கட் கெல்லாம்<br/>
        மொய்த்ததென்கொல் உபகார முயற்சி யாகப்<br/>
பாகமிக அருளஒரு சத்தி வந்து<br/>
        பதித்ததென்கொல் நானெனுமப் பான்மை என்கொல். 14.<br/>
<br/>
நானென்னும் ஓரகந்தை எவர்க்கும் வந்து<br/>
        நலிந்தவுடன் சகமாயை நானா வாகித்<br/>
தான்வந்து தொடருமித்தால் வளருந் துன்பச்<br/>
        சாகரத்தின் பெருமைஎவர் சாற்ற வல்லார்<br/>
ஊனென்றும் உடலென்றுங் கரண மென்றும்<br/>
        உள்ளென்றும் புறமென்றும் ஒழியா நின்ற<br/>
வானென்றுங் காலென்றுந் தீநீ ரென்றும்<br/>
        மண்ணென்றும் மலையென்றும் வனம தென்றும். 15.<br/>
<br/>
மலைமலையாங் காட்சிகண்கா ணாமை யாதி<br/>
        மறப்பென்றும் நினைப்பென்றும் மாயா வாரி<br/>
அலையலையா யடிக்குமின்ப துன்ப மென்றும்<br/>
        அதைவிளைக்கும் வினைகளென்றும் அதனைத் தீர்க்கத்<br/>
தலைபலவாஞ் சமயமென்றுந் தெய்வ மென்றுஞ்<br/>
        சாதகரென் றும்மதற்குச் சாட்சி யாகக்<br/>
கலைபலவா நெறியென்றுந் தர்க்க மென்றுங்<br/>
        கடலுறுநுண் மணலெண்ணிக் காணும் போதும். 16.<br/>
<br/>
காணரிய அல்லலெல்லாந் தானே கட்டுக்<br/>
        கட்டாக விளையுமதைக் கட்டோ டேதான்<br/>
வீணினிற்கர்ப் பூரமலை படுதீப் பட்ட<br/>
        விந்தையெனக் காணவொரு விவேகங் காட்ட<br/>
ஊணுறக்கம் இன்பதுன்பம் பேரூ ராதி<br/>
        ஒவ்விடவும் எனைப்போல உருவங் காட்டிக்<br/>
கோணறவோர் மான்காட்டி மானை ஈர்க்குங்<br/>
        கொள்கையென அருள்மௌன குருவாய் வந்து. 17.<br/>
<br/>
வந்தெனுடல் பொருளாவி மூன்றுந் தன்கை<br/>
        வசமெனவே அத்துவா மார்க்க நோக்கி<br/>
ஐந்துபுலன் ஐம்பூதங் கரண மாதி<br/>
        அடுத்தகுணம் அத்தனையும் அல்லை அல்லை<br/>
இந்தவுடல் அறிவறியா மையுநீ யல்லை<br/>
        யாதொன்று பற்றின்அதன் இயல்பாய் நின்று<br/>
பந்தமறும் பளிங்கனைய சித்து நீஉன்<br/>
        பக்குவங்கண் டறிவிக்கும் பான்மை யேம்யாம். 18.<br/>
<br/>
அறிவாகி ஆனந்த மயமா யென்றும்<br/>
        அழியாத நிலையாகி யாதின் பாலும்<br/>
பிறியாமல் தண்ணருளே கோயி லான<br/>
        பெரியபரம் பதியதனைப் பேறவே வேண்டில்<br/>
நெறியாகக் கூறுவன்கேள் எந்த நாளும்<br/>
        நிர்க்குணநிற்(கு) உளம்வாய்த்து நீடு வாழ்க<br/>
செறிவான அறியாமை எல்லாம் நீங்க<br/>
        சிற்சுகம்பெற் றிடுகபந்தந் தீர்க வென்றே. 19.<br/>
<br/>
பந்தமறும் மெஞ்ஞான மான மோனப்<br/>
        பண்பொன்றை அருளியந்தப் பண்புக் கேதான்<br/>
சிந்தையில்லை நானென்னும் பான்மை யில்லை<br/>
        தேசமில்லை காலமில்லை திக்கு மில்லை<br/>
தொந்தமில்லை நீக்கமில்லை பிரிவு மில்லை<br/>
        சொல்லுமில்லை இராப்பகலாந் தோற்ற மில்லை<br/>
அந்தமில்லை ஆதியில்லை நடுவு மில்லை<br/>
        அகமுமில்லை புறமில்லை அனைத்து மில்லை. 20.<br/>
<br/>
இல்லைஇல்லை யென்னினொன்று மில்லா தல்ல<br/>
        இயல்பாகி என்றுமுள்ள இயற்கை யாகிச்<br/>
சொல்லரிய தன்மையதா யான்றா னென்னத்<br/>
        தோன்றாதெல் லாம்விழுங்குஞ் சொரூப மாகி<br/>
அல்லையுண்ட பகல்போல அவித்தை யெல்லாம்<br/>
        அடையவுண்டு தடையறவுன் அறிவைத் தானே<br/>
வெல்லவுண்டிங் குன்னையுந்தா னாகக் கொண்டு<br/>
        வேதகமாய்ப் பேசாமை விளக்குந் தானே. 21.<br/>
<br/>
தானான தன்மயமே யல்லால் ஒன்றைத்<br/>
        தலையெடுக்க வொட்டாது தலைப்பட் டாங்கே<br/>
போனாலுங் கர்ப்பூர தீபம் போலப்<br/>
        போயொளிப்ப தல்லாது புலம்வே றின்றாம்<br/>
ஞானாகா ரத்தினொடு ஞேய மற்ற<br/>
        ஞாதுருவும் நழுவாமல் நழுவி நிற்கும்<br/>
ஆனாலும் இதன்பெருமை எவர்க்கார் சொல்வார்<br/>
        அதுவானால் அதுவாவர் அதுவே சொல்லும். 22.<br/>
<br/>
அதுவென்றால் எதுவெனவொன் றடுக்குஞ் சங்கை<br/>
        ஆதலினால் அதுவெனலும் அறவே விட்டு<br/>
மதுவுண்ட வண்டெனவுஞ் சனக னாதி<br/>
        மன்னவர்கள் சுகர்முதலோர் வாழ்ந்தா ரென்றும்<br/>
பதியிந்த நிலையெனவும் என்னை யாண்ட<br/>
        படிக்குநிரு விகற்பத்தாற் பரமா னந்த<br/>
கதிகண்டு கொள்ளவும்நின் னருள்கூ ரிந்தக்<br/>
        கதியன்றி யுறங்கேன்மேற் கருமம் பாரேன். 23.<br/>
<br/>
பாராதி விண்ணனைத்தும் நீயாச் சிந்தை<br/>
        பரியமட லாவெழுதிப் பார்த்துப் பார்த்து<br/>
வாராயோ என்ப்ராண நாதா என்பேன்<br/>
        வளைத்துவளைத் தெனைநீயா வைத்துக் கொண்டு<br/>
பூராய மாமேலொன் றறியா வண்ணம்<br/>
        புண்ணாளர் போல்நெஞ்சம் புலம்பி யுள்ளே<br/>
நீராள மாயுருகிக் கண்ணீர் சோர<br/>
        நெட்டுயிர்த்து மெய்ம்மறந்தோர் நிலையாய் நிற்பேன். 24.<br/>
<br/>
ஆயுமறி வாகியுன்னைப் பிரியா வண்ணம்<br/>
        அணைந்துசுகம் பெற்றவன்பர் ஐயோ வென்னத்<br/>
தீயகொலைச் சமயத்துஞ் செல்லச் சிந்தை<br/>
        தெளிந்திடவுஞ் சமாதானஞ் செய்வேன் வாழ்வான்<br/>
காயிலைபுன் சருகாதி யருந்தக் கானங்<br/>
        கடல்மலைஎங் கேஎனவுங் கவலை யாவேன்<br/>
வாயில் கும்பம் போற்கிடந்து புரள்வேன் வானின்<br/>
        மதிகதிரை முன்னிலையா வைத்து நேரே. 25.<br/>
<br/>
நேரேதான் இரவுபகல் கோடா வண்ணம்<br/>
        நித்தம்வர வுங்களைஇந் நிலைக்கே வைத்தார்<br/>
ஆரேயங் கவர்பெருமை என்னே என்பேன்<br/>
        அடிக்கின்ற காற்றேநீ யாரா லேதான்<br/>
பேராதே சுழல்கின்றாய் என்பேன் வந்து<br/>
        பெய்கின்ற முகில்காள்எம் பெருமான் நும்போல்<br/>
தாராள மாக்கருணை பொழியச் செய்யுஞ்<br/>
        சாதகமென் னேகருதிச் சாற்று மென்பேன். 26.<br/>
<br/>
கருதரிய விண்ணேநீ எங்கு மாகிக்<br/>
        கலந்தனையே யுன்முடிவின் காட்சி யாக<br/>
வருபொருளெப் படியிருக்குஞ் சொல்லா யென்பேன்<br/>
        மண்ணேயுன் முடிவிலெது வயங்கு மாங்கே<br/>
துரியஅறி வுடைச்சேடன் ஈற்றின் உண்மை<br/>
        சொல்லானோ சொல்லென்பேன் சுருதி யேநீ<br/>
ஒருவரைப்போல் அனைவருக்கும் உண்மை யாமுன்<br/>
        உரையன்றோ உன்முடிவை உரைநீ என்பேன். 27.<br/>
<br/>
உரையிறந்து பெருமை பெற்றுத் திரைக்கை நீட்டி<br/>
        ஒலிக்கின்ற கடலேஇவ் வுலகஞ் சூழக்<br/>
கரையுமின்றி யுன்னைவைத்தார் யாரே என்பென்<br/>
        கானகத்திற் பைங்கிளிகாள் கமல மேவும்<br/>
வரிசிறைவண் டினங்காள்ஓ திமங்காள் தூது<br/>
        மார்க்கமன்றோ நீங்களிது வரையி லேயும்<br/>
பெரியபரி பூரணமாம் பொருளைக் கண்டு<br/>
        பேசியதுண் டோவொருகாற் பேசு மென்பேன். 28.<br/>
<br/>
ஒருவனவன் யானைகெடக் குடத்துட் செங்கை<br/>
        ஓட்டுதல்போல் நான்பேதை உப்போ டப்பை<br/>
மருவவிட்டுங் கர்ப்பூர மதனில் தீபம்<br/>
        வயங்கவிட்டும் ஐக்கியம் உன்னி வருந்தி நிற்பேன்<br/>
அருளுடைய பரமென்றோ அன்று தானே<br/>
        யானுளனென் றும்மனக்கே ஆணவாதி<br/>
பெருகுவினைக் கட்டென்றும் என்னாற் கட்டிப்<br/>
        பேசியதன் றேஅருள்நூல் பேசிற் றன்றே. 29.<br/>
<br/>
அன்றுமுதல் இன்றைவரைச் சனன கோடி<br/>
        அடைந்தடைந்திங் கியாதனையால் அழிந்த தல்லால்<br/>
இன்றைவரை முக்தியின்றே எடுத்த தேகம்<br/>
        எப்போதோ தெரியாதே இப்போ தேதான்<br/>
துன்றுமனக் கவலைகெடப் புலைநா யேனைத்<br/>
        தொழும்புகொளச் சீகாழித் துரையே தூது<br/>
சென்றிடவே பொருளைவைத்த நாவ லோய்நஞ்<br/>
        சிவனப்பா என்ற அருட் செல்வத் தேவே. 30.<br/>
<br/>
தேவர் தொழும் வாதவூர்த் தேவே என்பேன்<br/>
        திருமூலத் தேவேஇச் சகத்தோர் முத்திக்<br/>
காவலுறச் சிவவென்வாக் குடனே வந்த<br/>
        அரசேசும் மாவிருந்துன் அருளைச் சாரப்<br/>
பூவுலகில் வளரருணை கிரியே மற்றைப்<br/>
        புண்ணியர்கா ளோவென்பேன் புரையொன் றில்லா<br/>
ஓவியம்போல் அசைவறவுந் தானே நிற்பேன்<br/>
        ஓதரிய துயர்கெடவே யுரைக்கு முன்னே. 31.<br/>
<br/>
ஓதரிய சுகர்போல ஏன்ஏன் என்ன<br/>
        ஒருவரிலை யோஎனவும் உரைப்பேன் தானே<br/>
பேதம்அபே தங்கெடவும் ஒருபே சாமை<br/>
        பிறவாதோ ஆலடியிற் பெரிய மோன<br/>
நாதனொரு தரமுலகம் பார்க்க இச்சை<br/>
        நண்ணானோ என்றென்றே நானா வாகிக்<br/>
காதல்மிகு மணியிழையா ரெனவா டுற்றேன்<br/>
        கருத்தறிந்து புரப்பதுன்மேற் கடன்முக் காலும். 32.<br/>
<br/>
காலமொடு தேசவர்த்த மான மாதி<br/>
        கலந்துநின்ற நிலைவாழி கருணை வாழி<br/>
மாலறவுஞ் சைவமுதல் மதங்க ளாகி<br/>
        மதாதீத மானஅருள் மரபு வாழி<br/>
சாலமிகும் எளியேனிவ் வழக்குப் பேசத்<br/>
        தயவுவைத்து வளர்த்தஅருள் தன்மைவாழி<br/>
ஆலடியிற் பரமகுரு வாழி வாழி<br/>
        அகண்டிதா காரஅரு ளடியார் வாழி. 33.<br/>
--------<br/>
<br/>
<strong><center>   15. தேன்முகம்</center></strong>
<br/>
<br/>
தேன்முகம் பிலிற்றும் பைந்தாட் செய்யபங் கயத்தின் மேவும்<br/>
நான்முகத் தேவே நின்னால் நாட்டிய அகில மாயை<br/>
கான்முயற் கொம்பே என்கோ கானலம் புனலே என்கோ<br/>
வான்முக முளரி என்கோ மற்றென்கோ விளம்பல் வேண்டும். 1.<br/>
<br/>
வேண்டுவ படைத்தாய் நுந்தை விதிப்படி புரந்தான் அத்தைக்<br/>
காண்டக அழித்தான் முக்கட் கடவுள்தான் இனைய வாற்றால்<br/>
ஆண்டவ னெவனோ என்ன அறிகிலா தகில நீயே<br/>
ஈண்டிய அல்லல் தீர எம்மனோர்க் கியம்பு கண்டாய். 2.<br/>
<br/>
கண்டன அல்ல என்றே கழித்திடும் இறுதிக் கண்ணே<br/>
கொண்டது பரமா னந்தக் கோதிலா முத்தி அத்தால்<br/>
பண்டையிற் படைப்புங் காப்பும் பறந்தன மாயை யோடே<br/>
வெண்டலை விழிகை காலில் விளங்கிட நின்றான் யாவன். 3. <br/>
<br/>
விளங்கவெண் ணீறுபூசி விரிசடைக் கங்கை தாங்கித்<br/>
துளங்குநன் னுதற்கண் தோன்றச் சுழல்வளி நெடுமூச் சாகக்<br/>
களங்கமி லுருவந் தானே ககனமாய்ப் பொலியப் பூமி<br/>
வளர்ந்ததா ளென்ன உள்ள மன்றென மறையொன் றின்றி. 4.<br/>
<br/>
மறைமுழக் கொலிப்பத் தானே வரதமோ டபயக் கைகள்<br/>
முறைமையின் ஓங்க நாதம் முரசெனக் கறங்க எங்கும்<br/>
குறைவிலா வணநி றைந்து கோதிலா நடனஞ் செய்வான்<br/>
இறையவன் எனலாம் யார்க்கும் இதயசம் மதமீ தல்லால். 5.<br/>
<br/>
அல்லலாந் தொழில்ப டைத்தே அடிக்கடி உருவெ டுத்தே<br/>
மல்லல்மா ஞாலங் காக்க வருபவர் கடவு ளென்னில்<br/>
தொல்லையாம் பிறவி வேலை தொலைந்திட திருள்நீங் காது<br/>
நல்லது மாயை தானும் நானென வந்து நிற்கும். 6.<br/>
<br/>
நானென நிற்கு ஞானம் ஞானமன் றந்த ஞானம்<br/>
மோனமா யிருக்க வொட்டா மோனமின் றாக வேதான்<br/>
தேனென ருசிக்கும் அன்பாற் சிந்தைநைந் துருகும் வண்ணம்<br/>
வானென நிறைந்தா னந்த மாகடல்  வளைவ தின்றே. 7.  <br/>
<br/>
இன்றென இருப்பே மென்னின் என்றுஞ்சூ னியமா முத்தி<br/>
நன்றொடு தீது மன்றி நாமுன்னே பெறும்அ வித்தை<br/>
நின்றது பெத்தந் தானே நிரந்தர முத்தி யென்னின்<br/>
ஒன்றொரு வரைநான் கேட்க உணர்வில்லை குருவுமில்லை. 8.<br/>
<br/>
இல்லையென் றிடினிப்பூமி இருந்தவா றிருப்போ மென்னில்<br/>
நல்லவன் சாரு வாகன் நான்சொலும் நெறிக்கு வீணில்<br/>
தொல்லையேன் ஆகமாதி தொடுப்பதேன் மயக்க மேதிங்<br/>
கொல்லைவந் திருமி னென்ன வுறவுசெய் திடுவ னந்தோ. 9.<br/>
<br/>
அந்தணர் நால்வர் காண அருட்குரு வாகி வந்த<br/>
எந்தையே எல்லாந் தானென் றியம்பினன் எமைப்ப டைத்த<br/>
தந்தைநீ எம்மைக் காக்குந் தலைவனே நுந்தை யன்றோ<br/>
பந்தமில் சித்தி முத்தி படைக்கநின் அருள்பா லிப்பாய். 10.<br/>
-------------<br/>
<br/>
<strong><center>     16. பன்மாலை</center></strong>
<br/>
<br/>
பன்மாலைத் திரளிருக்கத் தமையு ணர்ந்தோர்<br/>
        பாமாலைக் கேநீதான் பட்ச மென்று<br/>
நன்மாலை யாவெடுத்துச் சொன்னார் நல்லோர்<br/>
        நலமறிந்து கல்லாத நானுஞ் சொன்னேன்<br/>
சொன்மாலை மாலையாக் கண்ணீர் சோரத்<br/>
        தொண்டனேன் எந்நாளும் துதித்து நிற்பேன்<br/>
என்மாலை யறிந்திங்கே வாவா என்றே<br/>
        எனைக்கலப்பாய் திருக்கருணை எம்பி ரானே. 1.          <br/>
<br/>
கருணைமொழி சிறிதில்லேன் ஈத லில்லேன்<br/>
        கண்ணீர்கம் பலையென்றன் கருத்துக் கேற்க<br/>
ஒருபொழுதும் பெற்றறியேன் என்னை யாளும்<br/>
        ஒருவாவுன் அடிமைநான் ஒருத்த னுக்கோ<br/>
இருவினையும் முக்குணமுங் கரணம் நான்கும்<br/>
        இடர்செயுமைம் புலனுங்கா மாதி யாறும்<br/>
வரவரவும் ஏழைக்கோ ரெட்ட தான<br/>
        மதத்தொடும்வந் தெதிர்த்தநவ வடிவ மன்றே. 2.<br/>
<br/>
வடிவனைத்துந் தந்தவடி வில்லாச் சுத்த<br/>
        வான்பொருளே எளியனேன் மனமா மாயைக்<br/>
குடிகெடுக்கத் துசங்கட்டிக் கொண்ட மோன<br/>
        குருவேஎன் தெய்வமே கோதி லாத<br/>
படியெனக்கா னந்தவெள்ளம் வந்து தேக்கும்<br/>
        படியெனக்குன் திருக்கருணை ப்ற்று மாறே<br/>
அடியெடுத்தென் முடியிலின்னம் வைக்க வேண்டும்<br/>
        அடிமுடியொன் றில்லாத அகண்ட வாழ்வே. 3.<br/>
<br/>
வாழ்வனைத்தும் மயக்கமெனத் தேர்ந்தேன் தேர்ந்த<br/>
        வாறேநான் அப்பாலோர் வழிபா ராமல்<br/>
தாழ்வுபெற்றிங் கிருந்தேன்ஈ தென்ன மாயந்<br/>
        தடையுற்றால் மேற்கதியுந் தடைய தாமே<br/>
ஊழ்வலியோ அல்லதுன்றன் திருக்கூத் தோஇங்<br/>
        கொருதமியேன் மேற்குறையோ வுணர்த்தா யின்னம்<br/>
பாழ் அவதிப் படஎனக்கு முடியா தெல்லாம்<br/>
        படைத்தளித்துத் துடைக்கவல்ல பரிசி னானே. 4.<br/>
<br/>
நானானிங் கெனுமகந்தை எனக்கேன் வைத்தாய்<br/>
        நல்வினைதீ வினைஎனவே நடுவே நாட்டி<br/>
ஊனாரும் உடற்சுமைஎன் மீதேன் வைத்தாய்<br/>
        உயிரெனவு மென்னையொன்றா வுள்ளேன் வைத்தாய்<br/>
ஆனாமை யாயகில நிகில பேதம்<br/>
        அனைத்தினுள்ளுந் தானாகி அறிவா னந்தத்<br/>
தேனாகிப் பாலாகிக் கனியாய்க் கன்னல்<br/>
        செழும்பாகாய்க் கற்கண்டாய்த் திகழ்ந்த வொன்றே. 5.<br/>
<br/>
ஒன்றியொன்றி நின்றுநின்றும் என்னை என்னை<br/>
        உன்னியுன்னும் பொருளலைநீ உன்பால் அன்பால்<br/>
நின்றதன்மைக் கிரங்கும்வயி ராக்கிய னல்லேன்<br/>
        நிவர்த்தியவை வேண்டுமிந்த நீல னுக்கே<br/>
என்றுமென்றும் இந்நெறியோர் குணமு மில்லை<br/>
        இடுக்குவார் கைப்பிள்ளை ஏதோ ஏதோ<br/>
கன்றுமனத் துடனஆடு தழைதின் றாற்போல்<br/>
        கல்வியுங்கேள் வியுமாகிக் கலக்குற் றேனே. 6.          <br/>
<br/>
உற்றதுணை நீயல்லாற் பற்று வேறொன்<br/>
        றுன்னேன்பன் னாள்உலகத் தோடி யாடிக்<br/>
கற்றதுங்கேட் டதுமிதனுக் கேது வாகுங்<br/>
        கற்பதுங்கேட் பதுமமையுங் காணா நீத<br/>
நற்றுணையே அருள்தாயே இன்ப மான<br/>
        நாதாந்த பரம்பொருளே நார ணாதி<br/>
சுற்றமுமாய் நல்லன்பர் தமைச்சே யாகத்<br/>
        தொழும்புகொளுங் கனாகனமே சோதிக் குன்றே. 7.<br/>
<br/>
குன்றாத மூவருவாய் அருவாய் ஞானக்<br/>
        கொழுந்தாகி அறுசமயக் கூத்து மாடி<br/>
நின்றாயே மாயைஎனுந் திரையை நீக்கி<br/>
        நின்னையா ரறியவல்லார் நினைப்போர் நெஞ்சம்<br/>
மன்றாக இன்பக்கூத் தாட வல்ல<br/>
        மணியேஎன் கண்ணேமா மருந்தே நால்வர்க்<br/>
கன்றாலின் கீழிருந்து மோன ஞானம்<br/>
        அமைத்தசின்முத் திரைக்கடலே அமர ரேறே. 8.<br/>
<br/>
திரையில்லாக் கடல்போலச் சலனந் தீர்ந்து<br/>
        தெளிந்துருகும் பொன்போலச் செகத்தை எல்லாங்<br/>
கரையவே கனிந்துருக்கும் முகத்தி லேநீ<br/>
        கனிந்தபர மானந்தக் கட்டி இந்நாள்<br/>
வரையிலே வரக்காணேன் என்னாற் கட்டி<br/>
        வார்த்தைசொன்னாற் சுகம்வருமோ வஞ்ச னேனை<br/>
இரையிலே யிருத்திநிரு விகற்ப மான<br/>
        இன்பநிட்டை கொடுப்பதையா எந்த நாளோ. 9.<br/>
<br/>
எந்தநா ளுனக்கடிமை யாகு நாளோ<br/>
        எந்நாளோ கதிவருநாள் எளிய னேன்றன்<br/>
சிந்தைநா ளதுவரைக்கும் மயங்கிற் றல்லால்<br/>
        தெளிந்ததுண்டோ மௌனியாய்த் தெளிய ஓர்சொல்<br/>
தந்தநாள் முதலின்பக் கால்சற் றல்லால்<br/>
        தடையறஆ னந்தவெள்ளந் தானே பொங்கி<br/>
வந்தநா ளில்லைமெத்த அலைந்தே னுன்னை<br/>
        மறவாவின் பத்தாலே வாழ்கின் றேனே. 10.<br/>
 ----------<br/>
<br/>
<strong><center>                17. நினைவு ஒன்று </center></strong><br/>
<br/>
நினைவொன்று நினையாமல் நிற்கின் அகம் என்பார்<br/>
        நிற்குமிட மேயருளாம் நிட்டையரு ளட்டுந்<br/>
தனையென்று மறந்திருப்ப அருள்வடிவா னதுமேல்<br/>
        தட்டியெழுந் திருக்குமின்பந் தன்மயமே யதுவாம்<br/>
பினையொன்று மிலையந்த இன்பமெனும் நிலயம்<br/>
        பெற்றாரே பிறவாமை பெற்றார்மற் றுந்தான்<br/>
மனையென்றும் மகனென்றுஞ் சுற்றமென்றும் அசுத்த<br/>
        வாதனையாம் ஆசைமொழி மன்னொருசொற் கொண்டே. 1.<br/>
<br/>
ஒருமொழியே பலமொழிக்கும் இடங்கொடுக்கும் அந்த<br/>
        ஒருமொழியே மலம் ஒழிக்கும் ஒழிக்குமென மொழிந்த<br/>
குருமொழியே மலையிலக்கு மற்றைமொழி யெல்லாங்<br/>
        கோடின்றி வட்டாடல் கொள்வதொக்குங் கண்டாய்<br/>
கருமொழியிங் குனக்கில்லை மொழிக்குமொழி ருசிக்கக்<br/>
        கரும்பனைய சொற்கொடுனைக் காட்டவுங்கண்டனைமேல்<br/>
தருமொழியிங் குனக்கில்லை யுன்னைவிட்டு நீங்காத்<br/>
        தற்பரமா யானந்தப் பொற்பொதுவாய் நில்லே. 2.<br/>
<br/>
நில்லாத ஆக்கைநிலை யன்றனவே கண்டாய்<br/>
        நேயஅருள் மெய்யன்றோ நிலயமதா நிற்கக்<br/>
கல்லாதே ஏன் படித்தாய் கற்றதெல்லாம் மூடங்<br/>
        கற்றதெல்லாம் மூடமென்றே கண்டனையும் அன்று<br/>
சொல்லாலே பயனில்லை சொல்முடிவைத் தானே<br/>
        தொடர்ந்துபிடி மர்க்கடம்போல் தொட்டதுபற் றாநில்<br/>
எல்லாரும் அறிந்திடவே வாய்ப்பறைகொண் டடிநீ<br/>
        இராப்பகலில் லாவிடமே எமக்கிடமென் றறிந்தே. 3.<br/>
<br/>
இடம்பொருளே வலைக்குறித்து மடம்புகுநா யெனவே<br/>
        எங்கேநீ யகப்பட்டா யிங்கேநீ வாடா<br/>
மடம்பெறுபாழ் நெஞ்சாலே அஞ்சாதே நிராசை<br/>
        மன்னிடமே இடம்அந்த மாநிலத்தே பொருளுந்<br/>
திடம்பெறவே நிற்கினெல்லா உலகமும்வந் தேவல்<br/>
        செய்யுமிந்த நிலைநின்றோர் சனகன்முதல் முனிவர்<br/>
கடம்பெறுமா மதயானை என்னவுநீ பாசக்<br/>
        கட்டான நிகளபந்தக் கட்டவிழப் பாரே. 4.<br/>
<br/>
பாராதி யண்டமெலாம் படர்கானற் சலம்போல்<br/>
        பார்த்தனையே முடிவில்நின்று பாரெதுதான் நின்ற<br/>
தாராலும் அறியாத சத்தன்றோ அதுவாய்<br/>
        அங்கிருநீ எங்கிருந்தும் அதுவாவை கண்டாய்<br/>
பூராய மாகவுநீ மற்றொன்றை விரித்துப்<br/>
        புலம்பாதே சஞ்சலமாப் புத்தியைநாட் டாதே<br/>
ஓராதே ஒன்றையுநீ முன்னிலைவை யாதே<br/>
        உள்ளபடி முடியுமெலாம் உள்ளபடி காணே. 5.<br/>
<br/>
உள்ளபடி யென்னவுநீ மற்றொன்றைத் தொடர்ந்திட்<br/>
        டுளங்கருத வேண்டாநிட் களங்கமதி யாகிக்<br/>
கள்ளமனத் துறவைவிட்டெல் லாந்துறந்த துறவோர்<br/>
        கற்பித்த மொழிப்படியே கங்குல்பக லற்ற<br/>
வெள்ளவெளிக் கடல்மூழ்கி யின்பமயப் பொருளாய்<br/>
        விரவியெடுத் தெடுத்தெடுத்து விள்ளவும்வா யின்றிக்<br/>
கொள்ளைகொண்ட கண்ணீருங் கம்பலையு மாகிக்<br/>
        கும்பிட்டுச் சகம்பொயெனத் தம்பட்ட மடியே. 6.<br/>
<br/>
அடிமுடியும் நடுவுமற்ற பரவெளிமேற் கொண்டால்<br/>
        அத்துவித ஆனந்த சித்தமுண்டாம் நமது<br/>
குடிமுழுதும் பிழைக்குமொரு குறையுமில்லை யெடுத்த<br/>
        கோலமெல்லாம் நன்றாகுங் குறைவுநிறை வறவே<br/>
விடியுமுத யம்போல அருளுதயம் பெற்ற<br/>
        வித்தகரோ டுங்கூடி விளையாட லாகும்<br/>
படிமுழுதும் விண்முழுதுந் தந்தாலுங் களியாப்<br/>
        பாலருடன் உன்மத்தர் பிசாசர்குணம் வருமே. 7.<br/>
<br/>
வரும்போமென் பனவுமின்றி யென்றுமொரு படித்தாய்<br/>
        வானாதி தத்துவத்தை வளைந்தருந்தி வெளியாம்<br/>
இரும்போகல் லோமரமோ என்னும்நெஞ்சைக் கனல்மேல்<br/>
        இட்டமெழு காவுருக்கும் இன்பவெள்ள மாகிக்<br/>
கரும்போகண் டோசீனி சருக்கரையோ தேனோ<br/>
        கனியமிர்தோ எனருசிக்குங் கருத்தவிழ்ந்தோ ருணர்வார்<br/>
அரும்போநன் மணங்காட்டுங் காமரசங் கன்னி<br/>
        அறிவாளோ அபக்குவர்க்கோ அந்நலந்தான் விளங்கும். 8.<br/>
<br/>
தானேயும் இவ்வுலகம் ஒருமுதலு மாகத்<br/>
        தன்மையினாற் படைத்தளிக்குந் தலைமையது வான<br/>
கோனாக வொருமுதலிங் குண்டெனவும் யூகங்<br/>
        கூட்டியதுஞ் சகமுடிவிற் குலவுறுமெய்ஞ் ஞான<br/>
வானாக அம்முதலே நிற்குநிலை நம்மால்<br/>
        மதிப்பரிதாம் எனமோனம் வைத்ததும்உன் மனமே<br/>
ஆனாலும் மனஞ்சடமென் றழுங்காதே யுண்மை<br/>
        அறிவித்த இடங்குருவாம் அருளிலதொன் றிலையே. 9.<br/>
 --------<br/>
<br/>
<strong><center>     18. பொன்னை மாதரை </center></strong><br/>
<br/>
பொன்னை மாதரைப் பூமியை நாடிடேன்<br/>
என்னை நாடிய என்னுயிர் நாதனே<br/>
உன்னை நாடுவன் உன்னருள் தூவெளி<br/>
தன்னை நாடுவன் தன்னந் தனியனே. 1.<br/>
<br/>
தன்ன தென்றுரை சாற்று வனவெலாம்<br/>
நின்ன தென்றனை நின்னிடத் தேதந்தேன்<br/>
இன்னம் என்னை யிடருறக் கூட்டினால்<br/>
பின்னை யுய்கிலன் பேதையன் ஆவியே. 2.<br/>
<br/>
ஆவி யேயுனை யானறி வாய்நின்று<br/>
சேவி யேன்களச் சிந்தை திறைகொடேன்<br/>
பாவி யேனுளப் பான்மையைக் கண்டுநீ<br/>
கூவி யாளெனை யாட்கொண்ட கோலமே. 3.<br/>
<br/>
கோல மின்றிக் குணமின்றி நின்னருள்<br/>
சீல மின்றிச் சிறியன் பிழைப்பனோ<br/>
ஆல முண்டும் அமிர்துரு வாய்வந்த<br/>
கால மெந்தை கதிநிலை காண்பதே. 4.<br/>
<br/>
காணுங் கண்ணிற் கலந்தகண் ணேயுனைச்<br/>
சேணும் பாருந் திரிபவர் காண்பரோ<br/>
ஆணும் பெண்ணும் அதுவெனும் பான்மையும்<br/>
பூணுங் கோலம் பொருந்தியுள் நிற்கவே. 5.<br/>
<br/>
நிற்கும் நன்னிலை நிற்கப்பெற் றார்அருள்<br/>
வர்க்க மன்றி மனிதரன் றேஐயா<br/>
துர்க்கு ணக்கடற் சோங்கன்ன பாவியேற்<br/>
கெற்கு ணங்கண் டென்பெயர் சொல்வதே. 6.<br/>
<br/>
சொல்லை யுன்னித் துடித்த தலால் அருள்<br/>
எல்லை யுன்னி எனையங்கு வைத்திலேன்<br/>
வல்லை நீ என்னை வாவென் றிடாவிடின்<br/>
கல்லை யாமிக் கருமி நடக்கையே. 7.<br/>
<br/>
கையும் மெய்யுங் கருத்துக் கிசையவே<br/>
ஐய தந்ததற் கையம் இனியுண்டோ<br/>
பொய்ய னேன்சிந்தைப் பொய்கெடப் பூரண<br/>
மெய்ய தாம்இன்பம் என்று விளைவதே. 8.<br/>
<br/>
என்றும் உன்னை இதய வெளிக்குளே<br/>
துன்ற வைத்தன னேஅருட் சோதிநீ<br/>
நின்ற தன்மை நிலைக்கென்னை நேர்மையாம்<br/>
நன்று தீதற வைத்த நடுவதே. 9.<br/>
<br/>
வைத்த தேகம் வருந்த வருந்திடும்<br/>
பித்த னானருள் பெற்றுந் திடமிலேன்<br/>
சித்த மோன சிவசின்ம யானந்தம்<br/>
வைத்த ஐய அருட்செம்பொற் சோதியே. 10.<br/>
<br/>
செம்பொன் மேனிச் செழுஞ்சுட ரேமுழு<br/>
வம்ப னேனுனை வாழ்த்து மதியின்றி<br/>
இம்பர் வாழ்வினுக் கிச்சைவைத் தேன்மனம்<br/>
நம்பி வாவெனின் நானென்கொல் செய்வதே. 11.<br/>
<br/>
செய்யுஞ் செய்கையுஞ் சிந்திக்குஞ் சிந்தையும்<br/>
ஐய நின்னதென் றெண்ணும் அறிவின்றி<br/>
வெய்ய காம வெகுளி மயக்கமாம்<br/>
பொய்யி லேசுழன் றேனென்ன புன்மையே. 12.<br/>
<br/>
புன்பு லால்நரம் பென்புடைப் பொய்யுடல்<br/>
அன்பர் யார்க்கும் அருவருப் பல்லவோ<br/>
என்பொ லாமணி யேஇறை யேஇத்தால்<br/>
துன்ப மன்றிச் சுகமொன்றும் இல்லையே. 13.<br/>
<br/>
இல்லை உண்டென் றெவர்பக்க மாயினுஞ்<br/>
சொல்ல வோஅறி யாத தொழும்பன்யான்<br/>
செல்ல வேறொரு திக்கறி யேன்எலாம்<br/>
வல்ல நீஎனை வாழ்விக்க வேண்டுமே. 14.<br/>
<br/>
வேண்டுஞ் சீரருள் மெய்யன்பர்க் கேயன்பு<br/>
பூண்ட நானென் புலம்அறி யாததோ<br/>
ஆண்ட நீஉன் அடியவன் நானென்று<br/>
தூண்டு வேனன்றித் தொண்டனென் சொல்வதே. 15.<br/>
<br/>
எனக்கு ளேஉயி ரென்னஇருந்தநீ<br/>
மனக்கி லேசத்தை மாற்றல் வழக்கன்றோ<br/>
கனத்த சீரருட் காட்சி யலாலொன்றை<br/>
நினைக்க வோஅறி யாதென்றன் நெஞ்சமே. 16.<br/>
<br/>
நெஞ்சு கந்துனை நேசித்த மார்க்கண்டர்க்<br/>
கஞ்ச லென்ற அருளறிந் தேஐயா<br/>
தஞ்ச மென்றுன் சரணடைந் தேன்எங்குஞ்<br/>
செஞ்சே வேநின்ற சிற்சுக வாரியே. 17.<br/>
<br/>
வாரி ஏழும் மலையும் பிறவுந்தான்<br/>
சீரி தானநின் சின்மயத் தேஎன்றால்<br/>
ஆரி லேயுள தாவித் திரளதை<br/>
ஓரி லேன்எனை ஆண்ட ஒருவனே. 18.<br/>
<br/>
ஒருவ ரென்னுளத் துள்ளுங் குறிப்பறிந்<br/>
தருள்வ ரோஎனை ஆளுடை அண்ணலே<br/>
மருள னேன்பட்ட வாதை விரிக்கினோ<br/>
பெருகு நாளினிப் பேச விதியின்றே. 19.<br/>
<br/>
இன்று னக்கன் பிழைத்திலன் நானென்றே<br/>
அன்று தொட்டெனை ஆளர சேஎன்று<br/>
நின்ற ரற்றிய நீலனைக் கைவிட்டால்<br/>
மன்றம் எப்படி நின்னருள் வாழ்த்துமே. 20.<br/>
<br/>
வாழ்த்து நின்னருள் வாரம்வைத் தாலன்றிப்<br/>
பாழ்த்த சிந்தைப் பதகனும் உய்வனோ<br/>
சூழ்த்து நின்ற தொழும்பரை யானந்தத்<br/>
தாழ்த்து முக்கண் அருட்செம்பொற் சோதியே. 21.<br/>
<br/>
சோதி யேசுட ரேசுக மேதுணை<br/>
நீதி யேநிச மேநிறை வேநிலை<br/>
ஆதி யேஉனை யானடைந் தேன்அகம்<br/>
வாதி யாதருள் வாய்அருள் வானையே. 22.<br/>
<br/>
வானைப்போல வளைந்துகொண் டானந்தத்<br/>
தேனைத் தந்தெனைச் சேர்ந்து கலந்தமெய்ஞ்<br/>
ஞானத் தெய்வத்தை நாடுவன் நானெனும்<br/>
ஈனப் பாழ்கெட என்றும் இருப்பவனே. 23.<br/>
<br/>
இரும்பைக் காந்தம் இழுக்கின்ற வாறெனைத்<br/>
திரும்பிப் பார்க்கவொட் டாமல் திருவடிக்<br/>
கரும்பைத் தந்துகண் ணீர்கம் பலையெலாம்<br/>
அரும்பச் செய்யென தன்னையொப் பாமனே. 24.<br/>
<br/>
அன்னை யப்பனென் ஆவித் துணையெனுந்<br/>
தன்னை யொப்பற்ற சற்குரு என்பதென்<br/>
என்னைப் பூரண இன்ப வெளிக்குளே<br/>
துன்ன வைத்த சுடரெனத் தக்கதே. 25.<br/>
<br/>
தக்க கேள்வியிற் சார்ந்தநற் பூமியின்<br/>
மிக்க தாக விளங்கும் முதலொன்றே<br/>
எக்க ணுந்தொழ யாவையும் பூத்துக்காய்த்<br/>
தொக்க நின்றுமொன் றாய்நிறை வானதே. 26.<br/>
<br/>
ஆன மான சமயங்கள் ஆறுக்குந்<br/>
தான மாய்நின்று தன்மயங் காட்டிய<br/>
ஞான பூரண நாதனை நாடியே<br/>
தீன னேன்இன்பந் தேக்கித் திளைப்பனே. 27.<br/>
<br/>
தேக்கி இன்பந் திளைக்கத் திளைக்கவே<br/>
ஆக்க மாயெனக் கானந்த மாகியே<br/>
போக்கி னோடு வரவற்ற பூரணந்<br/>
தாக்கி நின்றவா தன்மய மாமதே. 28.<br/>
<br/>
அதுவென் றுன்னும் அதுவும் அறநின்ற<br/>
முதிய ஞானிகள் மோனப் பொருளது<br/>
ஏதுவென் றெண்ணி இறைஞ்சுவன் ஏழையேன்<br/>
மதியுள் நின்றின்ப வாரி வழங்குமே. 29.<br/>
<br/>
வாரிக் கொண்டெனை வாய்மடுத் தின்பமாய்ப்<br/>
பாரிற் கண்டவை யாவும் பருகினை<br/>
ஓரிற் கண்டிடும் ஊமன் கனவென<br/>
யாருக் குஞ்சொல வாயிலை ஐயனே. 30.<br/>
<br/>
ஐய மற்ற அதிவரு ணர்க்கெலாங்<br/>
கையில் ஆமல கக்கனி யாகிய<br/>
மெய்ய னேஇந்த மேதினி மீதுழல்<br/>
பொய்ய னேற்குப் புகலிடம் எங்ஙனே. 31.<br/>
<br/>
எங்ங னேஉய்ய யானென தென்பதற்<br/>
றங்ங னேயுன் அருள்மய மாகிலேன்<br/>
திங்கள் பாதி திகழப் பணியணி<br/>
கங்கை வார்சடைக் கண்ணுத லெந்தையே. 32.<br/>
<br/>
கண்ணிற் காண்பதுன் காட்சிகை யாற்றொழில்<br/>
பண்ணல் பூசை பகர்வது மந்திரம்<br/>
மண்ணொ டைந்தும் வழங்குயிர் யாவுமே<br/>
அண்ண லேநின் அருள்வடி வாகுமே. 33.<br/>
<br/>
வடிவெ லாநின் வடிவென வாழ்த்திடாக்<br/>
கடிய னேனுமுன் காரணங் காண்பனோ<br/>
நெடிய வானென எங்கும் நிறைந்தொளிர்<br/>
அடிக ளேஅர சேஅருள் அத்தனே. 34.<br/>
<br/>
அத்த னேயகண் டானந்த னேஅருட்<br/>
சுத்த னேயென உன்னைத் தொடர்ந்திலேன்<br/>
மத்த னேன்பெறு மாமலம் மாயவான்<br/>
கத்த னேகல்வி யாதது கற்கவே. 35.<br/>
<br/>
கற்றும் என்பலன் கற்றிடு நூன்முறை<br/>
சொற்ற சொற்கள் சுகாரம்ப மோநெறி<br/>
நிற்றல் வேண்டும் நிருவிகற பச்சுகம்<br/>
பெற்ற பேர்பெற்ற பேசாப் பெருமையே. 36.<br/>
<br/>
பெருமைக் கேயிறு மாந்து பிதற்றிய<br/>
கருமிக் கைய கதியுமுண் டாங்கொலோ<br/>
அருமைச் சீரன்பர்க் கன்னையொப் பாகவே<br/>
வருமப் பேரொளி யேயுன்ம னாந்தமே. 37.<br/>
<br/>
உன்ம னிக்குள் ஒளிர்பரஞ் சோதியாஞ்<br/>
சின்ம யப்பொரு ளேபழஞ் செல்வமே<br/>
புன்ம லத்துப் புழுவன்ன பாவியேன்<br/>
கன்ம னத்தைக் கரைக்கக் கடவதே. 38.<br/>
<br/>
கரையி லின்பக் கடலமு தேஇது<br/>
வரையில் நானுனை வந்து கலந்திலேன்<br/>
உரையி லாஇன்பம் உள்ளவர் போலஇத்<br/>
தரையி லேநடித் தேனென்ன தன்மையே. 39.<br/>
<br/>
மையு லாம்விழி மாதர்கள் தோதகப்<br/>
பொய்யி லாழும் புலையினிப் பூரைகாண்<br/>
கையில் ஆமல கக்கனி போன்றஎன்<br/>
ஐய னேஎனை ஆளுடை அண்ணலே. 40.<br/>
<br/>
அண்ண லேஉன் னடியவர் போலருட்<br/>
கண்ணி னாலுனைக் காணவும் வாவெனப்<br/>
பண்ணி னாலென் பசுத்துவம் போய்உயும்<br/>
வண்ண மாக மனோலயம் வாய்க்குமே. 41.<br/>
<br/>
வாய்க்குங் கைக்கும் மௌனம் மௌனமென்<br/>
றேய்க்குஞ் சொற்கொண் டிராப்பக லற்றிடா<br/>
நாய்க்கும் இன்பமுண் டோநல் லடியரைத்<br/>
தோய்க்கும் ஆனந்தத் தூவெளி வெள்ளமே. 42.<br/>
<br/>
தூய தான துரிய அறிவெனுந்<br/>
தாயும்நீ இன்பத் தந்தையும் நீஎன்றால்<br/>
சேய தாம்இந்தச் சீவத் திரளன்றோ<br/>
ஆயும் பேரொளி யான அகண்டமே. 43.<br/>
<br/>
அகண்ட மென்ன அருமறை யாகமம்<br/>
புகன்ற நின்தன்மை போதத் தடங்குமோ<br/>
செகங்க ளெங்குந் திரிந்துநன் மோனத்தை<br/>
உகந்த பேருனை ஒன்றுவர் ஐயனே. 44.<br/>
<br/>
ஐய னேஉனை யன்றி யொருதெய்வங்<br/>
கையி னால்தொழ வுங்கரு தேன்கண்டாய்<br/>
பொய்ய னாகிலும் பொய்யுரை யேன்சுத்த<br/>
மெய்ய னாம்உனக் கேவெளி யாகுமே. 45.<br/>
<br/>
வெளியில் நின்ற வெளியாய் விளங்கிய<br/>
ஒளியில் நின்ற ஒளியாம்உன் தன்னைநான்<br/>
தெளிவு தந்தகல் லாலடித் தேஎன்று<br/>
களிபொ ருந்தவன் றேகற்ற கல்வியே. 46.<br/>
<br/>
கல்லை யுற்ற கருத்தினர் கார்நிறத்த<br/>
தல்லை யொத்த குழலினர் ஆசையால்<br/>
எல்லை யற்ற மயல்கொள வோஎழில்<br/>
தில்லை யில்திக ழுந்திருப் பாதெனே. 47.<br/>
<br/>
திருவ ருள்தெய்வச் செல்வி மலைமகள்<br/>
உருவி ருக்கின்ற மேனி யொருபரங்<br/>
குருவை முக்கணெங் கோவைப் பணிநெஞ்சே<br/>
கருவி ருக்கின்ற கன்மம்இங் கில்லையே. 48.<br/>
<br/>
கன்ம மேது கடுநர கேதுமேல்<br/>
சென்ம மேதெனைத் தீண்டக் கடவதோ<br/>
என்ம னோரதம் எய்தும் படிக்கருள்<br/>
நன்மை கூர்முக்கண் நாதன் இருக்கவே. 49.<br/>
<br/>
நாத கீதன்என் நாதன்முக் கட்பிரான்<br/>
வேத வேதியன் வெள்விடை யூர்திமெய்ப்<br/>
போத மாய்நின்ற புண்ணியன் பூந்திருப்<br/>
பாத மேகதி மற்றிலை பாழ்நெஞ்சே. 50.<br/>
<br/>
மற்று னக்கு மயக்கமென் வன்னெஞ்சே<br/>
கற்றை வார்சடைக் கண்ணுத லோன்அருள்<br/>
பெற்ற பேரவ ரேபெரி யோர்எலாம்<br/>
முற்று மோர்ந்தவர் மூதுரை யர்த்தமே. 51.<br/>
<br/>
உரையி றந்துளத் துள்ள விகாரமாந்<br/>
திரைக டந்தவர் தேடுமுக் கட்பிரான்<br/>
பரைநிறைந்த பரப்பெங்ஙன் அங்ஙனே<br/>
கரைக டந்தின்ப மாகக் கலப்பனே. 52.<br/>
<br/>
கலந்த முத்தி கருதினுங் கேட்பினும்<br/>
நிலங்க ளாதியும் நின்றெமைப் போலவே<br/>
அலந்து போயினம் என்னும் அருமறை<br/>
மலர்ந்த வாயமுக்கண் மாணிக்கச் சோதியே. 53.<br/>
<br/>
சோதி யாதெனைத் தொண்டருட் கூட்டியே<br/>
போதி யாதவெல் லாமௌப் போதிக்க<br/>
ஆதி காலத்தி லுன்னடிக் காந்தவம்<br/>
ஏது நான்முயன் றேன்முக்கண் எந்தையே. 54.<br/>
<br/>
எந்த நாளைக்கும் ஈன்றருள் தாயென<br/>
வந்த சீரருள் வாழ்கஎன் றுன்னுவேன்<br/>
சிந்தை நோக்கந் தெரிந்து குறிப்பெலாந்<br/>
தந்து காக்குந் தயாமுக்கண் ஆதியே. 55.<br/>
<br/>
கண்ண கன்றஇக காசினியூடெங்கும்<br/>
பெண்ணொ டாண்முத லாமென் பிறவியை<br/>
எண்ண வோஅரி தேழை கதிபெறும்<br/>
வண்ண முக்கண் மணிவந்து காக்குமே. 56.<br/>
<br/>
காக்கு நின்னருட் காட்சியல் லாலொரு<br/>
போக்கு மில்லையென் புந்திக் கிலேசத்தை<br/>
நீக்கி யாளுகை நின்பரம் அன்பினர்<br/>
ஆக்க மேமுக்கண் ஆனந்த மூர்த்தியே. 57.<br/>
<br/>
ஆனந் தங்கதி என்னவென் னானந்த<br/>
மோனஞ் சொன்ன முறைபெற முக்கண்எங்<br/>
கோனிங் கீந்த குறிப்பத னால்வெறுந்<br/>
தீனன் செய்கை திருவருட் செய்கையே. 58.<br/>
<br/>
கையி னால்தொழு தேத்திக் கசிந்துளம்<br/>
மெய்யி னாலுனைக் காண விரும்பினேன்<br/>
ஐய னேஅர சேஅரு ளேயருள்<br/>
தைய லோர்புறம் வாழ்சக நாதனே. 59.<br/>
<br/>
சகத்தின் வாழ்வைச் சதமென எண்ணியே<br/>
மிகுத்த தீமை விளைய விளைக்கின்றேன்<br/>
அகத்து ளாரமு தாமைய நின்முத்திச்<br/>
சுகத்தில் நான் வந்து தோய்வதெக் காலமோ. 60.<br/>
<br/>
கால மூன்றுங் கடந்தொளி ராநின்ற<br/>
சீல மேநின் திருவரு ளாலிந்த்ர<br/>
சால மாமிச் சகமென எண்ணிநின்<br/>
கோல நாடுத லென்று கொடியனே. 61.<br/>
<br/>
கொடிய வெவ்வினைக் கூற்தைத் துரந்திடும்<br/>
அடிக ளாம்பொரு ளேருனக் கன்பின்றிப்<br/>
படியி லேழைமை பற்றுகின் றேன்வெறும்<br/>
மிடியி னேன்கதி மேவும் விதியின்றே. 62.<br/>
<br/>
விதியை யும்விதித் தென்னை விதித்திட்ட<br/>
மதியை யும்விதித் தம்மதி மாயையில்<br/>
பதிய வைத்த பசுபதி நின்னருள்<br/>
கதியை எப்படிக் கண்டு களிப்பதே. 63.<br/>
<br/>
கண்ட கண்ணுக்குக் காட்டுங் கதிரெனப்<br/>
பண்டும் இன்றுமென் பால்நின் றுணர்த்திடும்<br/>
அண்ட னேயுனக் கோர்பதி னாயிரந்<br/>
தெண்டன் என்பொய்ம்மை தீர்த்திடல் வேண்டுமே. 64.<br/>
<br/>
வேண்டும் யாவும் இறந்து வெளியிடைத்<br/>
தூண்டு வாரற்ற சோதிப் பிரான்நின்பால்<br/>
பூண்ட அன்பர்தம் பொற்பணி வாய்க்குமேல்<br/>
ஈண்டு சன்மம் எடுப்பன் அனந்தமே. 65.<br/>
<br/>
எடுத்த தேகம் இறக்குமு னேஎனைக்<br/>
கொடுத்து நின்னையுங் கூடவுங் காண்பனோ<br/>
அடுத்த பேரறி வாயறி யாமையைக்<br/>
கெடுத்த இன்பக் கிளர்மணிக் குன்றமே. 66.<br/>
<br/>
குன்றி டாத கொழுஞ்சுட ரேமணி<br/>
மன்று ளாடிய மாணிக்க மேயுனை<br/>
அன்றி யார்துணை யாருற வார்கதி<br/>
என்று நீயெனக் கின்னருள் செய்வதே. 67.<br/>
<br/>
அருளெ லாந்திரண் டோர்வடி வாகிய<br/>
பொருளெ லாம்வல்ல பொற்பொது நாதஎன்<br/>
மருளெ லாங்கெடுத் தேயுளம் மன்னலால்<br/>
இருளெ லாம்இரிந் தெங்கொளித் திட்டதே. 68.<br/>
<br/>
எங்கு மென்னை இகலுற வாட்டியே<br/>
பங்கஞ் செய்த பழவினை பற்றற்றால்<br/>
அங்க ணாவுன் னடியிணை யன்றியே<br/>
தங்க வேறிட முண்டோ சகத்திலே. 69.<br/>
<br/>
உண்ட வர்க்கன்றி உட்பசி ஓயுமோ<br/>
கண்ட வர்க்கன்றிக் காதல் அடங்குமோ<br/>
தொண்ட ருக்கெளி யானென்று தோன்றுவான்<br/>
வண்த மிழ்க்கிசை வாக மதிக்கவே. 70.<br/>
<br/>
மதியுங் கங்கையுங் கொன்றையும் மத்தமும்<br/>
பொதியுஞ் சென்னிப் புனிதரின் பொன்னடிக்<br/>
கதியை விட்டிந்தக் காமத்தில் ஆனந்தஎன்<br/>
விதியை எண்ணி விழிதுயி லாதன்றே. 71.<br/>
<br/>
அன்றெ னச்சொல ஆமேன அற்புதம்<br/>
நன்றெ னச்சொல நண்ணிய நன்மையை<br/>
ஒன்றே னச்சொன ஒண்பொரு ளேயொளி<br/>
இன்றெ னக்கருள் வாய்இரு ளேகவே. 72.<br/>
<br/>
இருவ ரேபுகழ்ந் தேத்தற் கினியராம்<br/>
ஒருவ ரேதுணை என்றுண ராய்நெஞ்சே<br/>
வருவ ரேகொடுங் காலர்கள் வந்தெதிர்<br/>
பொருவ ரேயவர்க் கென்கொல் புகல்வதே. 73.<br/>
<br/>
புகழுங் கல்வியும் போதமும் பொய்யிலா<br/>
அகமும் வாய்மையும் அன்பும் அளித்தவே<br/>
சுகவி லாசத் துணைப்பொருள் தோற்றமாங்<br/>
ககன மேனியைக் கண்டன கண்களே. 74.<br/>
<br/>
கண்ணுள் நின்ற ஒளியைக் கருத்தினை<br/>
விண்ணுள் நின்று விளங்கிய மெய்யினை<br/>
எண்ணி எண்ணி இரவும் பகலுமே<br/>
நண்ணு கின்றவர் நான்தொழுந் தெய்வமே. 75.<br/>
<br/>
தெய்வம் வேறுள தென்பவர் சிந்தனை<br/>
நைவ ரென்பதும் நற்பர தற்பர<br/>
சைவ சிற்சிவ னேயுனைச் சார்ந்தவர்<br/>
உய்வ ரென்பதும் யானுணர்ந் தேனுற்றே. 76.<br/>
<br/>
உற்ற வேளைக் குறுதுணை யாயிந்தச்<br/>
சுற்ற மோநமைக் காக்குஞ்சொ லாய்நெஞ்சே<br/>
கற்றை வார்சடைக் கண்ணுதல் பாதமே<br/>
பற்ற தாயிற் பரசுகம் பற்றுமே. 77.<br/>
<br/>
பற்ற லாம்பொரு ளேபரம் பற்றினால்<br/>
உற்ற மாதவர்க் குண்மையை நல்குமே<br/>
மற்றும் வேறுள மார்க்கமெ லாமெடுத்<br/>
தெற்று வாய்மன மேகதி எய்தவே. 78.<br/>
-------------<br/>
<br/>
<strong><center>         19. ஆரணம் </center></strong><br/>
<br/>
ஆரண மார்க்கத் தாகம வாசி<br/>
        அற்புத மாய்நடந் தருளுங்<br/>
காரண முணர்த்துங் கையும்நின் மெய்யுங்<br/>
        கண்கள்மூன் றுடையஎன் கண்ணே<br/>
பூரண அறிவிற் கண்டிலம் அதனாற்<br/>
        போற்றிஇப் புந்தியோ டிருந்து<br/>
தாரணி யுள்ள மட்டுமே வணங்கத்<br/>
        தமியனேன் வேண்டிடத் தகுமே. 1.<br/>
<br/>
இடமொரு மடவாள் உலகன்னைக் கீந்திட்<br/>
        டெவ்வுல கத்தையு மீன்றுந்<br/>
தடமுறும் அகில மடங்குநா ளம்மை<br/>
        தன்னையு மொழித்துவிண் ணெனவே<br/>
படருறு சோதிக் கருணையங் கடலே<br/>
        பாயிருட் படுகரிற் கிடக்கக்<br/>
கடவனோ நினைப்பும் மறப்பெனுந் திரையைக்<br/>
        கவர்ந்தெனை வளர்ப்பதுன் கடனே. 2.<br/>
<br/>
வளம்பெறு ஞான வாரிவாய் மடுத்து<br/>
        மண்ணையும் விண்ணையுந் தெரியா<br/>
தளம்பெறுந் துரும்பொத் தாவியோ டாக்கை<br/>
        ஆனந்த மாகவே யலந்தேன்<br/>
களம்பெறு வஞ்ச நெஞ்சினர் காணாக்<br/>
        காட்சியே சாட்சியே அறிஞர்<br/>
உளம்பெறுந் துணையே பொதுவினில் நடிக்கும்<br/>
        உண்மையே உள்ளவா றிதுவே. 3.<br/>
<br/>
உள்ளமே நீங்கா என்னைவா வாவென்<br/>
        றுலப்பிலா ஆனந்த மான<br/>
வெள்ளமே பொழியுங் கருணைவான் முகிலே<br/>
        வெப்பிலாத் தண்ணருள் விளக்கே<br/>
கள்ளமே துரக்குந் தூவெளிப் பரப்பே<br/>
        கருவெனக் கிடந்தபாழ் மாயப்<br/>
பள்ளமே வீழா தெனைக்கரை யேற்றிப்<br/>
        பாலிப்ப துன்னருட் பரமே. 4.<br/>
<br/>
பரம்பர மாகிப் பக்குவம் பழுத்த<br/>
        பழவடி யார்க்கருள் பழுத்துச்<br/>
சுரந்தினி திரங்குந் தானகற் பகமே<br/>
        சோதியே தொண்டனேன் நின்னை<br/>
இரந்துநெஞ் சுடைந்து கண்துயில் பெறாம<br/>
        லிருந்ததும் என்கணில் இருட்டைக்<br/>
கரந்துநின் கண்ணால் துயில்பெறல் வேண்டிக்<br/>
        கருதினேன் கருத்திது தானே. 5.<br/>
<br/>
கருத்தினுட் கருத்தாய் இருந்துநீ உணர்த்துங்<br/>
        காரணங் கண்டுசும் மாதான்<br/>
வருத்தமற் றிருந்து சுகம்பெறா வண்ணம்<br/>
        வருந்தினேன் மதியின்மை தீர்ப்பார்<br/>
ஒருத்தரார் உளப்பா டுணர்பவர் யாவர்<br/>
        உலகவர் பன்னெறி எனக்குப்<br/>
பொருத்தமோ சொல்லாய் மௌனசற் குருவே<br/>
        போற்றிநின் பொன்னடிப் போதே. 6.<br/>
<br/>
அடியெனும் அதுவும் அருளெனும் அதுவும்<br/>
        அறிந்திடின் நிர்க்குண நிறைவும்<br/>
முடியெனும் அதுவும் பொருளெனும் அதுவும்<br/>
        மொழிந்திடிற் சுகமன மாயைக்<br/>
குடிகெட வேண்டிற் பணியற நிற்றல்<br/>
        குணமெனப் புன்னகை காட்டிப்<br/>
படிமிசை மௌனி யாகிநீ யாளப்<br/>
        பாக்கியம் என்செய்தேன் பரனே. 7.<br/>
<br/>
என்செய லின்றி யாவுநின் செயலென்<br/>
        றெண்ணுவேன் ஒவ்வொரு காலம்<br/>
புன்செயல் மாயை மயக்கின்என் செயலாப்<br/>
        பொருந்துவே ன•தொரு காலம்<br/>
பின்செயல் யாது நினைவின்றிக் கிடப்பேன்<br/>
        பித்தனேன் நன்னிலை பெறநின்<br/>
தன்செய லாக முடித்திடல் வேண்டுஞ்<br/>
        சச்சிதா னந்தசற் குருவே. 8.<br/>
<br/>
குருவுரு வாகி மௌனியாய் மௌனக்<br/>
        கொள்கையை உணர்த்தினை அதனால்<br/>
கருவுரு வாவ தெனக்கிலை இந்தக்<br/>
        காயமோ பொய்யெனக் கண்ட<br/>
திருவுரு வாளர் அநுபவ நிலையுஞ்<br/>
        சேருமோ ஆவலோ மெத்த<br/>
அருவுரு வாகி அல்லவாய்ச் சமயம்<br/>
        அளவிடா ஆனந்த வடிவே. 9.<br/>
<br/>
வடிவிலா வடிவாய் மனநினை வணுகா<br/>
        மார்க்கமாய் நீக்கருஞ் சுகமாய்<br/>
முடிவிலா வீட்டின் வாழ்க்கைவேண் டினர்க்குன்<br/>
        மோனமல் லால்வழி யுண்டோ<br/>
படியிரு ளகலச் சின்மயம் பூத்த<br/>
        பசுங்கொம்பை யடக்கியோர் கல்லால்<br/>
அடியிலே யிருந்த ஆனந்த அரசே<br/>
        அன்பரைப் பருகும்ஆ ரமுதே. 10.<br/>
 ----------<br/>
<br/>
<strong><center>    20. சொல்லற்குஅரிய </center></strong><br/>
<br/>
சொல்லற் கரிய பரம்பொருளே<br/>
        சுகவா ரிதியே சுடர்க்கொழுந்தே<br/>
வெல்லற் கரிய மயலிலெனை<br/>
      விட்டெங் கொளித்தாய் ஆகெட்டேன்<br/>
கல்லிற் பசிய நாருரித்துக்<br/>
        கடுகிற் பெரிய கடலடைக்கும்<br/>
அல்லிற் கரிய அந்தகனார்க்<br/>
        காளாக் கினையோ அறியேனே. 1.<br/>
<br/>
அறிவிற் கறிவு தாரகமென்<br/>
        றறிந்தே, அறிவோ டறியாமை<br/>
நெறியிற் புகுதா தோர்படித்தாய்<br/>
        நின்ற நிலையுந் தெரியாது<br/>
குறியற் றகண்டா தீதமயக்<br/>
        கோதி லமுதே நினைக்குறுகிப்<br/>
பிரிவற் றிறுக்க வேண்டாவோ<br/>
        பேயேற் கினிநீ பேசாயே. 2.<br/>
<br/>
பேசா அநுபூ தியை அடியேன்<br/>
        பெற்றுப் பிழைக்கப் பேரருளால்<br/>
தேசோ மயந்துந் தினியொருகாற்<br/>
        சித்தத் திருளுந் தீர்ப்பாயோ<br/>
பாசா டவியைக் கடந்தஅன்பர்<br/>
        பற்றும் அகண்டப் பரப்பான<br/>
ஈசா பொதுவில் நடமாடும்<br/>
        இறைவா குறையா இன்னமுதே. 3.<br/>
<br/>
இன்பக் கடலில் புகுந்திடுவான்<br/>
        இரவும் பகலுந் தோற்றாமல்<br/>
அன்பிற் கரைந்து கரைந்துருகி<br/>
        அண்ணா அரசே எனக்கூவிப்<br/>
பின்புற் றழுஞ்சே யெனவிழிநீர்<br/>
        பெருக்கிப் பெருக்கிப் பித்தாகித்<br/>
துன்பக் கடல்விட் டகல்வேனோ<br/>
        சொரூபா னந்தச் சுடர்க்கொழுந்தே. 4.<br/>
<br/>
கொழுந்து திகழ்வெண் பிறைச்சடிலக்<br/>
        கோவே மன்றிற் கூத்தாடற்<br/>
கெழுந்த சுடரே இமயவரை<br/>
        என்தாய் கண்ணுக் கினியானே<br/>
தொழும்தெய் வமும்நீ குருவும்நீ<br/>
        துணைநீ தந்தை தாயும்நீ<br/>
அழுந்தும் பவம்நீ நன்மையும்நீ<br/>
        ஆவி யாக்கை நீதானே. 5.<br/>
<br/>
தானே யகண்டா காரமயந்<br/>
        தன்னி லெழுந்து பொதுநடஞ்செய்<br/>
வானே மாயப் பிறப்பறுப்பான்<br/>
        வந்துன் அடிக்கே கரங்கூப்பித்<br/>
தேனே என்னைப் பருகவல்ல<br/>
        தெள்ளா ரமுதே சிவலோகக்<br/>
கோனே எனுஞ்சொல் நினதுசெவி<br/>
        கொள்ளா தென்னோ கூறாயே. 6.<br/>
<br/>
கூறாநின்ற இடர்க்கவலைக்<br/>
        குடும்பக் கூத்துள் துளைந்துதடு<br/>
மாறா நின்ற பாவியைநீ<br/>
        வாவென் றழைத்தால் ஆகாதோ<br/>
நீறார் மேனி முக்கணுடை<br/>
        நிமலா அடியார் நினைவினிடை<br/>
ஆறாய்ப் பெருகும் பெருங்கருணை<br/>
        அரசே என்னை ஆள்வானே. 7.<br/>
<br/>
வானே முதலாம் பெரும்பூதம்<br/>
        வகுத்துப் புரந்து மாற்றவல்ல<br/>
கோனே என்னைப் புரக்கும்நெறி<br/>
        குறித்தா யிலையே கொடியேனைத்<br/>
தானே படைத்திங் கென்னபலன்<br/>
        தன்னைப் படைத்தா யுன்கருத்தை<br/>
நானே தென்றிங் கறியேனே<br/>
        நம்பி னேன்கண் டருள்வாயே. 8.<br/>
<br/>
கண்டார் கண்ட காட்சியும்நீ<br/>
        காணார் காணாக் கள்வனும்நீ<br/>
பண்டா ருயிர்நீ யாக்கையுநீ<br/>
        பலவாஞ் சமயப் பகுதியும்நீ<br/>
எண்தோள் முக்கட் செம்மேனி<br/>
        எந்தாய் நினக்கே எவ்வாறு<br/>
தொண்டாய்ப் பணிவா ரவர்பணிநீ<br/>
        சூட்டிக் கொள்வ தெவ்வாறே. 9.<br/>
<br/>
சூட்டி எனதென் றிடுஞ்சுமையைச்<br/>
        சுமத்தி எனையுஞ் சுமையாளாக்<br/>
கூட்டிப் பிடித்து வினைவழியே<br/>
        கூத்தாட் டினையே நினதருளால்<br/>
வீட்டைக் கருதும் அப்போது<br/>
        வெளியாம் உலக வியப்பனைத்தும்<br/>
ஏட்டுக் கடங்காச் சொப்பனம்போல்<br/>
        எந்தாய் இருந்த தென்சொல்வேன். 10.<br/>
 -----------<br/>
<br/>
<strong><center>  21. வம்பனேன்  </center></strong><br/>
<br/>
வம்பனேன் கள்ளங் கண்டு மன்னருள் வெள்ள ராய<br/>
உம்பர்பால் ஏவல் செய்யென் றுணர்த்தினை ஓகோ வானோர்<br/>
தம்பிரா னேநீ செய்த தயவுக்குங் கைம்மா றுண்டோ<br/>
எம்பிரான் உய்ந்தேன் உய்ந்தேன் இனியொன்றுங் குறைவிலேனே. 1.<br/>
<br/>
குறைவிலா நிறைவாய் ஞானக் கோதிலா னந்த வெள்ளத்<br/>
துறையிலே படிந்து மூழ்கித் துளைந்துநான் தோன்றா வாறுள்<br/>
உறையிலே யுணர்த்தி மோன வொண்சுடர் வைவாள் தந்த<br/>
இறைவனே யுனைப்பி ரிந்திங் கிருக்கிலேன் இருக்கி லேனே. 2.<br/>
<br/>
இருநில மாதி நாதம் ஈறதாம் இவைக டந்த<br/>
பெருநில மாய தூய பேரொளிப் பிழம்பாய் நின்றுங்<br/>
கருதரும் அகண்டா னந்தக் கடவுள்நின் காட்சி காண<br/>
வருகவென் றழைத்தா லன்றி வாழ்வுண்டோ வஞ்ச னேற்கே. 3.<br/>
<br/>
வஞ்சனை அழுக்கா றாதி வைத்திடும் பாண்ட மான<br/>
நெஞ்சனை வலிதின் மேன்மேல் நெக்குநெக் குருகப் பண்ணி<br/>
அஞ்சலி செய்யுங் கையும் அருவிநீர் விழியு மாகத்<br/>
தஞ்சமென் றிரங்கிக் காக்கத் தற்பரா பரமு னக்கே. 4.<br/>
<br/>
உனக்குநா  னடித்தொண் டாகி உன்னடிக் கன்பு செய்ய<br/>
எனக்குநீ தோற்றி அஞ்சேல் என்னுநா ளெந்த நாளோ<br/>
மனக்கிலே சங்கள் தீர்ந்த மாதவர்க் கிரண்டற் றோங்குந்<br/>
தனக்குநே ரில்லா ஒன்றே சச்சிதா னந்த வாழ்வே. 5.<br/>
<br/>
வாழ்வென வயங்கி என்னை வசஞ்செய்து மருட்டும் பாழ்த்த<br/>
ஊழ்வினைப் பகுதி கெட்டிங் குன்னையுங் கிட்டு வேனோ<br/>
தாழ்வெனுஞ் சமய நீங்கித் தமையுணர்ந் தோர்கட் கெல்லாஞ்<br/>
சூழ்வெளிப் பொருளே முக்கட் சோதியே அமர ரேறே. 6.<br/>
<br/>
ஏறுவாம் பரியா ஆடை இருங்கலை உரியா என்றும்<br/>
நாறுநற் சாந்த நீறு நஞ்சமே அமுதாக் கொண்ட<br/>
கூறருங் குணத்தோய உன்றன் குரைகழல் குறுகி னல்லால்<br/>
ஆறுமோ தாப சோபம் அகலுமோ அல்லல் தானே. 7.<br/>
<br/>
தானமும் தவமும் யோகத் தன்மையும் உணரா என்பால்<br/>
ஞானமும் தெவிட்டா இன்ப நன்மையும் நல்கு வாயோ<br/>
பானலங் கவர்ந்த தீஞ்சொற் பச்சிளங் கிள்ளை காண<br/>
வானவர் இறைஞ்ச மன்றுள் வயங்கிய நடத்தி னானே. 8.<br/>
<br/>
நடத்திஇவ் வுலகை யெல்லாம் நாதநீ நிறைந்த தன்மை<br/>
திடத்துட னறிந்தா னந்தத் தெள்ளமு தருந்தி டாதே<br/>
விடத்திர ளனைய காம வேட்கையி லழுந்தி மாயைச்<br/>
சடத்தினை மெய்யென் றெண்ணித் தளரவோ தனிய னேனே. 9.<br/>
<br/>
தனிவளர் பொருளே மாறாத் தண்ணருங் கருணை பூத்த<br/>
இனியகற் பகமே முக்கண் எந்தையே நினக்கன் பின்றி<br/>
நனிபெருங் குடிலங் காட்டு நயனவேற் கரிய கூந்தல்<br/>
வனிதையர் மயக்கி லாழ்ந்து வருந்தவோ வம்பனேனே. 10.<br/>
 ------------<br/>
<br/>
<strong><center>   22. சிவன்செயல்  </center></strong><br/>
<br/>
சிவன்செய லாலே யாதும் வருமெனத் தெறேன் நாளும்<br/>
அவந்தரு நினைவை யெல்லாம் அகற்றிலேன் ஆசை வெள்ளங்<br/>
கவர்ந்துகொண் டிழுப்ப அந்தக் கட்டிலே அகப்பட் டையோ<br/>
பவந்தனை ஈட்டி ஈட்டிப் பதைக்கின்றேன் பாவி யேனே. 1.<br/>
<br/>
பாவியேன் இனியென் செய்கேன் பரமனே பணிந்துன் பாதஞ்<br/>
சேவியேன் விழிநீர் மல்கச் சிவசிவ என்று தேம்பி<br/>
ஆவியே நிறைய வந்த அமுதமே என்னேன் அந்தோ<br/>
சாவிபோஞ் சமயத் தாழ்ந்து சகத்திடைத் தவிக்கின் றேனே. 2.<br/>
<br/>
இடைந்திடைந் தேங்கி மெய்புள கிப்ப<br/>
        எழுந்தெழுந் தையநின் சரணம்<br/>
அடைந்தனன் இனிநீ கைவிடேல் உனக்கே<br/>
        அபயமென் றஞ்சலி செய்துள்<br/>
உடைந்துடைந் தெழுது சித்திரப் பாவை<br/>
        யொத்துநான் அசைவற நிற்பத்<br/>
தொடர்ந்துநீ எனைஆட் கொள்ளுநா ளென்றோ<br/>
        சோதியே ஆதிநா யகனே. 3.<br/>
<br/>
ஆதியாய் நடுவாய் அந்தமாய்ப் பந்தம்<br/>
        யாவுமற் றகம்புறம் நிறைந்த<br/>
சோதியாய்ச் சுகமா யிருந்தஎம் பெருமான்<br/>
        தொண்டனேன் சுகத்திலே இருக்கப்<br/>
போதியா வண்ணங் கைவிடல் முறையோ<br/>
        புன்மையேன் என்செய்கேன் மனமோ<br/>
வாதியா நின்ற தன்றியும் புலன்சேர்<br/>
        வாயிலோ தீயினுங் கொடிதே. 4.<br/>
<br/>
வாயிலோ ரைந்திற் புலனெனும் வேடர்<br/>
        வந்தெனை யீர்த்துவெங் காமத்<br/>
தீயிலே வெதுப்பி உயிரொடுந் தின்னச்<br/>
        சிந்தைநைந் துருகிமெய்ம் மறந்து<br/>
தாயிலாச் சேய்போல் அலைந்தலைப் பட்டேன்<br/>
        தாயினுங் கருணையா மன்றுள்<br/>
நாயக மாகி யொளிவிடு மணியே<br/>
        நாதனே ஞானவா ரிதியே. 5.<br/>
<br/>
ஞானமே வடிவாய்த் தேடுவார் தேடும்<br/>
        நாட்டமே நாட்டத்துள் நிறைந்த<br/>
வானமே எனக்கு வந்துவந் தோங்கும்<br/>
        மார்க்கமே மருளர்தாம் அறியா<br/>
மோனமே முதலே முத்திநல் வித்தே<br/>
        முடிவிலா இன்பமே செய்யுந்<br/>
தானமே தவமே நின்னைநான் நினைந்தேன்<br/>
        தமியனேன் தனைமறப் பதற்கே. 6.<br/>
<br/>
மறமலி யுலக வாழ்க்கையே வேண்டும்<br/>
        வந்துநின் அன்பர்தம் பணியாம்<br/>
அறமது கிடைக்கின் அன்றியா னந்த<br/>
        அற்புத நிட்டையின் நிமித்தந்<br/>
துறவது வேண்டும் மௌனியாய் எனக்குத்<br/>
        தூயநல் லருள்தரின் இன்னம்<br/>
பிறவியும் வேண்டும் யானென திறக்கப்<br/>
        பெற்றவர் பெற்றிடும் பேறே. 7.<br/>
<br/>
பெற்றவர் பெற்ற பெருந்தவக் குன்றே<br/>
        பெருகிய கருணைவா ரிதியே<br/>
நற்றவத் துணையே ஆனந்தக் கடலே<br/>
        ஞாதுரு ஞானஞே யங்கள்<br/>
அற்றவர்க் கறாத நட்புடைக் கலப்பே<br/>
        அநேகமாய் நின்னடிக் கன்பு<br/>
கற்றதுங் கேள்வி கேட்டதும் நின்னைக்<br/>
        கண்டிடும் பொருட்டன்றோ காணே. 8.<br/>
<br/>
அன்றுநால் வருக்கும் ஒளிநெறி காட்டும்<br/>
        அன்புடைச் சோதியே செம்பொன்<br/>
மன்றுள்முக் கண்ணுங் காளகண் டமுமாய்<br/>
        வயங்கிய வானமே என்னுள்<br/>
துன்றுகூ ரிருளைத் துரந்திடும் மதியே<br/>
        துன்பமும் இன்பமு மாகி<br/>
நின்றவா தனையைக் கடந்தவர் நினைவே<br/>
        நேசமே நின்பரம் யானே. 9.<br/>
<br/>
யானெனல் காணேன் பூரண நிறைவில்<br/>
        யாதினும் இருந்தபே ரொளிநீ<br/>
தானென நிற்குஞ் சமத்துற என்னைத்<br/>
        தன்னவ னாக்கவுந் தகுங்காண்<br/>
வானென வயங்கி யொன்றிரண் டென்னா<br/>
        மார்க்கமா நெறிதந்து மாறாத்<br/>
தேனென ருசித்துள் அன்பரைக் கலந்த<br/>
        செல்வமே சிற்பர சிவமே. 10.<br/>
------------<br/>
<br/>
<strong><center>  23. தன்னையொருவர் </center></strong><br/>
<br/>
தன்னை யொருவர்க் கறிவரிதாய்த்<br/>
        தானே தானாய் எங்குநிறைந்<br/>
துன்னற்கரிய பரவெளியாய்<br/>
        உலவா அமுதாய் ஒளிவிளக்காய்<br/>
என்னுட் கலந்தாய் யானறியா<br/>
        திருந்தாய் இறைவா இனியேனும்<br/>
நின்னைப் பெருமா றெனக்கருளாம்<br/>
      நிலையைக் கொடுக்க நினையாயோ. 1.<br/>
<br/>
நினையு நினைவுக் கெட்டாத<br/>
        நெறிபெற் றுணர்ந்த நெறியாளர்<br/>
வினையைக் கரைக்கும் பரமஇன்ப<br/>
        வெள்ளப் பெருக்கே நினதருளால்<br/>
மனைவி புதல்வர் அன்னைபிதா<br/>
        மாடு வீடென் றிடுமயக்கந்<br/>
தனையும் மறந்திங் குனைமறவாத்<br/>
        தன்மை வருமோ தமியேற்கே. 2.<br/>
<br/>
வரும்போம் என்னும் இருநிலைமை<br/>
        மன்னா தொருதன் மைத்தாகிக்<br/>
கரும்போ தேனோ முக்கனியோ<br/>
        என்ன என்னுள் கலந்துநலந்<br/>
தரும்பே ரின்பப் பொருளேநின்<br/>
        தன்னை நினைந்து நெக்குருகேன்<br/>
இரும்போ கல்லோ மரமோஎன்<br/>
        இதயம் யாதென் றறியேனே. 3.<br/>
<br/>
அறியுந் தரமோ நானுன்னை<br/>
        அறிவுக் கறிவாய் நிற்கையினால்<br/>
பிறியுந் தரமோநீ என்னைப்<br/>
        பெம்மா னேபே ரின்பமதாய்ச்<br/>
செறியும் பொருள்நீ நின்னையன்றிச்<br/>
        செறியாப் பொருள்நான் பெரும்பேற்றை<br/>
நெறிநின் றொழுக விசாரித்தால்<br/>
        நினக்கோ இல்லை எனக்காமெ. 4.<br/>
<br/>
எனதென் பதும்பொய் யானெனல்பொய்<br/>
        எல்லா மிறந்த இடங்காட்டும்<br/>
நினதென் பதும்பொய் நீயெனல்பொய்<br/>
        நிற்கும் நிலைக்கே நேசித்தேன்<br/>
மனதென் பதுமோ என்வசமாய்<br/>
        வாரா தைய நின்னருளோ<br/>
தனதென் பதுக்கும் இடங்காணேன்<br/>
        தமியேன் எவ்வா றுய்வேனே. 5.<br/>
<br/>
உய்யும் படிக்குன் திருக்கருணை<br/>
        ஒன்றைக் கொடுத்தால் உடையாய்பாழ்ம்<br/>
பொய்யும் அவாவும் அழுக்காறும்<br/>
        புடைபட் டோடும் நன்னெறியாம்<br/>
மெய்யும் அறிவும் பெறும்பேறும்<br/>
        விளங்கு மெனக்குன் னடியார்பால்<br/>
செய்யும் பணியுங் கைகூடுஞ்<br/>
        சிந்தைத் துயருந் தீர்ந்திடுமே. 6.<br/>
<br/>
சிந்தைத் துயரென் றொருபாவி<br/>
        சினந்து சினந்து போர்முயங்க<br/>
நிந்தைக் கிடமாய்ச் சுகவாழ்வை<br/>
        நிலையென் றுணர்ந்தே நிற்கின்றேன்<br/>
எந்தப் படியுன் அருள்வாய்க்கும்<br/>
        எனக்கப் படிநீ அருள்செய்வாய்<br/>
பந்தத் துயரற் றவர்க்கெளிய<br/>
        பரமா னந்தப் பழம்பொருளே. 7.<br/>
<br/>
பொருளைப் பூவைப் பூவையரைப்<br/>
        பொருளென் றெண்ணும் ஒருபாவி<br/>
இருளைத் துரந்திட் டொளிநெறியை<br/>
        என்னுட் பதிப்ப தென்றுகொலோ<br/>
தெருளத் தெருள அன்பர் நெஞ்சந்<br/>
        தித்தித் துருகத் தெவிட்டாத<br/>
அருளைப் பொழியுங் குணமுகிலே<br/>
        அறிவா னந்தத் தாரமுதே. 8.<br/>
<br/>
ஆரா அமிர்தம் விரும்பினர்கள்<br/>
        அறிய விடத்தை அமிர்தாக்கும்<br/>
பேரா னந்தச் சித்தனெனும்<br/>
        பெரியோய் ஆவிக் குரியோய்கேள்<br/>
காரார் கிரக வலையினிடைக்<br/>
        கட்டுண் டிருந்த களைகளெலாம்<br/>
ஊரா லொருநாட் கையுணவேற்<br/>
        றுண்டால் எனக்கிங் கொழிந்திடுமே. 9.<br/>
<br/>
எனக்கென் றிருந்த உடல்பொருளும்<br/>
        யானும் நினவென் றீந்தவண்ணம்<br/>
அனைத்தும் இருந்தும் இலவாகா<br/>
        அருளாய் நில்லா தழிவழக்காய்<br/>
மனத்துள் புகுந்து மயங்கவுமென்<br/>
        மதிக்குட் களங்கம் வந்ததென்னோ<br/>
தனக்கொன் றுவமை அறநிறைந்த<br/>
        தனியே தன்னந் தனிமுதலே. 10.<br/>
------------<br/>
<br/>
<strong><center>   24. ஆசையெனும் </center></strong><br/>
<br/>
ஆசையெனும் பெருங்காற்றூ டிலவம்பஞ்<br/>
        செனவும்மன தலையுங் காலம்<br/>
மோசம் வரும் இதனாலே கற்றதுங்கேட்<br/>
        டதுந்தூர்ந்து முத்திக் கான<br/>
நேசமும்நல் வாசமும்போய்ப் புலனாயிற்<br/>
        கொடுமைபற்றி நிற்பர் அந்தோ<br/>
தேசுபழுத் தருள்பழுத்த பராபரமே<br/>
        நிராசையின்றேல் தெய்வமுண்டோ. 1.<br/>
<br/>
இரப்பானங் கொருவனவன் வேண்டுவகேட்<br/>
        டருள்செயென ஏசற் றேதான்<br/>
புரப்பான்றன் அருள்நாடி இருப்பதுபோல்<br/>
        எங்குநிறை பொருளே கேளாய்<br/>
மரப்பான்மை நெஞ்சினன்யான் வேண்டுவகேட்<br/>
        டிரங்கெனவே மௌனத் தோடந்<br/>
தரப்பான்மை அருள்நிறைவில் இருப்பதுவோ<br/>
        பராபரமே சகச நிட்டை. 2.<br/>
<br/>
சாட்டையிற் பம்பர சாலம் போல்எலாம்<br/>
ஆட்டுவான் இறையென அறிந்து நெஞ்சமே<br/>
தேட்டமொன் றறஅருட் செயலில் நிற்றியேல்<br/>
விட்டறந் துறவறம் இரண்டும் மேன்மையே. 3.<br/>
<br/>
தன்னெஞ்ச நினைப்பொழியா தறிவிலிநான்<br/>
        ஞானமெனுந் தன்மை பேச<br/>
உன்னெஞ்ச மகிழ்ந்தொருசொல் உரைத்தனையே<br/>
        அதனைஉன்னி உருகேன் ஐயா<br/>
வன்னெஞ்சோ இரங்காத மரநெஞ்சோ<br/>
        இருப்புநெஞ்சோ வைரமான<br/>
கன்னெஞ்சோ அலதுமண்ணாங் கட்டிநெஞ்சோ<br/>
        எனதுநெஞ்சங் கருதிற் றானே. 4.<br/>
<br/>
வாழி சோபனம் வாழிநல் லன்பர்கள்<br/>
சூழ வந்தருள் தோற்றமுஞ் சோபனம்<br/>
ஆழி போல்அருள் ஐயன் மவுனத்தால்<br/>
ஏழை யேன்பெற்ற இன்பமுஞ் சோபனம். 5.<br/>
<br/>
கொடுக்கின் றோர்கள்பால் குறைவையா தியானெனுங் குதர்க்கம்<br/>
விடுக்கின் றோர்கள்பால் பிரிகிலா துள்ளன்பு விடாதே<br/>
அடுக்கின் றோர்களுக் கிரங்கிடுந் தண்டமிழ் அலங்கல்<br/>
தொடுக்கின் றோர்களைச் சோதியா ததுபரஞ் சோதி. 6.<br/>
<br/>
உலக மாயையி லேஎளி யேன்றனை<br/>
        உழல விட்டனை யேஉடை யாய்அருள்<br/>
இலகு பேரின்ப வீட்டினில் என்னையும்<br/>
        இருத்தி வைப்பதெக் காலஞ்சொ லாய்எழில்<br/>
திலக வாள்நுதற் பைந்தொடி கண்ணிணை<br/>
        தேக்க நாடகஞ் செய்தடி யார்க்கெலாம்<br/>
அலகி லாவினை தீர்க்கத் துசங்கட்டும்<br/>
        அப்பனே அருள் ஆனந்த சோதியே. 7.<br/>
<br/>
முன்னிலைச்சுட் டொழிதியெனப் பலகாலும்<br/>
        நெஞ்சேநான் மொழிந்தே னேநின்<br/>
தன்னிலையைக் காட்டாதே என்னையொன்றாச்<br/>
        சூட்டாதே சரண்நான் போந்த<br/>
அந்நிலையே நிலையந்த நிலையிலே<br/>
        சித்திமுத்தி யனைத்துந் தோன்றும்<br/>
நன்னிலையீ தன்றியிலை சுகமென்றே<br/>
        சுகர்முதலோர் நாடி னாரே. 8.<br/>
<br/>
அத்துவிதம் பெறும்பேறென் றறியாமல்<br/>
        யானெனும்பேய் அகந்தை யோடு<br/>
மத்தமதி யினர்போல மனங்கிடப்ப<br/>
        இன்னம் இன்னம் வருந்து வேனோ<br/>
சுத்தபரி பூரணமாய் நின்மலமாய்<br/>
        அகண்டிதமாய்ச் சொரூபா னந்தச்<br/>
சத்திகள்நீங் காதவணந் தன்மயமாய்<br/>
        அருள்பழுத்துத் தழைத்த ஒன்றே. 9.<br/>
<br/>
தந்தை தாயுநீ என்னுயிர்த் துணையுநீ சஞ்சல மதுதீர்க்க<br/>
வந்த தேசிக வடிவுநீ உனையலால் மற்றொரு துணைகாணேன்<br/>
அந்தம் ஆதியும் அளப்பருஞ் சோதியே ஆதியே அடியார்தஞ்<br/>
சிந்தை மேவிய தாயுமா னவனெனுஞ் சிரகிரிப் பெருமானே. 10.<br/>
<br/>
காதில் ஓலையை வரைந்துமேற்<br/>
        குமிழையுங் கறுவிவேள் கருநீலப்<br/>
போது போன்றிடுங் கண்ணியர்<br/>
        மயக்கிலெப் போதுமே தளராமல்<br/>
மாது காதலி பங்கனை<br/>
        யபங்கனை மாடமா ளிகைசூழுஞ்<br/>
சேது மேவிய ராமநா<br/>
        யகன்தனைச் சிந்தைசெய் மடநெஞ்சே. 11.<br/>
<br/>
அண்டமுமாய்ப் பிண்டமுமாய் அளவிலாத<br/>
        ஆருயிர்க் கோருயிராய் அமர்ந்தாயானால்<br/>
கண்டவரார் கேட்டவரார் உன்னாலுன்னைக்<br/>
        காண்பதல்லால் என்னறிவாற் காணப்போமோ<br/>
வண்டுளப மணிமார்பன் புதல்வனோடும்<br/>
        மனைவியொடுங் குடியிருந்து வணங்கிப்போற்றும்<br/>
புண்டரிக புரத்தினில்நா தாந்தமௌன<br/>
        போதாந்த நடம்புரியும் புனிதவாழ்வே. 12.<br/>
<br/>
பொறியிற் செறிஐம் புலக்கனியைப்<br/>
        புந்திக் கவராற் புகுந்திழுத்து<br/>
மறுகிச் சுழலும் மனக்குரங்கு<br/>
        மாள வாளா இருப்பேனோ<br/>
அறிவுக் கறிவாய்ப் பூரணமாய்<br/>
        அகண்டா னந்த மயமாகிப்<br/>
பிறிவுற் றிருக்கும் பெருங்கருணைப்<br/>
        பெம்மா னேஎம் பெருமானே. 13.<br/>
<br/>
உரையுணர் விறந்து தம்மை உணர்பவர் உணர்வி னூடே<br/>
கரையிலா இன்ப வெள்ளங் காட்டிடும் முகிலே மாறாப்<br/>
பரையெனுங் கிரணஞ் சூழ்ந்த பானுவே நின்னைப் பற்றித்<br/>
திரையிலா நீர்போல் சித்தந் தெளிவனோ சிறிய னேனே. 14.<br/>
<br/>
கேவல சகல மின்றிக் கீழொடு மேலாய் எங்கும்<br/>
மேவிய அருளின் கண்ணாய் மேவிட மேலாய் இன்பந்<br/>
தாவிட இன்பா தீதத் தனியிடை யிருத்தி வைத்த<br/>
தேவெனும் மௌனி செம்பொற் சேவடி சிந்தை செய்வாம். 15.<br/>
<br/>
நேற்றுளார் இன்று மாளா நின்றனர் அதனைக் கண்டும்<br/>
போற்றிலேன் நின்னை அந்தோ போக்கினேன் வீணே காலம்<br/>
ஆற்றிலேன் அகண்டா னந்த அண்ணலே அளவில் மாயைச்<br/>
சேற்றிலே இன்னம் வீழ்ந்து திளைக்கவோ சிறிய னேனே. 16.<br/>
<br/>
போதம் என்பதே விளக்கொவ்வும் அவித்தைபொய் இருளாந்<br/>
தீதி லாவிளக் கெடுத்திருள் தேடவுஞ் சிக்கா<br/>
தாத லால்அறி வாய்நின்ற இடத்தறி யாமை<br/>
ஏது மில்லையென் றெம்பிரான் சுருதியே இயம்பும். 17.<br/>
<br/>
சுருதி யேசிவா கமங்களே உங்களாற் சொல்லும்<br/>
ஒருத னிப்பொருள் அளவையீ தென்னவா யுண்டோ<br/>
பொருதி ரைக்கடல் நுண்மணல் எண்ணினும் புகலக்<br/>
கருத எட்டிடா நிறைபொருள் அளவையார் காண்பார். 18.<br/>
<br/>
மின்னைப் போன்றன அகிலமென் றறிந்துமெய்ப் பொருளாம்<br/>
உன்னைப் போன்றநற் பரம்பொருள் இல்லையென் றோர்ந்து<br/>
பொன்னைப் போன்றநின் போதங்கொண் டுன்பணி பொருந்தா<br/>
என்னைப் போன்றுள ஏழையர் ஐயஇங் கெவரே. 19.<br/>
<br/>
தாயுந் தந்தையும் எனக்குற வாவதுஞ் சாற்றின்<br/>
ஆயும் நீயும்நின் அருளும்நின் அடியரும் என்றோ<br/>
பேய னேன்திரு வடியிணைத் தாமரை பிடித்தேன்<br/>
நாய னேஎனை ஆளுடை முக்கண்நா யகனே. 20.<br/>
<br/>
காந்தமதை எதிர்காணிற் கருந்தாது<br/>
        செல்லுமக் காந்தத் தொன்றா<br/>
தோய்ந்தவிடம் எங்கேதான் அங்கேதான்<br/>
        சலிப்பறவும் இருக்கு மாபோல்<br/>
சாந்தபதப் பரம்பொருளே பற்றுபொரு<br/>
        ளிருக்குமத்தாற் சலிக்குஞ் சித்தம்<br/>
வாய்ந்தபொருள் இல்லையெனிற் பேசாமை<br/>
        நின்றநிலை வாய்க்கு மன்றே. 21.<br/>
<br/>
பொற்பு றுங்கருத் தேயக மாயதிற் பொருந்தக்<br/>
கற்பின் மங்கைய ரெனவிழி கதவுபோற் கவினச்<br/>
சொற்ப னத்தினுஞ் சோர்வின்றி யிருந்தநான் சோர்ந்து<br/>
நிற்ப தற்கிந்த வினைவந்த வாறென்கொல் நிமலா. 22.<br/>
<br/>
வந்த வாறிந்த வினைவழி யிதுவென மதிக்கத்<br/>
தந்த வாறுண்டோ வுள்ளுணர் விலையன்றித் தமியேன்<br/>
நொந்த வாறுகண் டிரங்கவும் இலைகற்ற நூலால்<br/>
எந்த வாறினித் தற்பரா உய்குவேன் ஏழை. 23.<br/>
<br/>
சொல்லாலும் பொருளாலும் அளவை யாலுந்<br/>
        தொடரவொண்ணோ அருள்நெறியைத் தொடர்ந்து நாடி<br/>
நல்லார்கள் அவையகத்தே யிருக்க வைத்தாய்<br/>
        நன்னர்நெஞ்சந் தன்னலமும் நணுகு வேனோ<br/>
இல்லாளி யாயுலகோ டுயிரை யீன்றிட்<br/>
        டெண்ணரிய யோகினுக்கும் இவனே என்னக்<br/>
கல்லாலின் கீழிருந்த செக்கர் மேனிக்<br/>
        கற்பகமே பராபரமே கைலை வாழ்வே. 24.<br/>
<br/>
சாக்கிரமா நுதலினிலிந் திரியம் பத்துஞ்<br/>
        சத்தாதி வசனாதி வாயு பத்தும்<br/>
நீக்கமிலந் தக்கரணம் புருட னோடு<br/>
        நின்றமுப் பான்ஐந்து நிலவுங் கண்டத்<br/>
தாக்கியசொப் பனமதனில் வாயு பத்தும்<br/>
        அடுத்தனசத் தாதிவச னாதி யாக<br/>
நோக்குகர ணம்புருடன் உடனே கூட<br/>
        நுவல்வர்இரு பத்தைந்தா நுண்ணி யோரே. 25.<br/>
<br/>
கழுத்திஇத யந்தனிற்பி ராணஞ் சித்தஞ்<br/>
        சொல்லரிய புருடனுடன் மூன்ற தாகும்<br/>
வழுத்தியநா பியில்துரியம் பிராண னோடு<br/>
        மன்னுபுரு டனுங்கூட வயங்கா நிற்கும்<br/>
அழுத்திடுமூ லந்தன்னில் துரியா தீதம்<br/>
        அதனிடையே புருடனொன்றி அமரும் ஞானம்<br/>
பழுத்திடும்பக் குவரறிவர் அவத்தை ஐந்திற்<br/>
        பாங்குபெறக் கருவிநிற்கும் பரிசு தானே. 26.<br/>
<br/>
இடத்தைக் காத்திட்ட சுவாவெனப் புன்புலால் இறைச்சிச்<br/>
சடத்தைக் காத்திட்ட நாயினேன் உன்னன்பர் தயங்கும்<br/>
மடத்தைக் காத்திட்ட சேடத்தால் விசேடமாய் வாழ<br/>
விடத்தைக் காத்திட்ட கண்டத்தோய் நின்னருள் வேண்டும். 27.<br/>
<br/>
வாத னைப்பழக் கத்தினான் மனம்அந்த மனத்தால்<br/>
ஓத வந்திடும் உரையுரைப் படிதொழி லுளவாம்<br/>
ஏதம் அம்மனம் யாயைஎன் றிடிற்கண்ட எல்லாம்<br/>
ஆத ரஞ்செயாப் பொய்யதற் கையமுண் டாமோ. 28.<br/>
<br/>
ஐய வாதனைப் பழக்கமே மனநினை வதுதான்<br/>
வைய மீதினிற் பரம்பரை யாதினும் மருவும்<br/>
மெய்யில் நின்றொளிர் பெரியவர் சார்புற்று விளங்கிப்<br/>
பொய்ய தென்பதை யொருவிமெய் யுணருதல்போதம். 29.<br/>
<br/>
குலமி லான்குணங் குறியிலான் குறைவிலான் கொடிதாம்<br/>
புலமி லான்தனக் கென்னவோர் பற்றிலான் பொருந்தும்<br/>
இலமி லான்மைந்தர் மனைவியில் லான்எவன் அவன்சஞ்<br/>
சலமி லான்முத்தி தரும்பர சிவனெனத் தகுமே. 30.<br/>
<br/>
கடத்தை மண்ணென லுடைந்தபோ<br/>
        தோவிந்தக் கருமச்<br/>
சடத்தைப் பொய்யெனல் இறந்தபோ<br/>
        தோசொலத் தருமம்<br/>
விடத்தை நல்லமிர் தாவுண்டு<br/>
        பொற்பொது வெளிக்கே<br/>
நடத்தைக் காட்டிஎவ் வுயிரையும்<br/>
        நடப்பிக்கும் நலத்தோய். 31.<br/>
<br/>
நானெனவும் நீயெனவும் இருதன்மை<br/>
        நாடாமல் நடுவே சும்மா<br/>
தானமரும் நிலையிதுவே சத்தியஞ்சத்<br/>
        தியமெனநீ தமிய னேற்கு<br/>
மோனகுரு வாகியுங்கை காட்டினையே<br/>
        திரும்பவுநான் முளைத்துத் தோன்றி<br/>
மானதமார்க் கம்புரிந்திங் கலைந்தேனே<br/>
        பரந்தேனே வஞ்ச னேனே. 32.<br/>
<br/>
தன்மயஞ் சுபாவம் சுத்தந் தன்னருள் வடிவஞ் சாந்தம்<br/>
மின்மய மான அண்ட வெளியுரு வான பூர்த்தி<br/>
என்மயம் எனக்குக் காட்டா தெனையப கரிக்க வந்த<br/>
சின்மயம் அகண்டா காரந் தட்சிணா திக்க மூர்த்தம். 33.<br/>
<br/>
சிற்ற ரும்பன சிற்றறி வாளனே தெளிந்தால்<br/>
மற்ற ரும்பென மலரெனப் பேரறி வாகிக்<br/>
கற்ற ரும்பிய கேள்வியால் மதித்திடக் கதிச்சீர்<br/>
முற்ற ரும்பிய மௌனியாய்ப் பரத்திடை முளைப்பான். 34.<br/>
<br/>
மயக்கு சிந்தனை தெளிவென இருநெறி வகுப்பான்<br/>
நயக்கு மொன்றன்பால் ஒன்றிலை யெனல்நல வழக்கே<br/>
இயக்க முற்றிடும் மயக்கத்தில் தெளிவுறல் இனிதாம்<br/>
பயக்க வல்லதோர் தெளிவுடை யவர்க்கெய்தல் பண்போ. 35.<br/>
<br/>
அருள்வடி வேழு மூர்த்தம்<br/>
        அவைகளசோ பான மென்றே<br/>
சுருதிசொல் லியவாற் றாலே<br/>
        தொழுந்தெய்வம் எல்லாம் ஒன்றே<br/>
மருளெனக் கில்லை முன்பின்<br/>
        வருநெறிக் கிவ்வ ழக்குத்<br/>
தெருளினமுன் னிலையாம் உன்னைச்<br/>
        சேர்ந்தியான் தெளிகின் றேனே. 36.<br/>
<br/>
எத்தனைப் பிறப்போ எத்தனை இறப்போ<br/>
        எளியேனேற் கிதுவரை யமைத்து<br/>
அத்தனை யெல்லாம் அறிந்தநீ யறிவை<br/>
        அறிவிலி அறிகிலேன் அந்தோ<br/>
சித்தமும் வாக்குந் தேகமும் நினவே<br/>
        சென்மமும் இனியெனால் ஆற்றா<br/>
வைத்திடுங் கென்னை நின்னடிக் குடியா<br/>
        மறைமூடி யிருந்தவான் பொருளே. 37.                               <br/>
<br/>
வான்பொரு ளாகி எங்குநீ யிருப்ப<br/>
        வந்தெனைக் கொடுத்துநீ யாகா<br/>
தேன்பொருள் போலக் கிடக்கின்றேன் முன்னை<br/>
        இருவினை வாதனை யன்றோ<br/>
தீன்பொருளான அமிர்தமே நின்னைச்<br/>
        சிந்தையிற பாவனை செய்யும்<br/>
நான்பொரு ளானேன் நல்லநல் அரசே<br/>
        நானிறந் திருப்பது நாட்டம். 38.<br/>
<br/>
நாட்டமூன் றுடைய செந்நிற மணியே<br/>
        நடுவுறு நாயக விளக்கே<br/>
கோட்டமில் குணத்தோர்க் கெளியநிர்க் குணமே<br/>
        கோதிலா அமிர்தமே நின்னை<br/>
வாட்டமில் நெஞ்சங் கிண்ணமாச் சேர்த்து<br/>
        வாய்மடுத் தருந்தினன் ஆங்கே<br/>
பாட்டாளி நறவம் உண்டயர்ந் ததுபோற்<br/>
        பற்றயர்ந் திருப்பதெந் நாளோ. 39.<br/>
<br/>
என்னுடை உயிரே என்னுளத் தறிவே<br/>
        என்னுடை அன்பெனும் நெறியாம்<br/>
கன்னல்முக கனிதேன் கண்டமிர் தென்னக்<br/>
        கலந்தெனை மேவிடக் கருணை<br/>
மன்னிய உறவே உன்னைநான் பிரியா<br/>
        வண்ணமென் மனமெனுங் கருவி<br/>
தன்னது வழியற் றென்னுழைக் கிடப்பத்<br/>
        தண்ணருள் வரமது வேண்டும். 40.<br/>
--------------<br/>
<br/>
<strong><center>    25. எனக்கெனச் செயல் </center></strong><br/>
<br/>
எனக்கெ னச்செயல் வேறிலை யாவுமிங் கொருநின்<br/>
தனக்கெ னத்தகும் உடல்பொரு ளாவியுந் தந்தேன்<br/>
மனத்த சத்துள அழுக்கெலாம் மாற்றியெம் பிரான்நீ<br/>
நினைத்த தெப்படி யப்படி அருளுதல் நீதம். 1.<br/>
<br/>
உளவ றிந்தெலாம் நின்செய லாமென வுணர்ந்தோர்க்<br/>
களவி லானந்தம் அளித்தனை அறிவிலாப் புன்மைக்<br/>
களவு நாயினேற் கிவ்வணம் அமைத்தனை கருத்துத்<br/>
தளருந் தன்மையிங் காரொடு புகலுவேன் தக்கோய். 2.<br/>
<br/>
என்னைத் தான்இன்ன வண்ணமென் றறிகிலா ஏழை<br/>
தன்னைத் தான்அறிந் திடஅருள் புரிதியேல் தக்கோய்<br/>
பின்னைத் தானின்றன் அருள்பெற்ற மாதவப் பெரியோர்<br/>
நின்னைத் தான்நிக ரார்என வாழ்த்துவர் நெறியால். 3.<br/>
<br/>
ஏது மின்றித்தன் அடியிணைக் கன்புதான் ஈட்டுங்<br/>
காத லன்டர்க்குக் கதிநிலை ஈதெனக் காட்டும்<br/>
போத நித்திய புண்ணிய எண்ணரும் புவன<br/>
நாத தற்பர நானெவ்வா றுகுய்வேன் நவிலாய். 4.<br/>
<br/>
வேதம் எத்தனை அத்தனை சிரத்தினும் விளங்கும்<br/>
பாத நித்திய பரம்பர நிரந்தர பரம<br/>
நாத தற்பர சிற்பர வடிவமாய் நடிக்கும்<br/>
நீத நிர்க்குண நினையன்றி ஒன்றும்நான் நினையேன். 5.<br/>
<br/>
நெறிகள் தாம்பல பலவுமாய் அந்தந்த நெறிக்காஞ்<br/>
செறியுந் தெய்வமும் பலபல வாகவுஞ் செறிந்தால்<br/>
அறியுந் தன்மையிங் காருனை அறிவினால் அறந்தோர்<br/>
பிறியுந் தன்மையில் லாவகை கலக்கின்ற பெரியோய். 6.<br/>
<br/>
பெரிய அண்டங்கள் எத்தனை அமைத்ததிற் பிறங்கும்<br/>
உரிய பல்லுயிர் எத்தனை அமைத்தவைக் குறுதி<br/>
வருவ தெத்தனை அமைத்தனை அமைத்தருள் வளர்க்கும்<br/>
அரிய தத்துவ எனக்கிந்த வணைமேன் அமைத்தாய். 7.<br/>
<br/>
கணம் தேனுநின் காரணந் தன்னையே கருத்தில்<br/>
உணரு மாதவர்க் கானந்தம் உதவினை யொன்றுங்<br/>
குணமி லாதபொய் வஞ்சனுக் கெந்தைநிர்க் குணமா<br/>
மணமு லாமலர்ப் பதந்தரின் யாருனை மறுப்பார். 8.<br/>
<br/>
கன்னல் முக்கனி கண்டுதேன் சருக்கரை கலந்த<br/>
தென்ன முத்தியிற் கலந்தவர்க் கின்பமா யிருக்கும்<br/>
நன்ன லத்தநின் நற்பதந் துணையென நம்பச்<br/>
சொன்ன வர்க்கெனா லாங்கைம்மா றில்லைஎன் சொல்வேன். 9.<br/>
<br/>
தந்தை தாய்தமர் மகவெனும் அவையெலாஞ் சகத்தில்<br/>
பந்த மாம்என்றே அருமறை வாயினாற் பகர்ந்த<br/>
எந்தை நீஎனை இன்னமவ் வல்லலில் இருத்தில்<br/>
சிந்தை தான்தெளிந் தெவ்வணம் உய்வணஞ் செப்பாய். 10.<br/>
<br/>
துய்யன் தண்ணருள் வடிவினன் பொறுமையால் துலங்கும்<br/>
மெய்யன் என்றுனை ஐயனே அடைந்தனன் மெத்த<br/>
நொய்யன் நுண்ணிய அறிவிலன் ஒன்றைநூ றாக்கும்<br/>
பொய்ய னென்றெனைப் புறம்விடின் என்செய்வேன் புகலாய். 11.<br/>
<br/>
ஒன்ற தாய்ப்பல வாய்உயிர்த் திரட்கெலாம் உறுதி<br/>
என்ற தாய்என்றும் உள்ளதாய் எவற்றினும் இசைய<br/>
நின்ற தாய்நிலை நின்றிடும் அறிஞஎன் நெஞ்சம்<br/>
மன்ற தாய்இன்ப வுருககொடு நடித்திடின் வாழ்வேன். 12.<br/>
<br/>
தனியி ருந்தருட் சகசமே பொருந்திடத் தமியேற்<br/>
கினியி ரங்குதல் கடனிது சமயமென் னிதயக்<br/>
கனிவும் அப்படி யாயின தாதலாற் கருணைப்<br/>
புனித நீயறி யாததொன் றுள்ளதோ புகலாய். 13.<br/>
<br/>
திருந்து சீரடித் தாமரைக் கன்புதான் செய்யப்<br/>
பொருந்து நாள்நல்ல புண்ணியஞ் செய்தநாள் பொருந்தா(து)<br/>
இருந்த நாள்வெகு தீவினை யிழைத்தநாள் என்றால்<br/>
அருந்த வாவுனைப்பொருந்துநாள் எந்தநாள் அடிமை. 14.<br/>
<br/>
பின்னும் முன்னுமாய் நடுவுமாய் யாவினும் பெரிய<br/>
தென்னுந் தன்மையாய் எவ்வுயிர்த் திரளையும் இயக்கி<br/>
மன்னுந் தண்ணருள் வடிவமே உனக்கன்பு வைத்துந்<br/>
துன்னும் இன்னல்ஏன் யானெனும் அகந்தையேன் சொல்லாய். 15.<br/>
<br/>
மின்னை யன்னபொய் வாழ்க்கையே நிலையென மெய்யாம்<br/>
உன்னை நான்மறந் தெவ்வணம் உய்வணம் உரையாய்<br/>
முன்னை வல்வினை வேரற முடித்தென்று முடியாத்<br/>
தன்னைத் தன்னடி யார்க்கருள் புரிந்திடும் தக்கோய். 16.<br/>
<br/>
எம்ப ராபர எம்முயிர்த் துணைவஎன் றிறைஞ்சும்<br/>
உம்பர் இம்பர்க்கும் உளக்கணே நடிக்கின்றாய் உன்றன்<br/>
அம்பொன் மாமலர்ப் பதத்தையே துணையென அடிமை<br/>
நம்பி னேன் இனிப் புரப்பதெக் காலமோ நவிலாய். 17.<br/>
<br/>
பாடி யாடிநின் றிரங்கிநின் பதமலர் முடிமேல்<br/>
சூடி வாழ்ந்தனர் அமலநின் னடியர்யான் தொழும்பன்<br/>
நாடி யேஇந்த உலகத்தை மெய்யென நம்பித்<br/>
தேடி னேன்வெறுந் தீமையே என்னினிச் செய்வேன். 18.<br/>
<br/>
களவு வஞ்சனை காமமென் றிவையெலாங் காட்டும்<br/>
அளவு மாயைஇங் காரெனக் கமைத்தனர் ஐயா<br/>
உளவி லேஎனக் குள்ளவா றுணர்த்திஉன் அடிமை<br/>
வளரும் மாமதி போல்மதி தளர்வின்றி வாழ்வேன். 19.<br/>
<br/>
வான நாயக வானவர் நாயக வளங்கூர்<br/>
ஞான நாயக நான்மறை நாயக நலஞ்சேர்<br/>
மோன நாயக நின்னடிக் கன்பின்றி முற்றுந்<br/>
தீன னாய்அகம் வாடவோ என்செய்வேன் செப்பாய். 20.<br/>
<br/>
ஏத மற்றவர்க் கின்பமே பொழிகின்ற இறையே<br/>
பாத கக்கருங் கல்மனங் கோயிலாப் பரிந்து<br/>
சூத கத்தனா யாதினும் இச்சைமேல் தோன்றும்<br/>
வாத னைக்கிட மாயினேன் எவ்வணம் வாழ்வேன். 21.<br/>
<br/>
தெளிவொ டீகையோ அறிகிலான் அறிவிலான் சிறிதும்<br/>
அளியி லான்இவன் திருவருட் கயலென அறிந்தோ<br/>
எளிய னாக்கினை என்செய்வேன் என்செய்வேன் எல்லா<br/>
ஒளியு மாய்நிறை வெளியுமாய் யாவுமாம் உரவோய். 22.<br/>
<br/>
கண்ணி னுள்மணி யென்னவே தொழும் அன்பர் கருத்துள்<br/>
நண்ணு கின்றநின் அருளெனக் கெந்தநாள் நணுகும்<br/>
மண்ணும் விண்ணும்மற் றுள்ளன பூதமும் மாறாப்<br/>
பெண்ணும் ஆணுமாய் அல்லவாய் நிற்கின்ற பெரியோய். 23.<br/>
<br/>
சகமெ லாந்தனி புரந்தனை தகவுடைத் தக்கோர்<br/>
அகமெ லாநிறைந் தானந்த மாயினை அளவில்<br/>
மகமெ லாம்புரிந் தோரைவாழ் வித்தனை மாறா<br/>
இகமெ லாமெனைப் பிறந்திடச் செய்ததேன் எந்தாய். 24.<br/>
<br/>
ஏய்ந்த நல்லருள் பெற்றவர்க் கேவலாய் எளியேன்<br/>
வாய்ந்த பேரன்பு வளர்க்கவுங் கருணைநீ வளர்ப்பாய்<br/>
ஆய்ந்த மாமறை எத்தனை அத்தனை அறிவால்<br/>
தோய்ந்த பேர்கட்குந் தோன்றிலாத் தோன்றலாந் தூயோய். 25.<br/>
<br/>
தக்க நின்னருட் கேளவியோ சிறிதின்றித் தமியேன்<br/>
மிக்க தெய்வமே நின்னின்ப வெள்ளத்தில் வீழேன்<br/>
ஒக்கல் தாய்தந்தை மகவெனும் பாசக்கட் டுடனே<br/>
துக்க வெள்ளத்தில் ஆழ்கின்றேன் என்செய்வான் துணிந்தேன். 26.<br/>
<br/>
பவம்பு ரிந்திடும் பாவியேற் கருள்நிலை பதியத்<br/>
தவஞ்செ யும்படித் தயவுசெய் தருள்வதே தருமம்<br/>
அவம்பு ரிந்திடார்க் கானந்த அமிர்தத்தை அளிக்க<br/>
நவங்கொள் தத்துவத் திரையெறி கடலெனும் நலத்தோய். 27.<br/>
<br/>
உற்று ணர்ந்தெலாம் நீயல தில்லையென் றுனையே<br/>
பற்று கின்றனர் எந்தைநின் னடியர்யான் பாவி<br/>
முற்று மாயமாஞ் சகத்தையே மெய்யென முதல்தான்<br/>
அற்றி ருந்திடத் தொழில்செய்வான் தனிநிக ரானேன். 28.<br/>
 -------------<br/>
<br/>
<strong><center>  26. மண்டலத்தின் </center></strong><br/>
<br/>
மண்டலத்தின் மிசையொருவன் செய்வித்தை<br/>
        அகோவெனவும் வார ணாதி<br/>
அண்டமவை அடுக்கடுக்காய் அந்தரத்தில்<br/>
        நிறுத்துமவ தானம் போல<br/>
எண்தரும்நல் அகிலாண்ட கோடியைத்தன்<br/>
        அருள்வெளியில் இலக வைத்துக்<br/>
கொண்டுநின்ற அற்புதத்தை எவராலும்<br/>
        நிச்சயிக்கக் கூடா ஒன்றை. 1.<br/>
<br/>
ஒன்றிரண்டாய் விவகரிக்கும் விவகாரங்<br/>
        கடந்தேழாம் யோக பூமி<br/>
நின்றுதெளிந் தவர்பேசா மௌன நியா<br/>
        யத்தைநிறை நிறைவைத் தன்னை<br/>
அன்றியொரு பொருளிலதாய் எப்பொருட்கும்<br/>
        தான்முதலாய் அசல மாகி<br/>
என்றுமுள்ள இன்பத்தைத் தண்ணென்ற<br/>
        சாந்தபத இயற்கை தன்னை. 2.<br/>
<br/>
பதமூன்றுங் கடந்தவர்க்கு மேலான<br/>
        ஞானபதப் பரிசு காட்டிச்<br/>
சதமாகி நிராலம்ப சாட்சியதாய்<br/>
        ஆரம்பத் தன்மை யாகி<br/>
விதம்யாவுங் கடந்தவித்தை யெனுமிருளைக்<br/>
        கீண்டெழுந்து விமல மாகி<br/>
மதமாறுங் காணாத ஆனந்த<br/>
        சாகரத்தை மௌன வாழ்வை. 3.<br/>
<br/>
வாழ்வனைத்துந் தந்தஇன்ப மாகடலை<br/>
        நல்லமிர்தை மணியைப் பொன்னைத்<br/>
தாழ்வற என் உளத்திருந்த தத்துவத்தை<br/>
        அத்துவித சாரந் தன்னைச்<br/>
சூழ்பெரும்பே ரொளியையொளி பரந்தபர<br/>
        வெளியை இன்பச் சுகத்தை மாறா<br/>
தேழுலகுங் கலந்தின்றாய் நாளையா<br/>
        யென்றுமாம் இயற்கை தன்னை. 4.<br/>
<br/>
தன்னையறிந் தவர்தம்மைத் தானாகச்<br/>
        செய்தருளுஞ் சமத்தை லோகம்<br/>
மின்னைநிகர்த் திடஅழியாச் சொரூபானந்<br/>
        தச்சுடரை வேத மாதி<br/>
என்னையறி வரிதென்னச் சமயகோ<br/>
        டிகளிடைய இடையறாத<br/>
பொன்னைவிரித் திடுமுலகத் தும்பரும்இம்<br/>
        பரும்பரவும் புனித மெய்யை. 5.<br/>
<br/>
பரவரிய பரசிவமாய் அதுவெனலாய்<br/>
        நானெனலாய்ப் பாச சாலம்<br/>
விரவிநின்ற விசித்திரத்தை ஐக்யபதத்<br/>
        தினிதிருத்த விவேகந் தன்னை<br/>
இரவுபகல் நினைப்புமறப் பெனுந்தொந்தம்<br/>
        அறியார்கள் இதயம் வேதச்<br/>
சிரமெனவாழ் பராபரத்தை ஆனந்தம்<br/>
        நீங்காத சிதாகா சத்தை. 6.<br/>
<br/>
அத்துவித அநுபவத்தை அனந்தமறை இன்னம்<br/>
        இன்னம் அறியேம் என்னும்<br/>
நித்தியத்தை நிராமயத்தை நிர்க்குணத்தைத்<br/>
        தன்னருளால் நினைவுக் குள்ளே<br/>
வைத்துவைத்துப் பார்ப்பவரைத் தானாக<br/>
        எந்நாளும் வளர்த்துக் காக்குஞ்<br/>
சித்தினைமாத் தூவெளியைத் தன்மயமாம்<br/>
        ஆனந்தத் தெய்வந் தன்னை. 7.<br/>
<br/>
தன்னிலே தானாக நினைந்துகனிந்<br/>
        தவிழ்ந்துசுக சமாதி யாகப்<br/>
பொன்னிலே பணிபோலும் மாயைதரு<br/>
        மனமேஉன் புரைகள் தீர்ந்தாய்<br/>
என்னினோ யான்பிழைப்பேன் எனக்கினியார்<br/>
        உன்போல்வார் இல்லை இல்லை<br/>
உன்னிலோ திருவருளுக் கொப்பாவாய்<br/>
        என்னுயிர்க்கோர் உறவு மாவாய். 8.<br/>
<br/>
உறவுடலை எடுத்தவரில் பிரமாதி<br/>
        யேனும்உனை யொழிந்து தள்ளற்<br/>
கறவுமரி தரிதன்றோ இகபரமும்<br/>
        உன்னையன்றி ஆவ துண்டோ<br/>
வறிதிலுன்னை அசத்தென்னல் வழக்கன்று<br/>
        சத்தெனவும் வாழ்த்து வேனென்<br/>
சிறுமைகெடப் பெருமையினின் சென்மதே<br/>
        யத்தினில்நீ செல்லல் வேண்டும். 9.<br/>
<br/>
வேண்டியநாள் என்னோடும் பழகியநீ<br/>
        எனைப்பிரிந்த விசாரத் தாலே<br/>
மாண்டுகிடக் கினும்அந்த எல்லையையும்<br/>
        பூரணமாய் வணக்கஞ் செய்வேன்<br/>
ஆண்டகுரு மௌனிதன்னால் யானெனதற்<br/>
        றவனருள்நான் ஆவேன் பூவிற்<br/>
காண்டகஎண் சித்திமுத்தி எனக்குண்டாம்<br/>
        உன்னாலென் கவலை தீர்வேன். 10.<br/>
<br/>
தீராத என்சனன வழக்கெல்லாந்<br/>
        தீருமிந்தச் சனனத் தோடே<br/>
யாரேனும் அறிவரிய சீவன்முத்தி<br/>
        யுண்டாகும் ஐய ஐயோ<br/>
காரேனுங் கற்பகப்பூங் காவேனும்<br/>
        உனக்குவமை காட்டப் போமோ<br/>
பாராதி யாகஏழு மண்டலத்தில்<br/>
        நின்மகிமை பகர லாமோ. 11.<br/>
-----------<br/>
<br/>
<strong><center>   27. பாயப்புலி  </center></strong><br/>
<br/>
பாயப் புலிமுனம் மான்கன்றைக் காட்டும் படிஅகில<br/>
மாயைப் பெரும்படைக்கேஇலக் காவெனை வைத்தனையோ<br/>
நீயெப் படிவகுத் தாலுநன் றேநின் பெருங்கருணை<br/>
தாயொத் தடியர்க் கருள்சச்சி தானந்த தற்பரமே. 1.<br/>
<br/>
தற்பர மாஞ்சிற் பரமாகி மன்றந் தனில்நடித்து<br/>
நிற்பர்அம் போருகன் மால்பணி நீதரென் நெஞ்சகமாங்<br/>
கற்பரந் தாங்குக் கரைந்திட வானொத்த காட்சிநல்கும்<br/>
பொற்பர மாயென் வினைக்கருந் தாதைப் பொடிசெய்ததே. 2.<br/>
<br/>
செய்யுந் தவஞ்சற்று மில்லாத நான்உன் திருவடிக்கே<br/>
கொய்யும் புதுமல ரிட்டுமெய் யன்பர் குழாத்துடனே<br/>
கையுஞ் சிரமிசைக் கூப்பிநின் றாடிக் கசிந்துருகி<br/>
உய்யும் படிக்கருள் செய்வதென் றோபுலி யூரத்தனே. 3.<br/>
<br/>
அத்தனைச் சிற்றம் பலவனை யென்னுயி ராகிநின்ற<br/>
சுத்தனைச் சுத்த வெளியா னவனைச் சுகவடிவாம்<br/>
நித்தனை நித்த நிராதார மாகிய நின்மலனை<br/>
எத்தனை நாள்செல்லு மோமன மேகண் டிறைஞ்சுதற்கே. 4.<br/>
<br/>
கண்டா ருளத்தினிற் காலூன்றிப் பெய்யுங் கருணைமுகில்<br/>
அண்டார் புரத்துக்கும் அன்பர் வினைக்கும் அசனிதன்னைக்<br/>
கொண்டாடி னார்முனங் கூத்தாடும் மத்தன்றன்கோலமெல்லாம்<br/>
விண்டாலம் மாவொன்றுங் காணாது வெட்ட வெறுவெளியே. 5.<br/>
<br/>
வெளியான நீயென் மனவெளி யூடு விரவின்ஐயா<br/>
ஒளியாருங் கண்ணும் இரவியும் போல்நின் றுலாவுவன்காண்<br/>
அளியாருங் கொன்றைச் சடையாட அம்புலி யாடக்கங்கைத்<br/>
துளியாட மன்றுள் நடமாடும் முக்கட் சுடர்க்கொழுந்தே. 6.<br/>
<br/>
கொழுந்தா துறைமலர்க் கோதையர் மோகக் குரைகடலில்<br/>
அழுந்தாத வண்ணம்நின் பாதப் புணைதந் தருள்வதென்றோ<br/>
எழுந்தா தரவுசெய் எம்பெரு மான்என் றிறைஞ்சிவிண்ணோர்<br/>
தொழுந்தா தையேவெண் பொடிபூத்த மேனிச் சுகப்பொருளே. 7.<br/>
<br/>
சுகமாகு ஞானந் திருமேனி யாநல்ல தொண்டர்தங்கள்<br/>
அகமேபொற் கோயில் எனமகிழ்ந் தேமன்றுள் ஆடியகற்<br/>
பகமேஉன் பொன்னடி நீழல்கண் டாலன்றிப் பாவிக்கிந்தச்<br/>
செகமாயை யான அருங்கோடை நீங்குந் திறமிலையே. 8.<br/>
<br/>
நீங்கா துயிருக் குயிராகி நின்ற நினையறிந்தே<br/>
தூங்காமல் தூங்கின்அல் லாதே எனக்குச் சுகமும்உண்டோ<br/>
ஓங்கார மாம்ஐந் தெழுத்தாற் புவனத்தை உண்டுபண்ணிப்<br/>
பாங்காய் நடத்தும் பொருளே அகண்ட பரசிவமே. 9.<br/>
<br/>
சிவமாதி நான்முகக் கோவந்த மாமறை செப்புகின்ற<br/>
நவமாய் இலக்கிய ஒன்றே இரண்டற்ற நன்மைபெறா<br/>
தவமே தரும்ஐம் புலப்பொறிக் கேயென் னறிவுபொல்லாப்<br/>
பவமே விளைக்கவென் றோவெளி மானெனப் பாய்ந்ததுவே. 10.<br/>
<br/>
ஆறொத் திலங்கு சமயங்கள் ஆறுக்கும் ஆழ்கடலாய்<br/>
வீறிப் பரந்த பரமான ஆனந்த வெள்ளமொன்று<br/>
தேறித் தெளிந்து நிலைபெற்ற மாதவர் சித்தத்திலே<br/>
ஊறிப் பரந்தண்ட கோடியெல் லாம்நின் றுலாவியதே. 11.<br/>
<br/>
நடக்கினும் ஓடினும் நிற்கினும் வேறொரு நாட்டமின்றிக்<br/>
கிடக்கினுஞ் செவ்வி திருக்கினும் நல்லருட் கேள்வியிலே<br/>
தொடக்கும்என் நெஞ்சம் மனமற்ற பூரணத் தொட்டிக்குளே<br/>
முடக்குவன் யான்பர மானந்த நித்திரை மூடிடுமே. 12.<br/>
<br/>
எண்ணாத தெண்ணிய நெஞ்சே துயரொழி என்னிரண்டு<br/>
கண்ணே உறங்குக என்னாணை முக்கட் கருணைப்பிரான்<br/>
தண்ணார் கருணை மவுனத்தி னால்முத்தி சாதிக்கலாம்<br/>
நண்ணாத தொன்றில்லை யெல்லா நலமு நமக்குளவே. 13.<br/>
<br/>
நானென் றொருமுத லுண்டென்ற நான்தலை நாணஎன்னுள்<br/>
தானென் றொருமுதல் பூரண மாகத் தலைப்பட்டொப்பில்<br/>
ஆனந்தந் தந்தென் அறிவையெல் லாமுண் டவசநல்கி<br/>
மோனந் தனைவிளைந் தால்இனி யாதுமொழிகுவதே. 14.<br/>
<br/>
தானந் தவஞ்சற்றும் இல்லாத நான்உண்மை தானறிந்து<br/>
மோனம் பொருளெனக் கண்டிடச் சற்குரு மோனனுமாய்த்<br/>
தீனன் தனக்கிங் கிரங்கினை யேஇனிச் சிந்தைக்கென்றும்<br/>
ஆனந்தந் தானல்ல வோபர மேசச்சி தானந்தமே. 15.<br/>
<br/>
எனக்கோர் சுதந்திர மில்லையப் பாஎனக் கெய்ப்பில்வைப்பாய்<br/>
மனக்கோ தகற்றும் பரம்பொரு ளேஎன்னை வாழ்வித்திட<br/>
நினக்கே பரம்நின்னை நீங்காத பூரண நீள்கருணை<br/>
தனக்கே பரமினிச் சும்மா விருக்கத் தகுமென்றுமே. 16.<br/>
<br/>
இடம்பெறு வீடும்மின் னார்செய் சகமும் இருநிதியும்<br/>
உடம்பைவிட் டாருயிர் போம்போது கூடி உடன்வருமோ<br/>
மடம்பெறு மாயை மனமே இனியிங்கு வாமவுனி<br/>
திடம்பெற வைத்த மவுனஞ் சகாயந் தெரிந்துகொள்ளே. 17.<br/>
<br/>
நாற்றச் சடலத்தை ஒன்பது வாசல் நடைமனையைச்<br/>
சோற்றுப் பசையினை மும்மல பாண்டத் தொடக்கறையை<br/>
ஆற்றுப் பெருக்கன்ன கன்மப் பெருக்கை அடர்கிருமிச்<br/>
சேற்றைத்  துணையென்ற நாய்க்குமுண் டோகதி சேர்வதுவே. 18.<br/>
<br/>
பொய்யா ருலக நிலையல்ல கானற் புனலெனவே<br/>
மெய்யா அறிந்தென்ன என்னால் இதனை விடப்படுமோ<br/>
கையால் மவுனந் தெரிந்தேகல் லால்நிழற் கண்ணிருந்த<br/>
ஐயாஅப் பாஎன் அரசேமுக் கண்ணுடை ஆரமுதே. 19.<br/>
<br/>
ஆரா அமுதென மோனம் வகித்துக்கல் லால்நிழற்கீழ்ப்<br/>
பேராது நால்வ ருடன்வாழ்முக் கண்ணுடைப் பேரரசே<br/>
நீரா யுருகவுள் ளன்புதந் தேசுக நிட்டையைநீ<br/>
தாரா விடின்என் பெருமூச்சுத் தானத் தனஞ்சயனே. 20.<br/>
<br/>
வாயுண்டு வாழ்த்த மவுனஞ்செய் போது மவுனஅருள்<br/>
தாயுண்டு சேயென்ன என்னைப் புரக்கச் சதானந்தமாம்<br/>
நீயுண்டு நின்னைச் சரண்புக நானுண்டென் நெஞ்சம்ஐயா<br/>
தீயுண் டிருந்த மெழுகல வோகதி சேர்வதற்கே. 21.<br/>
<br/>
கல்லால் எறிந்துங்கை வில்லால் அடித்துங் கனிமதுரச்<br/>
சொல்லால் துதித்தும்நற் பச்சிலை தூவியுந் தொண்டரினம்<br/>
எல்லாம் பிழைத்தனர் அன்பற்ற நான்இனி ஏதுசெய்வேன்<br/>
கொல்லா விரதியர் நேர்நின்ற முக்கட் குருமணியே. 22.<br/>
<br/>
முன்னிலைச் சுட்டொழி நெஞ்சேநின் போதம் முளைக்கில்ஐயோ<br/>
பின்னிலைச் சன்மம் பிறக்குங்கண் டாயிந்தப் பேய்த்தனமேன்<br/>
தன்னிலை யேநில்லு தானே தனிச்சச்சி தானந்தமாம்<br/>
நன்னிலை வாய்க்கும்எண் சித்தியுங் காணும் நமதல்லவே. 23.<br/>
<br/>
சொல்லால் மவுன மவுனமென் றேசொல்லிச் சொல்லிக்கொண்ட<br/>
தல்லால் மனமறப் பூரண நிட்டையி லாழ்ந்ததுண்டோ<br/>
கல்லாத மூடன் இனிஎன்செய் வேன்சகற் காரணமாம்<br/>
வல்லாள னான மவுன சதானந்த மாகடலே. 24.<br/>
<br/>
ஆரணம் ஆகமம் எல்லாம் உரைத்த அருள்மவுன<br/>
காரண மூலங்கல் லாலடிக் கேயுண்டு காணப்பெற்றால்<br/>
பாரணங் கோடு சுழல்நெஞ்ச மாகிய பாதரசம்<br/>
மாரண மாய்விடும் எண்சித்தி முத்தியும் வாய்ந்திடுமே. 25.<br/>
<br/>
சித்த மவுனி வடபால் மவுனிநந் தீபகுண்ட<br/>
சுத்த மவுனி யெனுமூவ ருக்குந் தொழும்புசெய்து<br/>
சத்த மவுன முதல்மூன்று மவுனமுந் தான்படைத்தேன்<br/>
நித்த மவுனமல் லாலறி யேன்மற்றை நிட்டைகளே. 26.<br/>
<br/>
கண்டேன் நினதருள் அவ்வரு ளாய்நின்று காண்பதெல்லாம்<br/>
உண்டே யதுவும் நினதாக்கி னேன்உவட் டாதஇனபம்<br/>
மொண்டே அருந்தி இளைப்பாறி னேன்நல்ல முத்திபெற்றுக்<br/>
கொண்டேன் பராபர மேயெனக் கேதுங் குறைவில்லையே. 27.<br/>
<br/>
மேற்கொண்ட வாயுவுங் கீழ்ப்பட மூலத்து வெந்தழைச்<br/>
சூற்கொண்ட மேக மெனவூமை நின்று சொரிவதைஎன்<br/>
னாற்கண்ட தன்று மவுனோப தேசிய ளிக்கையினிப்<br/>
பாற்கண்டு கொண்டனன் மேலே அமிர்தம் பருகுவனே. 28.<br/>
<br/>
சொல்லால் தொடர்பொரு ளால்தொட ராப்பரஞ் சோதிநின்னை<br/>
வல்லாளர் கண்ட வழிகண்டி லேன்சக மார்க்கத்திலுஞ்<br/>
செல்லாதென் சிந்தை நடுவே கிடந்து திகைத்துவிம்மி<br/>
அல்லான தும்பக லானதும் வாய்விட் டரற்றுவனே. 29.<br/>
<br/>
அறியாத என்னை அறிவாயும் நீயென் றகம்புறமும்<br/>
பிறியா தறிவித்த பேரறி வாஞ்சுத்தப் பேரொளியோ<br/>
குறியாத ஆனந்தக் கோவோ அமுதருள் குண்டலியோ<br/>
சிறியேன் படுந்துயர் கண்டுகல் லால்நிழற் சேர்ந்ததுவே. 30.<br/>
<br/>
எல்லாம் உதவும் உனையொன்றிற் பாவனை யேனுஞ்செய்து<br/>
புல்லா யினும்ஒரு பச்சிலை யாயினும் போட்டிறைஞ்சி<br/>
நில்லேன்நல் யோக நெறியுஞ்செ யேன்அருள் நீதியொன்றுங்<br/>
கல்லேன்எவ் வாறு பரமே பரகதி காண்பதுவே. 31.<br/>
<br/>
ஒன்றுந் தெரிந்திட இல்லைஎன் னுள்ளத் தொருவஎனக்<br/>
கென்றுந் தெரிந்த இவைஅவை கேள்இர வும்பகலுங்<br/>
குன்றுங் குழியும் வனமும் மலையுங் குரைகடலும்<br/>
மன்றும் மனையும் மனமாதி தத்துவ மாயையுமே. 32.<br/>
<br/>
பழுதுண்டு பாவையர் மோக விகாரப் பரவையிடை<br/>
விழுகின்ற பாவிக்குந் தன்தாள் புணையை வியந்தளித்தான்<br/>
தொழுகின்ற அன்பர் உளங்களி கூரத் துலங்குமன்றுள்<br/>
எழுகின்ற ஆனந்தக் கூத்தனென் கண்மணி யென்னப்பனே. 33.<br/>
<br/>
அழுக்கார்ந்த நெஞ்சுடை யேனுக்கை யாநின் அருள்வழங்கின்<br/>
இழுக்காகு மென்றெண்ணி யோஇரங் காத இயல்புகண்டாய்<br/>
முழுக்காத லாகி விழிநீர் பெருக்கிய முத்தரெனுங்<br/>
குழுக்காண நின்று நடமாடுந் தில்லைக் கொழுஞ்சுடரே. 34.<br/>
<br/>
ஆலம் படைத்த விழியார்கள் மால்கொண் டவர்செய்இந்த்ர<br/>
சாலம் படைத்துத் தளர்ந்தனை யேயென்றுந் தண்ணருள் கூர்<br/>
கோலம் படைத்துக்கல் லாலடிக் கீழ்வைகுங் கோவுக்கன்பாங்<br/>
காலம் படைக்கத் தவம்படை யாதென்கொல் கல்நெஞ்சமே. 35.<br/>
<br/>
சும்மா விருக்கச் சுகஞ்சுகம் என்று சுருதியெல்லாம்<br/>
அம்மா நிரந்தரஞ் சொல்லவுங் கேட்டும் அறிவின்றியே<br/>
பெம்மான் மவுனி மொழியையுந் தப்பிஎன் பேதைமையால்<br/>
வெம்மாயக் காட்டில் அலைந்தேன் அந் தோஎன் விதிவசமே. 36.<br/>
<br/>
தினமே செலச்செல வாழ்நாளும் நீங்கச் செகத்திருள்சொப்<br/>
பனமே யெனவெளி கண்டே யிருக்கவும் பாசபந்த<br/>
இனமே துணையென் றிருந்தோம் நமன்வரின் என்செய்குவோம்<br/>
மனமே நம்போல வுண்டோசுத்த மூடரிவ் வையகத்தே. 37.<br/>
<br/>
கடலெத் தனைமலை எத்தனை அத்தனை கன்மமதற்<br/>
குடலெத் தனையத் தனைகடல் நுண்மணல் ஒக்குமிந்தச்<br/>
சடலத்தை நான்விடு முன்னே யுனைவந்து சாரஇருட்<br/>
படலத்தை மாற்றப் படாதோ நிறைந்த பராபரமே. 38.<br/>
<br/>
நினையும் நினைவும் நினையன்றி யில்லை நினைத்திடுங்கால்<br/>
வினையென் றொருமுதல் நின்னையல் லாது விளைவதுண்டோ<br/>
தனையுந் தெளிந்துன்னைச் சார்ந்தோர்க ளுள்ளச்செந் தாமரையாம்<br/>
மனையும்பொன் மன்றமும் நின்றாடுஞ் சோதி மணிவிளக்கே. 39.<br/>
<br/>
உள்ளத் தையுமிங் கெனையுநின் கையினில் ஒப்புவித்தும்<br/>
கள்ளத்தைச் செய்யும் வினையால் வருந்தக் கணக்குமுண்டோ<br/>
பள்ளத்தின் வீழும் புனல்போற் படிந்துன் பரமஇன்ப <br/>
வெள்ளத்தின் மூழ்கினர்க் கேயெளி தாந்தில்லை வித்தகனே. 40.<br/>
<br/>
கள்ளம் பொருந்தும் மடநெஞ்ச மேகொடுங் காலர்வந்தால்<br/>
உள்ளன் பவர்கட்குண் டோஇல்லை யேயுல கீன்றஅன்னை<br/>
வள்ளம் பொருந்து மலரடி காணமன் றாடும்இன்ப<br/>
வெள்ளச்செம் பாதப் புணையேயல் லாற்கதி வேறில்லையே. 41.<br/>
<br/>
தன்மய மானசு பாவத்தில் மெள்ளத் தலைப்படுங்கால்<br/>
மின்மய மான சகம்யா துரைத்தென் வெளியில்உய்த்த<br/>
சின்மய முத்திரைக் கையேமெய் யாகத் தெளிந்தநெஞ்சே<br/>
நின்மயம் என்மயம் எல்லாம் நிறைந்த நிராமயமே. 42.<br/>
<br/>
ஆரிங் கலையுஞ் சுருதியுங் காண்டற் கரியவுனைத்<br/>
தோயும் படிக்குக் கருணைசெய் வாய்சுக வான்பொருளே<br/>
தாயும் பிதாவுந் தமருங் குருவுந் தனிமுதலும்<br/>
நீயும் பரையுமென் றேயுணர்ந் தேனிது நிச்சயமே. 43.<br/>
<br/>
அல்லும் பகலும் உனக்கே அபயம் அபயமென்று<br/>
சொல்லுஞ்சொ லின்னந் தெரிந்ததன் றோதுதிப் பார்கள்மனக்<br/>
கல்லுங் கரைக்கும் மவுனா உனது கருணைஎன்பால்<br/>
செல்லும் பொழுதல்ல வோசெல்லு வேனந்தச் சிற்சுகத்தே. 44.<br/>
<br/>
எல்லாஞ் சிவன்செயல் என்றறிந் தாலவன் இன்னருளே<br/>
அல்லாற் புகலிடம் வேறுமுண் டோஅது வேநிலையா<br/>
நில்லாய் உன்னால்தமி யேற்குக் கதியுண்டிந் நீள்நிலத்தில்<br/>
பொல்லா மயக்கத்தி லாழ்ந்தாவ தென்ன புகல்நெஞ்சமே. 45.<br/>
<br/>
ஒளியே ஒளியின் உணர்வே உணர்வின் உவகைபொங்குங்<br/>
களியே களிக்குங் கருத்தே கருத்தைக் கவளங்கொண்ட<br/>
வெளியே வெளியின் விளைசுக மேசுகர் வீறுகண்டுந்<br/>
தெளியேன் தெளிந்தவரைப் போற்றிடேன் என்ன செய்குவனே. 46.<br/>
<br/>
மறக்கின்ற தன்மை இறத்தலொப் பாகும் மனமதொன்றில்<br/>
பிறக்கின்ற தன்மை பிறத்தலொப் பாகும்இப் பேய்ப்பிறவி<br/>
இருக்கின்ற எல்லைக் களவில்லை யேஇந்தச் சன்மஅல்லல்<br/>
துறக்கின்ற நாளெந்த நாள்பர மேநின் தொழும்பனுக்கே. 47.<br/>
<br/>
காட்டிய அந்தக் கரணமும் மாயைஇக் காயமென்று<br/>
சூட்டிய கோலமும் நானா இயங்கத் துறையிதனுள்<br/>
நாட்டிய நான்றனக் கென்றோர் அறிவற்ற நான்இவற்றைக்<br/>
கூட்டிநின் றாட்டினை யேபர மேநல்ல கூத்திதுவே. 48.<br/>
<br/>
பொல்லாத மாமர்க் கடமன மேஎனைப் போல்அடுத்த<br/>
எல்லாவற் றையும்பற்றிக் கொண்டனை யேயென்னை நின்மயமா<br/>
நில்லாய் அருள்வெளி நீநான்நிற் பேன்அருள் நிட்டையொரு<br/>
சொல்லாற் பதிந்து பரிபூர ணானந்தந் தோய்குவனே. 49.<br/>
<br/>
வாராய்நெஞ் சேயுன்றன் துன்மார்க்கம் யாவையும் வைத்துக்கட்டிங்<br/>
காராய் அடிக்கடி சுற்றுகின் றாயுன் அவலமதிக்<br/>
கோரா யிரம்புத்தி சொன்னாலும் ஓர்கிலை ஓகெடுவாய்<br/>
பாரா யுனைக்கொல்லு வேன்வெல்லு வேன்அருட் பாங்குகொண்டே. 50.<br/>
<br/>
மாதத்தி லேயொரு திங்களுண் டாகி மடிவதைநின்<br/>
போதத்தி லேசற்றும் வைத்திலை யேவெறும் புன்மைநெஞ்சே<br/>
வேதத்தி லேதர்க்க வாதத்தி லேவிளங் காதுவிந்து<br/>
நாதத்தி லேயடங் காதந்த வான்பொருளே நாடிக்கொள்ளே. 51.<br/>
<br/>
எங்கும் வியாபித் துணர்வாய் உனக்கென் இதயத்துள்ளே<br/>
தங்குந் துயரந் தெரியாத வண்ணந் தடைசெய்ததார்<br/>
அங்கங் குழைந்துள் ளுருகுமன் பாளர்க் கணைகடந்து<br/>
பொங்குங் கருணைக் கடலேசம் பூரண போதத்தனே. 52.<br/>
<br/>
வையக மாதர் சகத்தையும் பொன்னையும் மாயைமல<br/>
மெய்யையும் மெய்யென்று நின்னடி யார்தம் விவேகத்தையும்<br/>
ஐயமில் வீட்டையும் மெய்ந்நூலை யும்பொய்ய தாகஎண்ணும்<br/>
பொய்யர்தம் நட்பை விடுவதென் றோபரி பூரணமே. 53.<br/>
<br/>
அளியுங் கனியொத் தருவினை யால்நொந் தயர்வுறுவேன்<br/>
தெளியும் படிக்குப் பரிபாக காலமுஞ் சித்திக்குமோ<br/>
ஒளியுங் கருணையும் மாறாத இன்பமும் ஓருருவாய்<br/>
வெளிவந் தடியர் களிக்கநின் றாடும் விழுப்பொருளே. 54.<br/>
<br/>
அடையார் புரஞ்செற்ற தேவேநின் பொன்னடிக் கன்புசற்றும்<br/>
படையாத என்னைப் படைத்திந்தப் பாரிற் படர்ந்தவினைத்<br/>
தடையால் தளையிட்டு நெஞ்சம்புண் ணாகத் தளரவைத்தாய்<br/>
உடையாய் உடைய படியன்றி யான்செய்த தொன்றிலையே. 55.<br/>
<br/>
ஆடுங் கறங்குந் திரிகையும் போல அலைந்தலைந்து<br/>
காடுங் கரையுந் திரிவதல் லால்நின் கருணைவந்து<br/>
கூடும் படிக்குத் தவமுய லாத கொடியர்எமன்<br/>
தேடும் பொழுதென்ன செய்வார் பரானந்த சிற்சுடரே. 56.<br/>
<br/>
கற்றும் பலபல கேள்விகள் கேட்டுங் கறங்கெனவே<br/>
சுற்றுந் தொழில்கற்றுச் சிற்றின்பத் தூடு சுழலின்என்னாங்<br/>
குற்றங் குறைந்து குணமே விடுமென்பர் கூட்டத்தையே<br/>
முற்றுந் துணையென நம்புகண் டாய்சுத்த மூடநெஞ்சே. 57.<br/>
<br/>
நீயென நானென வேறில்லை யென்னும் நினைவருளத்<br/>
தாயென மோன குருவாகி வந்து தடுத்தடிமைச்<br/>
சேயெனக் காத்தனை யேபர மேநின் திருவருளுக்<br/>
கேயென்ன செய்யுங்கைம் மாறுள தோசுத்த ஏழையனே. 58.<br/>
<br/>
ஆத்திரம் வந்தவர் போல்அலை யாமல் அரோகதிட<br/>
காத்திரந் தந்தென்னை யேஅன்னை போலுங் கருணைவைத்திம்<br/>
மாத்திரம் முன்னின் றுணர்த்தினை யேமவு னாஇனிநான்<br/>
சாத்திரஞ் சொன்ன படிஇய மாதியுஞ் சாதிப்பனே. 59.<br/>
--------<br/>
<br/>
<strong><center>         28. உடல்பொய்யுறவு </center></strong><br/>
<br/>
உடல்பொய் யுறவாயின் உண்மையுற வாகக்<br/>
கடவாரார் தண்ணருளே கண்டாய் - திடமுடனே<br/>
உற்றுப்பார் மோனன் ஒருசொல்லே உண்மைநன்றாய்ப்<br/>
பற்றிப்பார் மற்றவெல்லாம் பாழ். 1.<br/>
<br/>
பாராதி பூதமெல்லாம் பார்க்குங்கால் அப்பரத்தின்<br/>
சீராக நிற்குந் திறங்கண்டாய் - நேராக<br/>
நிற்குந் திருவருளில் நெஞ்சேயாம் நிற்பதல்லால்<br/>
கற்குநெறி யாதினிமேற் காண். 2.<br/>
<br/>
மெய்யான தன்மை விளங்கினால் யார்க்கேனும்<br/>
பொய்யான தன்மை பொருந்துமோ - ஐயாவே<br/>
மன்னும்நி ராசைஇன்னம் வந்ததல்ல உன்னடிமை<br/>
என்னும்நிலை எய்துமா றென். 3.<br/>
<br/>
அறியாமை மேலிட் டறிவின்றி நிற்குங்<br/>
குறியேற் கறிவென்ற கோலம் - வறிதேயாம்<br/>
நீயுணர்த்த நான்உணரும் நேசத்தா லோஅறிவென்<br/>
றேயெனக்கோர் நாமமிட்ட தே. 4.<br/>
<br/>
ஏதுக்குச் சும்மா இருமனமே என்றுனக்குப்<br/>
போதித்த உண்மைஎங்கே போகவிட்டாய்-வாதுக்கு<br/>
வந்தெதிர்த்த மல்லரைப்போல் வாதாடி னாயேயுன்<br/>
புந்தியென்ன போதமென்ன போ. 5.<br/>
<br/>
சகமனைத்தும் பொய்யெனவே தானுணர்ந்தால் துக்க<br/>
சுகமனைத்தும் பொய்யன்றோ சோரா-திகபரத்தும்<br/>
விட்டுப் பிரியாத மேலான அத்துவிதக்<br/>
கட்டுக்குள் ஆவதென்றோ காண். 6.<br/>
<br/>
கற்கண்டோ தேனோ கனிரசமோ பாலோஎன்<br/>
சொற்கண்டா தேதெனநான் சொல்லுவேன் - விற்கண்ட<br/>
வானமதி காண மவுனிமவு னத்தளித்த<br/>
தானமதில் ஊறும்அமிர் தம். 7.<br/>
<br/>
கேட்டலுடன் சிந்தித்தல் கேடிலா மெய்த்தெளிவால்<br/>
வாட்டமறா வுற்பவநோய் மாறுமோ-நாட்டமுற்று<br/>
மெய்யான நிட்டையினை மேவினர்கட் கன்றோதான்<br/>
பொய்யாம் பிறப்பிறப்புப் போம். 8.<br/>
<br/>
மாயா சகத்தை மதியாதார் மண்முதலா<br/>
யேயான தத்துவத்தில் எய்துவரோ-நேயானு<br/>
பூதிநிலை நிற்கப் பொருந்துவர்கள் அன்னவர்தம்<br/>
நீதியையே ஓர்மனமே நீ. 9.<br/>
<br/>
இகமுழுதும் பொய்யெனவே ஏய்ந்துணர்ந்தா லாங்கே<br/>
மிகவளர வந்தஅருள் மெய்யே-அகநெகிழப்<br/>
பாரீர் ஒருசொற் படியே அனுபவத்தைச்<br/>
சேரீர் அதுவே திறம். 10.<br/>
<br/>
ஆரணங்கள் ஆகமங்கள் யாவுமே ஆனந்த<br/>
பூரணமே உண்மைப் பொருளென்னுங்-காரணத்தை<br/>
ஓராயோ உள்ளுள்ளே உற்றுணர்ந்தவ் வுண்மையினைப்<br/>
பாராயோ நெஞ்சே பகர். 11.<br/>
<br/>
நேராயம் மௌனநிலை நில்லாமல் வாய்பேசி<br/>
ஆராய் அலைந்தீர்நீர் ஆகெடுவீர்-தேரீர்<br/>
திரையுந் திரையுநதிச் சென்னியனை நாவால்<br/>
கரையுங் கரையுமனக் கல். 12.<br/>
<br/>
அற்ப மனமே அகிலவாழ் வத்தனையுஞ்<br/>
சொற்பனங்கண் டாயுண்மை சொன்னேன்நான்-கற்பனையொன்<br/>
றில்லா இடத்தே எனைச்சும்மா வைத்திருக்கக்<br/>
கல்லாய்நீ தானோர் கவி. 13.<br/>
<br/>
ஏதுந் திருவருளின் இச்சையாம் என்றென்றெப்<br/>
போதும் பொருந்தும் புனிதர்பால்-தீதுநெறி<br/>
செல்லுமோ செல்லாதே செல்லுமிடம் இன்பமலால்<br/>
சொல்லுமோ வேதத் தொனி. 14.<br/>
<br/>
கல்லேறுஞ் சில்லேறுங் கட்டியே றும்போலச்<br/>
சொல்லேறப் பாழ்த்த துளைச்செவிகொண்-டல்லேறு<br/>
நெஞ்சனென நிற்கவைத்தாய் நீதியோ தற்பரமே<br/>
வஞ்சனல்லேன் நீயெ மதி. 15.<br/>
<br/>
அப்பொருளும் ஆன்மாவும் ஆரணநூல் சொன்னபடி<br/>
தப்பில்லாச் சித்தொன்றாஞ் சாதியினால்-எப்படியுங்<br/>
தேரில் துவிதஞ் சிவாகமமே சொல்லுநிட்டை<br/>
ஆருமிடத் தத்துவித மாம். 16.<br/>
<br/>
வேத முதலாய் விளங்குஞ் சிவவடிவாம்<br/>
போத நிலையிற் பொருந்தாமல்-ஏதமிகு<br/>
மோகாதி அல்லலிலே மூழ்கினையே நெஞ்சேஇத்<br/>
தேகாதி மெய்யோ தெளி. 17.<br/>
<br/>
நோக்கற் கரிதான நுண்ணியவான் மோனநிலை<br/>
தாக்கற் குபாயஞ் சமைத்தபிரான்-காக்குமுயிர்<br/>
அத்தனைக்கும் நானடிமை ஆதலினால் யானெனதென்<br/>
றித்தனைக்கும் பேசஇட மில். 18.<br/>
<br/>
ஒன்றுமற நில்லென் றுணர்த்தியநம் மோனகுரு<br/>
தன்துணைத்தாள் நீடுழி தாம்வாழ்க-என்றென்றே<br/>
திக்கனைத்துங் கைகுவிக்குஞ் சின்மயராந் தன்மையர்க்கே<br/>
கைக்குவரும் இன்பக் கனி. 19.<br/>
<br/>
மனத்தாலும் வாக்காலும் மன்னவொண்ணா மோன<br/>
இனத்தாரே நல்ல இனத்தார்-கனத்தபுகழ்<br/>
கொணடவரும் அன்னவரே கூறரிய முத்திநெறி<br/>
கண்டவரும் அன்னவரே காண். 20.<br/>
<br/>
கண்ணொளியே மோனக் கரும்பே கவலையறப்<br/>
பண்ணொளிக்கும் உள்ளளியாம் பான்மையினை-நண்ணிடவுன்<br/>
சித்த மிரங்கிலதென் சித்தந் தெளியாவே<br/>
றித்தனைக்கும் ஆதரவும் இல். 21.<br/>
<br/>
அறியாமை சாரின் அதுவாய் அறிவாம்<br/>
நெறியான போததுவாய் நிற்குங்-குறியால்<br/>
சதசத் தருளுணர்த்தத் தானுணரா நின்ற<br/>
விதமுற் றறிவெனும்பேர் மெய். 22.<br/>
<br/>
குருலிங்க சங்கமமாக் கொண்டதிரு மேனி<br/>
கருவொன்று மேனிநம்பாற் காட்டா-தருளென்று<br/>
கண்டவர்க்கே ஆனந்தங் கண்டுகொள லாம்அலது<br/>
கொண்டவர்க்கிங் கென்னகிடைக் கும். 23.<br/>
<br/>
புலியின் அதளுடையான் பூதப் படையான்<br/>
பலியிரந்தும் எல்லாம் பரிப்பான்-மலிபுனல்சேர்<br/>
பொன்முடியான் முக்கட் புனிதன் சரண்புகுந்தோர்க்<br/>
கென்முடியா தேதுமுள தே. 24.<br/>
<br/>
சொல்லுக் கடங்காச் சுகப்பொருளை நாமெனவே<br/>
அல்லும் பகலும் அரற்றுவதென்-நல்லசிவ<br/>
ஞானமயம் பெற்றோர்கள் நாமில்லை என்பர்அந்தோ<br/>
மோனமய மான முறை. 25.<br/>
<br/>
ஐயா அருணகிரி அப்பா உனைப்போல<br/>
மெய்யாக வோர்சொல் விளம்பினர்யார்-வையகத்தோர்<br/>
சாற்றரிதென் றேசற்றார் தன்னனையாய் முக்கண்எந்தை<br/>
நாற்றிசைக்கும் கைகாட்டி னான். 26.<br/>
<br/>
காதற்றுப் போனமுறி கட்டிவைத்தால் ஆவதுண்டோ<br/>
தீ தற்ற காயமும்அச் செய்கையே-போதமாய்<br/>
நிற்பரல்லால் இச்சகத்தில் நேரார்கள் நேர்ந்திடினுந்<br/>
தற்பரமாக் கண்டிருப்பார் தாம். 27.<br/>
<br/>
வெள்ளங் குலாவுசடை வெள்ளக் கருணையினான்<br/>
கள்ளங் குலாவுவஞ்சக் கள்ளனேன் - உள்ளத்தில்<br/>
இல்லனென்றால் அன்னவன்றான் எங்கும் வியாபகத்தான்<br/>
அல்லனென்றுஞ் சொல்லவழக் காம். 28.<br/>
<br/>
தத்துவப்பே யோடே தலையடித்துக் கொள்ளாமல்<br/>
வைத்த அருள்மோன வள்ளலையே-நித்தம்அன்பு<br/>
பூணக் கருதுநெஞ்சு போற்றக் கரமெழும்பும்<br/>
காணத் துடிக்குமிரு கண். 29.<br/>
<br/>
தொல்லைவினைக் கீடாய்ச் சுழல்கின்ற நானொருவன்<br/>
எல்லையிலா நின்கருணை எய்துவனோ-வல்லவனாம்<br/>
மோன குருவே முழுதினையுந் தானுணர்ந்த<br/>
ஞான குருவே நவில். 30.<br/>
<br/>
மூன்றுகண்ணா முத்தொழிலா மும்முதலா மூவுலகுந்<br/>
தோன்றக் கருணைபொழி தோன்றலே-ஈன்றஅன்னை<br/>
தன்னைப்போல் அன்பு தழைத்தோய் ஒருதெய்வம்<br/>
உன்னைப்போ லுண்டோ வுரை. 31.<br/>
<br/>
நேசிக்குஞ் சிந்தை நினைவுக்குள் உன்னைவைத்துப்<br/>
பூசிக்குந் தான்நிறைந்து பூரணமாய்-யோசித்து<br/>
நின்றதல்லால் மோனா நிருவிகற்ப நிட்டைநிலை<br/>
என்றுவரு மோஅறியே னே. 32.<br/>
<br/>
அறிவில் அறியாமை அற்றறிவாய் நின்று<br/>
பிறிவறஆ னந்தமயம் பெற்றுக்-குறியவிழ்ந்தால்<br/>
அன்றைக் குடல்வேண்டேன் ஐயாஇவ் ஆக்கையையே. <br/>
என்றைக்கும் வேண்டுவனே யான். 33.<br/>
<br/>
உடலைப் பழ்¢த்திங் குணவுங் கொடாமல்<br/>
விடவிடவே நாடுவரோ மெய்யைப்-படபடென<br/>
வேண்டுவேன் இந்தவுடல் மெய்யுணராப் பொய்யன்நான்<br/>
ஆண்டநீ தானே அறி. 34.<br/>
<br/>
அறியாயோ என்னையுநீ ஆண்டநீ சுத்த<br/>
வெறியாய் மயங்கவுமேன் விட்டாய்-நெறிமயங்கிக்<br/>
குன்றுஞ் செடியுங் குறுகுமோ ஐயாவே<br/>
கன்றுகெட்டால் தாயருகே காண். 35.<br/>
<br/>
ஏதுக் குடற்சுமைகொண் டேனிருந்தேன் ஐயனே<br/>
ஆதிக்க மோன அருள்தாயே-சோதியாம்<br/>
மன்ன நிருவிகற்ப ஆனந்த நிட்டையிலே<br/>
பின்னமற நில்லாத பின். 36.<br/>
<br/>
பின்னும் உடற்சுமையாப் பேசும் வழக்கதனால்<br/>
என்னபலன் நாமுற் றிருந்தோமே-அன்னதனால்<br/>
ஆனந்தந் தானேதாம் ஆகுமெம் ஐயனே<br/>
ஏனிந்தத் துன்பம் இனி. 37.<br/>
<br/>
துன்பக் கடலில் திளைந்ததெலாந் தீர்ந்ததே<br/>
இன்பக் கடலில் இருமென்ன-அன்பில்<br/>
கரைந்து கரைந்துருகிக் கண்ணருவி காட்ட<br/>
விரைந்துவரும் ஆனந்தே மே. 38.<br/>
<br/>
கரைந்து கரைந்துருகிக் கண்ணீரா றாக<br/>
விரைந்தே நிருவிற்கப மெய்த-நிரந்தரமும்<br/>
நின்னையே ச்¢ந்திக்க நீகொடுத்தாய் மோனாநான்<br/>
என்னைமுழு துங்கொடுத்தே னே. 39.<br/>
<br/>
அல்லும் பகலும்பே ரன்புடனே தானிருந்தால்<br/>
கல்லும் உருகாதோ கல்நெஞ்சே-பொல்லாத<br/>
தப்புவழி என்நினைந்தாய் சந்ததமும் நீ இறந்த<br/>
எய்ப்பிலே ஆனந்த மே. 40.<br/>
<br/>
கொடுத்தேனே யென்னைக் கொடுத்தவுடன் இன்பம்<br/>
மடுத்தேனே நீடுழி வாழ்ந்தே-அடுத்தேனே<br/>
பெற்றேனே பெற்றுப் பிழைத்தேனே சன்மஅல்லல்<br/>
இற்றேனே ஏழைஅடி யேன். 41.<br/>
<br/>
பெற்றோம் பிறவாமை பேசாமை யாயிருக்கக்<br/>
கற்றோம் எனவுரைக்கக் காரியமென்-சற்றேனும்<br/>
நீக்கற்ற இன்ப நிலைபொருந்தி ஏசற்று<br/>
வாக்கற்றாற் பேசுமோ வாய். 42.<br/>
<br/>
காலன் தனையுதைத்தான் காமன் தனையெரித்தான்<br/>
பாலன் பசிக்கிரங்கிப் பாற்கடலை-ஞாலமெச்சப்<br/>
பின்னே நடக்கவிட்டான் பேரருளை நாடாதார்க்<br/>
கென்னே நடக்கை யினி. 43.<br/>
<br/>
விண்ணருவி மேன்மேல் விளங்குவபோ லேஇரண்டு<br/>
கண்ணருவி வெள்ளமொடு கைகூப்பித்-தண்ணயிர்த<br/>
வெள்ளமே ஆனந்த வெற்பே எனத்தொழுவோர்<br/>
உள்ளமே ஞான வொளி. 44.<br/>
<br/>
பிள்ளைமதிச் செஞ்சடையான் பேசாப் பெருமையினான்<br/>
கள்ளவிழும் பூங்கொன்றைக் கண்ணியான்-உள்ளபடி<br/>
கல்லாலின் கீழிருந்து கற்பித்தான் ஓர்வசனம்<br/>
எல்லாரும் ஈடேற வே. 45.<br/>
<br/>
புலனைந்துந் தானே பொரமயங்கிச் சிந்தை<br/>
அலமந் துழலும் அடிமை - நலமிகுந்த<br/>
சித்தான மோன சிவனேநின் சேவடிக்கே<br/>
பித்தானால் உண்டோ பிறப்பு. 46.<br/>
<br/>
நிறைகுடந்தான் நீர்கொளுமோ நிச்சயமா மோன<br/>
முறையுணர்ந்தார் யாதை முயல்வார்-பிறையணிந்த<br/>
மிக்ககயி லாயமலை வித்தகனே வேதியனே<br/>
செக்கரணி மேனியனே செப்பு. 47.<br/>
<br/>
துங்கமழு மானுடையாய் சூலப் படையுடையாய்<br/>
திங்களணி செஞ்சுடையாய் சேவுடையாய்-மங்கையொரு<br/>
பாலுடையாய் செங்கட் பணியாய்என் சென்னியின்மேல்<br/>
காலுடையாய் நீயே கதி. 48.<br/>
<br/>
இனிய கருணைமுகில் எம்பிரான் முக்கட்<br/>
கனியமிர்த வாரியின்பக் கட்டி-தனிமுதல்வன்<br/>
நித்தன் பரமன் நிமலன்நிறை வாய்நிறைந்த<br/>
சுத்தன் நமக்கென்றுந் துணை. 49.<br/>
<br/>
நீதியாய்க் கல்லாலின் நீழலின்கீ ழேயிருந்து<br/>
போதியா உண்மையெல்லாம் போதித்தான் - ஏதில்<br/>
சனகாதி யாய தவத்தோர்க்கு ஞான<br/>
தினகரனாம் மவுன சிவன். 50.<br/>
<br/>
தேகச் செயல்தானுஞ் சிந்தையுட னேகுழையில்<br/>
யோகநிலை ஞானிகளுக் கொப்புவதோ-மோகநிலை<br/>
அல்லலிலே வாழ்வாரோ அப்பனே நீயற்ற<br/>
எல்லையிலே சும்மா இரு. 51.<br/>
<br/>
சும்மா இருக்கச் சுகமுதய மாகுமே<br/>
இம்மாயா யோகமினி ஏனடா-தம்மறிவின்<br/>
சுட்டாலே யாகுமோ சொல்லவேண் டாங்கன்ம<br/>
நிட்டா சிறுபிள்ளாய் நீ. 52.<br/>
<br/>
நீயற்ற அந்நிலையே நிட்டையதில் நீயிலையோ<br/>
வாயற் றவனே மயங்காதே போயற்<br/>
றிருந்தாலும் நீபோகாய் என்றுமுள்ளாய் சும்மா<br/>
வருந்தாதே இன்பமுண்டு வா. 53.<br/>
<br/>
வாவாவென் றின்பம் வரவழைக்குங் கண்ணீரோ<br/>
டாவாவென் றேயழுத அப்பனே-நீவாடா<br/>
எல்லாம் நமக்கெனவே ஈந்தனையே ஈந்தபடி<br/>
நில்லாய் அதுவே நிலை. 54.<br/>
<br/>
நில்லாப் பொருளை நினையாதே நின்னையுள்ளோர்<br/>
சொல்லாப் பொருட்டிரளைச் சொல்லாதே-கல்லாத<br/>
சிந்தை குழைந்துசுகஞ் சேரக் குருவருளால்<br/>
வந்தவழி நல்ல வழி. 55.<br/>
<br/>
வழியிதென்றும் அல்லா வழியிதென்றுஞ் சொல்லில்<br/>
பழிபழியாம் நல்லருளாற் பார்த்தோர்-மொழியுனக்கே<br/>
ஏற்றிருக்கச் சொன்னவன்றே எங்கும் பெருவெளியாம்<br/>
பார்த்தவிட மெல்லாநீ பார். 56.<br/>
<br/>
பாரனைத்தும் பொய்யெனவே பட்டினத்துப் பிள்ளையைப்போல்<br/>
ஆருந் துறக்கை அரிதரிது-நேரே<br/>
மனத்துறவும் அப்படியே மாணா இவற்றில்<br/>
உனக்கிசைந்த வாறொன்றே ஓர். 57.<br/>
<br/>
ஓராம லேஒருகால் உன்னாமல் உள்ளளியைப்<br/>
பாராமல் உள்ளபடி பார்த்திருந்தால்-வாராதோ<br/>
பத்துத் திசையும் பரந்தெழுந்தா னந்தவெள்ளந்<br/>
தத்திக் கரைபுரண்டு தான். 58.<br/>
<br/>
தானான தன்மைவந்து தாக்கினால் அவ்விடத்தே<br/>
வானாதி மாயை வழங்காதோ-ஞானாகேள்<br/>
உன்னுள்ளே தோன்றா வுறவாகி நின்றதென<br/>
என்னுள்ளே யென்று மிரு. 59.<br/>
<br/>
என்னையுன்னை இன்னதிது என்னாமல் நிற்குநிலை<br/>
தன்னையரு ளென்ற தருணத்தில்-அன்னைபெற்ற<br/>
பிள்ளைக்குஞ் சொல்லாத பெற்றிகண்டாய் ஐயனே<br/>
உள்ளத்தின் உள்ளே உணர். 60.<br/>
<br/>
சொன்னவர்தாம் நிட்டை தொகுத்திரார் நிட்டையிலே<br/>
மன்னினவர் போதியார் மாமவுனன்-தன்னுள்<br/>
விருப்பாகக் கைகாட்டி மிக்கவட நீழல்<br/>
இருப்பான் நிருவிகற்பத் தே. 61.<br/>
<br/>
இந்த நிருவிகற்பத் தெந்தை யிருக்கநிட்டை<br/>
சிந்தைநீ தேறாய் செகமனைத்தும்-வந்ததொடர்ப்<br/>
பாடுகெட அன்றோவோர் பாத்திரத்துக் காடல்அல்லால்<br/>
ஆடுவதேன் ஆட்டு மவன். 62.<br/>
<br/>
அவனே பரமும் அவனே குருவும்<br/>
அவனே அகில மனைத்தும்-அவனேதாம்<br/>
ஆனவரே சொன்னால் அவனே குருவெனக்கு<br/>
நான்அவனாய் நிற்பதெந்த நாள். 63.<br/>
<br/>
நாளவங்கள் போகாமல் நாள்தோறும் நந்தமையே<br/>
ஆளவந்தார் தாளின்கீழ் ஆட்புகுந்தாய்-மீளஉன்னைக்<br/>
காட்டாமல் நிற்குங் கருத்தறிந்தால் நெஞ்சேஉன்<br/>
ஆள்தானான் ஐயமில்லை யால். 64.<br/>
<br/>
யான்தான் எனல்அறவே இன்பநிட்டை என்றருணைக்<br/>
கோன்றா னுரைத்தமொழி கொள்ளாயோ-தோன்றி<br/>
இழுக்கடித்தாய் நெஞ்சேநீ என்கலைகள் சோர<br/>
அழுக்கடிக்கும் வண்ணார்போ லாய். 65.<br/>
<br/>
எங்குஞ் சிவமே இரண்டற்று நிற்கில்நெஞ்சே<br/>
தங்குஞ் சுகநீ சலியாதே-அங்கிங்கென்<br/>
றெண்ணாதே பாழி லிறந்து பிறந்துழலப்<br/>
பண்ணாதே யானுன் பரம். 66.<br/>
<br/>
மெய்யைப்பொய் என்றிடவும் மெய்யணையாப் பொய்ந்நெஞ்சே<br/>
பொய்யைத்தான் மெய்எனவும் போகுமோ-ஐயமறத்<br/>
தன்மயத்தை மெய்யெனவே சார்ந்தனையேல் ஆனந்தம்<br/>
என்மயமும் நின்மயமு மே. 67.<br/>
<br/>
பூங்கா வனநிழலும் புத்தமுதுஞ் சாந்தபதம்<br/>
வாங்காத ஆனந்த மாமழையும்-நீங்காவாஞ்<br/>
சொல்லிறந்து மாண்டவர்போல் தூமவுன பூமியினான்<br/>
இல்லையென நின்ற இடம். 68.<br/>
<br/>
இடம்கானம் நல்லபொரு ளின்பம் எனக்கேவல்<br/>
அடங்காக் கருவி அனைத்தும்-உடனுதவ<br/>
மந்தார தாருவென வந்து மவுனகுரு<br/>
தந்தானோர் சொற்கொண்டு தான். 69.<br/>
<br/>
தானந் தவம்ஞானஞ் சாற்றரிய சித்திமுத்தி<br/>
ஆனவையெல் லாந்தாமே யாகுமே-மோனகுரு<br/>
சொன்னவொரு சொல்லாற் சுகமா யிருமனமே<br/>
இன்ன மயக்கமுனக் கேன். 70.<br/>
<br/>
உன்னை உடலை உறுபொருளைத் தாஎனவே<br/>
என்னை அடிமைக் கிருத்தினான்-சொன்னஒரு<br/>
சொல்லை மறவாமல் தோய்ந்தால்நெஞ் சேஉன்னால்<br/>
இல்லை பிறப்பதெனக் கே. 71.<br/>
<br/>
எனக்கும் உனக்கும்உற வில்லையெனத் தேர்ந்து<br/>
நினைக்கஅரி தானஇன்ப நிட்டை-தனைக்கொடுத்தே<br/>
ஆசான் மவுனி அளித்தான்நெஞ் சேஉனையோர்<br/>
காசா மதியேன்நான் காண். 72.<br/>
<br/>
ஆனந்த மோனகுரு வாமெனவே என்னறிவின்<br/>
மோனந் தனக்கிசைய முற்றியதால்-தேனுந்து<br/>
சொல்லெல்லாம் மோனந் தொழிலாதி யும்மோனம்<br/>
எல்லாம்நல் மோனவடி வே. 73.<br/>
<br/>
எல்லாமே மோனநிறை வெய்துதலால் எவ்விடத்தும்<br/>
நல்லார்கள் மோனநிலை நாடினார்-பொல்லாத<br/>
நானெனஇங் கொன்றை நடுவே முளைக்கவிட்டிங்<br/>
கேனலைந்தேன் மோனகுரு வே. 74.<br/>
<br/>
மோன குருவளித்த மோனமே யானந்தம்<br/>
ஞானம் அருளுமது நானுமது-வானாதி<br/>
நின்ற நிலையுமது நெஞ்சப் பிறப்புமது<br/>
என்றறிந்தேன் ஆனந்த மே. 75.<br/>
<br/>
அறிந்தஅறி வெல்லாம் அறிவன்றி யில்லை<br/>
மறிந்தமனம் அற்ற மவுனஞ்-செறிந்திடவே<br/>
நாட்டினான் ஆனந்த நாட்டிற் குடிவாழ்க்கை<br/>
கூட்டினான் மோன குரு. 76.<br/>
<br/>
குருவாகித் தண்ணருளைக் கூறுமுன்னே மோனா<br/>
உருநீ டுயிர்பொருளும் ஒக்கத்-தருதியென<br/>
வாங்கினையே வேறும்உண்மை வைத்திடவுங் கேட்டிடவும்<br/>
ஈங்கொருவர் உண்டோ இனி. 77.<br/>
<br/>
இனிய கருப்புவட்டை என்னாவி லிட்டான்<br/>
நனியிரதம் மாறாது நானுந்-தனியிருக்கப்<br/>
பெற்றிலேன் மோனம் பிறந்தஅன்றே மோனமல்லால்<br/>
கற்றிலேன் ஏதுங் கதி. 78.<br/>
<br/>
ஏதுக்குஞ் சும்மா இருநீ எனவுரைத்த<br/>
சூதுக்கோ தோன்றாத் துணையாகிப்-போதித்து<br/>
நின்றதற்கோ என்ஐயா நீக்கிப் பிரியாமல்<br/>
கொன்றதற்கோ பேசாக் குறி. 79.<br/>
<br/>
குறியுங் குணமுமறக் கூடாத கூட்டத்<br/>
தறிவறிவாய் நின்றுவிட ஆங்கே-பிறிவறவுஞ்<br/>
சும்மா இருத்திச் சுகங்கொடுத்த மோனநின்பால்<br/>
கைம்மாறு நானொழிதல் காண். 80.<br/>
<br/>
நான்தான் எனும்மயக்கம் நண்ணுங்கால் என்னாணை<br/>
வானதான் எனநிறைய மாட்டாய்நீ-ஊன்றாமல்<br/>
வைத்தமவு னத்தாலே மாயை மனமிறந்து<br/>
துய்த்துவிடும் ஞான சுகம். 81.<br/>
<br/>
ஞானநெறிக் கேற்றகுரு நண்ணரிய சித்திமுத்தி<br/>
தானந் தருமந் தழைத்தகுரு-மானமொடு<br/>
தாயெனவும் தந்தென்னைத் தந்தகுரு என்சிந்தை<br/>
கோயிலென வாழுங் குரு. 82.<br/>
<br/>
சித்துஞ் சடமுஞ் சிவத்தைவிட இல்லைஎன்ற<br/>
நித்தன் பரமகுரு நேசத்தாற்-சுத்தநிலை<br/>
பெற்றோமே நெஞ்சே பெரும்பிறவி சாராமல்<br/>
கற்றோமே மோனக் கரு. 83.<br/>
------------<br/>
<br/>
<strong><center>         29. ஏசற்ற அந்நிலை</center> </strong><br/>
<br/>
ஏசற்ற அந்நிலையே எந்தைபரி பூரணமாய்<br/>
மாசற்ற ஆனந்த வாரி வழங்கிடுமே<br/>
ஊசற் சுழல்போல் உலகநெறி வாதனையால்<br/>
பாசத்துட் செல்லாதே பல்காலும் பாழ்நெஞ்சே. 1.<br/>
<br/>
பாழாகி அண்டப் பரப்பை எலாம் வாய்மடுத்தும்<br/>
ஆழாழி இன்பத் தழுந்தப் படியாயோ<br/>
தாழாயோ எந்தையருள் தாள்கீழ்நெஞ் சேஎனைப்போல்<br/>
வாழாது வாழ்ந்தழியா வண்ண மிருப்பாயே. 2.<br/>
<br/>
இருப்பாய் இருந்திடப்பே ரின்பவெளிக் கேநமக்குக்<br/>
குருப்பார்வை யல்லாமற் கூடக் கிடைத்திடுமோ<br/>
அருட்பாய் நமக்காக ஆளவந்தார் பொன்னடிக்கீழ்<br/>
மருட்பேயர் போலிருக்க வாகண்டாய் வஞ்சநெஞ்சே. 3.<br/>
<br/>
வஞ்சமோ பண்டையுள வாதனையால் நீஅலைந்து<br/>
கொஞ்சமுற் றாயுன்னைக் குறைசொல்ல வாயுமுண்டோ<br/>
அஞ்சல் அஞ்சல் என்றிரங்கும் ஆனந்த மாகடற்கீழ்<br/>
நெஞ்சமே என்போல நீயழுந்த வாராயோ. 4.<br/>
<br/>
வாரா வரவாய் வடநிழற்கீழ் வீற்றிருந்த<br/>
பூராயம் ந்ம்மைப் புலப்படுத்த வேண்டியன்றோ<br/>
ஓராயோ நெஞ்சே உருகாயோ உற்றிருந்து<br/>
பாராயோ அவ்வுருவைப் பார்க்கநிறை வாய்விடுமே. 5.<br/>
<br/>
வாயாதோ இன்பவெள்ளம் வந்துன் வழியாகப்<br/>
பாயாதோ நானும் பயிராய்ப் பிழையேனோ<br/>
ஓயாமல் உன்னி உருகுநெஞ்சே அந்நிலைக்கே<br/>
தாயான மோனனருள் சந்திக்க வந்திடுமே. 6.<br/>
<br/>
வந்த வரவை மறந்துலகாய் வாழ்ந்துகன்ம<br/>
பந்தமுற உன்னைப் படிப்பிக்கக் கற்றவர்யார்<br/>
இந்தமதி ஏன்உனக்கிங் கென்மதிகேள் என்னாலே<br/>
சந்ததநெஞ் சேபரத்திற் சாரின்இன்பம் உண்டாமே. 7.<br/>
<br/>
இன்பமய மாயுலக மெல்லாம் பிழைப்பதற்குன்<br/>
அன்புநிலை என்பார் அதுவும்நினை யன்றியுண்டோ<br/>
உன்புலத்தை ஓரின்அருட் கொப்பாவாய் நெஞ்சேநீ<br/>
தென்புலத்தா ரோடிருந்து செய்பூசை கொண்டருளே. 8.<br/>
<br/>
அருளேயோ ராலயமா ஆனந்த மாயிருந்த<br/>
பொருளோடு யானிருக்கப் போயொளித்த நெஞ்சேநீ<br/>
மருள்தீர் முயற்கோடோ வான்மலரோ பேய்த்தேரோ<br/>
இருள்தீர நீயுறைந்த தெவ்விடமோ காணேனே. 9.<br/>
<br/>
எவ்விடத்தும் பூரணமாம் எந்தைபிரான் தண்ணருளே<br/>
அவ்விடத்தே உன்னைநெஞ்சே ஆராயிற் கண்டிலனே<br/>
அவ்விடத்து மாயையிலே மாண்டனையோ அவ்விடமுஞ்<br/>
செவ்விடமே நீயுஞ் செனனமற்று வாழியவே. 10.<br/>
-----------<br/>
<br/>
<strong><center>         30. காடுங்கரையும் </center></strong><br/>
<br/>
காடுங் கரையும் மனக்குரங்கு கால்விட் டோட அதன்பிறகே<br/>
ஓடுந் தொழிலாற் பயனுளதோ ஒன்றாய்ப் பலவா யுயிர்க்குயிராய்<br/>
ஆடுங் கருணைப் பரஞ்சோதி அருளைப் பெறுதற் கன்புநிலை<br/>
தேடும் பருவம் இதுகண்டீர் சேர வாருஞ் சகத்தீரே. 1.<br/>
<br/>
சைவ சமய மேசமயஞ் சமயா தீதப் பழம்பொருளைக்<br/>
கைவந் திடவே மன்றுள்வெளி காட்டு மிந்தக் கருத்தைவிட்டுப்<br/>
பொய்வந் துழலுஞ் சமயநெறி புகுத வேண்டா முத்திதருந்<br/>
தெய்வ சபையைக் காண்பதற்குச் சேர வாருஞ் சகத்தீரே. 2.<br/>
<br/>
காகம் உறவு கலந்துண்ணக் கண்டீர் அகண்டா காரசிவ<br/>
போக மெனும்பே ரின்பவெள்ளம் பொங்கித்ததும்பிப் பூரணமாய்<br/>
ஏக வுருவாய்க் கிடக்குதையோ இன்புற் றிடநாம் இனிஎடுத்த<br/>
தேகம் விழுமுன் புசிப்பதற்குச் சேர வாருஞ் சகத்தீரே. 3.<br/>
 -----------<br/>
<br/>
<strong><center>         31. எடுத்த தேகம் </center></strong><br/>
<br/>
எடுத்த தேகம் பொருளாவி மூன்றும்நீ<br/>
        எனக்கொன் றில்லை எனமோன நன்னெறி<br/>
கொடுத்த போது கொடுத்ததன் றோபினுங்<br/>
        குளறி நானென்று கூத்தாட மாயையை<br/>
விடுத்த வாறுங்கண் ணீரொடு கம்பலை<br/>
        விலகு மாறுமென் வேட்கைப்ர வாகத்தைத்<br/>
தடுத்த வாறும் புகலாய் சிரகிரித்<br/>
        தாயுமான தயாபர மூர்த்தியே. 1.<br/>
<br/>
நோயும் வெங்கலிப் பேயுந் தொடரநின்<br/>
        நூலிற் சொன்ன முறைஇய மாதிநான்<br/>
தோயும் வண்ணம் எனைக்காக்குங் காவலுந்<br/>
        தொழும்பு கொள்ளுஞ் சுவாமியு நீகண்டாய்<br/>
ஓயுஞ் சன்மம் இனியஞ்சல் அஞ்சலென்<br/>
        றுலகங்கண்டு தொழவோர் உருவிலே<br/>
தாயுந் தந்தையும் ஆனோய் சிரகிரித்<br/>
        தாயு மான தயாபர மூர்த்தியே. 2.<br/>
 -----------<br/>
<br/>
<strong><center>         32. முகமெலாம் </center></strong><br/>
<br/>
முகமெ லாங்கணீர் முத்தரும் பிடச்செங்கை முகழ்ப்ப<br/>
அகமெ லாங்குழைந் தானந்த மாகநல் லறிஞர்<br/>
இகமெ லாந்தவம் இழைக்கின்றார் என்செய்கோ ஏழை<br/>
சகமெ லாம்பெற நல்லருள் உதரமாச் சமைந்தோய். 1.<br/>
-----------<br/>
<br/>
<strong><center>         33. திடமுறவே </center></strong><br/>
<br/>
திடமுறவே நின்னருளைச் சேர்த்தென்னைக் காத்தாளக்<br/>
கடன்உனக்கென் றெண்ணிநின்னைக் கைகுவித்தேன் நானலனோ<br/>
அடைவுகெட்ட பாழ்மாயை ஆழியிலே இன்னமல்லல்<br/>
படமுடியா தென்னாவிப் பற்றே பராபரமே. 1.<br/>
<br/>
ஆராமை கண்டிங் கருட்குருவாய் நீயொருகால்<br/>
வாராயோ வந்து வருத்தமெல்லாந் தீராயோ<br/>
பூராய மாகஅருட் பூரணத்தில் அண்டமுதல்<br/>
பாராதி வைத்த பதியே பராபரமே. 2.<br/>
<br/>
வாழாது வாழஉனை வந்தடைந்தோர் எல்லாரும்<br/>
ஆழாழி என்னஅரு ளானார் அழுக்காற்றோ<br/>
ளேழாய் எனவுலகம் ஏசுமினி நானொருவன்<br/>
பாழாகா வாறுமுகம் பார்நீ பராபரமே. 3.<br/>
<br/>
உள்ளத்தி னுள்ளே ஒளித்தென்னை ஆட்டுகின்ற<br/>
கள்ளக் கருணையையான் காணுந் தரமாமோ<br/>
வெள்ளத்தை மாற்றி விடக்குண்பார் நஞ்சூட்டும்<br/>
பள்ளத்தின் மீன்போற் பதைத்தேன் பராபரமே. 4.<br/>
<br/>
வாவிக் கமலமலர் வண்டாய்த் துவண்டுதுவண்<br/>
டாவிக்குள் நின்றவுனக் கன்புவைத்தார்க் கஞ்சலென்பாய்<br/>
பூவிற்கும் வான்கடையிற் புல்விற்போர் போலஒன்றைப்<br/>
பாவிக்க மாட்டேன் பதியே பராபரமே. 5.<br/>
<br/>
விண்ணாறு வெற்பின் விழுந்தாங் கெனமார்பில்<br/>
கண்ணாறு பாய்ச்சிடுமென் காதல்வெள்ளங் கண்டிலையோ<br/>
தண்ணாறு சாந்தபதத் தற்பரமே நால்வேதப்<br/>
ப்ண்ணாறும் இன்பப் பதியே பராபரமே. 6.<br/>
<br/>
கூடியநின் சீரடியார் கூட்டமென்றோ வாய்க்குமென<br/>
வாடியஎன் நெஞ்சம்முக வாட்டமும்நீ கண்டிலையோ<br/>
தேடியநின் சீரருளைத் திக்கனைத்துங் கைகுவித்துப்<br/>
பாடியநான் கண்டாய் பதியே பராபரமே. 7.<br/>
<br/>
நெஞ்சத்தி னூடே நினைவாய் நினைவூடும்<br/>
அஞ்சலென வாழுமென தாவித் துணைநீயே<br/>
சஞ்சலமாற் றினைஇனிமேல் தாய்க்குபசா ரம்புகன்று<br/>
பஞ்சரிக்க நானார் பதியே பராபரமே. 8.<br/>
<br/>
புத்திநெறி யாகஉனைப் போற்றிப் பலகாலும்<br/>
முத்திநெறி வேண்டாத மூடனேன் ஆகெடுவேன்<br/>
சித்திநெறிக் கென்கடவேன் சீரடியார்க் கேவல்செயும்<br/>
பத்திநெறிக் கேனும்முகம் பார்நீ பராபரமே. 9.<br/>
<br/>
கண்டறியேன் கேட்டறியேன் காட்டும்நினை யேஇதயங்<br/>
கொண்டறியேன் முத்தி குறிக்குந் தரமுமுண்டோ<br/>
தொண்டறியாப் பேதைமையேன் சொல்லேன்நின் தொன்மை<br/>
பண்டறிவாய் நீயே பகராய் பராபரமே. 10.<br/>
 ----------<br/>
<br/>
<strong><center>         34. தன்னை</center> </strong><br/>
<br/>
தன்னை அறியத் தனதருளால் தானுணர்த்தும்<br/>
ம்ன்னைப் பொருளெனவே வாழாமற் பாழ்நெஞ்சே<br/>
பொன்னைப் புவியைமடப் பூவையரை மெய்யெனவே<br/>
என்னைக் கவர்ந்திழுத்திட் டென்னபலன் கண்டாயே. 1.<br/>
 -----------<br/>
<br/>
<strong><center>         35. ஆக்குவை </center></strong><br/>
<br/>
ஆக்குவை மாயை யாவும் நொடியினில் அவற்றை மாள<br/>
நீக்குவை நீக்க மில்லா நினைப்பொடு மறப்பு மாற்றிப்<br/>
போக்கொடு வரவு மின்றிப் புனிதநல் லருளா னந்தந்<br/>
தாக்கவுஞ் செய்வா யன்றோ சச்சிதா னந்த வாழ்வே. 1.<br/>
 --------------<br/>
<br/>
<strong><center>     36. கற்புறுசிந்தை  </center></strong><br/>
<br/>
கற்புறு சிந்தை மாதர் கணவரை அன்றி வேறோர்<br/>
இற்புறத் தவரை நாடார் யாங்களும் இன்ப வாழ்வுந்<br/>
தற்பொறி யாக நல்குந் தலைவநின் னலதோர் தெய்வம்<br/>
பொற்புறக் கருதோங் கண்டாய் பூரணா னந்த வாழ்வே. 1.<br/>
<br/>
முருந்திள நகையார் பார முலைமுகந் தழுவிச் செவ்வாய்<br/>
விருந்தமிர் தெனவ ருந்தி வெறியாட்டுக் காளாய் நாளும்<br/>
இருந்தலோ காய தப்பேர் இனத்தனாய் இருந்த ஏழை<br/>
பொருந்தவுங் கதிமே லுண்டோ பூரணா னந்த வாழ்வே. 2.<br/>
<br/>
தீதெலாம் ஒன்றாம் வன்மை செறிந்திருட் படலம்போர்த்த<br/>
பாதகச் சிந்தை பெற்ற பதகனுன் பாத நீழல்<br/>
ஆதர வடைய உள்ளன் பருளகிலை யாயின் மற்றியார்<br/>
போதனை செய்ய வல்லார் பூரணா னந்த வாழ்வே. 3.<br/>
<br/>
நாதனை நாதா தீத நண்பனை நடுவாய் நின்ற<br/>
நீதனைக் கலந்து நிற்க நெஞ்சமே நீவா என்றால்<br/>
வாதனை பெருக்கி என்னை வசஞ்செய்து மனந்துன் மார்க்க<br/>
போதனை செய்தல் நன்றோ பூரணா னந்த வாழ்வே. 4.<br/>
<br/>
எண்ணிய எண்ண மெல்லாம் இறப்புமேற் பிறப்புக் காசை<br/>
பண்ணிஎன் அறிவை எல்லாம் பாழக்கி எனைப்பா ழாக்குந்<br/>
திண்ணிய வினையைக் கொன்று சிறியனை உய்யக் கொண்டால்<br/>
புண்ணியம் நினக்கே யன்றோ பூரணா னந்த வாழ்வே. 5.<br/>
<br/>
பத்திநீ பத்திக் கான பலனுநீ பலவாச் சொல்லுஞ்<br/>
சித்திநீ சித்தர் சித்தித் திறமுநீ திறமார் மோன<br/>
முத்திநீ முத்திக் கான முதலுநீ முதன்மை யான<br/>
புத்திநீ எனக்கொன் றுண்டோ பூரணா னந்த வாழ்வே. 6.<br/>
<br/>
தாயினும் இனிய நின்னைச் சரணென அடைந்த நாயேன்<br/>
பேயினுங் கடைய னாகிப் பிதற்றுதல் செய்தல் நன்றோ<br/>
தீயிடை மெழுகாய்நொந்தேன் தெளிவிலேன விணே காலம்<br/>
போயின தாற்ற கில்லேன பூரணா னந்த வாழ்வே. 7.<br/>
-----------<br/>
<br/>
<strong><center>         37. மலைவளர்காதலி </center></strong><br/>
<br/>
பதியுண்டு நிதியுண்டு புத்திரர்கள் மித்திரர்கள்<br/>
        பக்கமுண் டெக்காலமும்<br/>
   பவிசுண்டு தவிசுண்டு திட்டாந்த மாகயம<br/>
        படரெனுந் திமிர மணுகாக்<br/>
கதியுண்டு ஞானமாங் கதிருண்டு சதிருண்டு<br/>
        காயசித் திகளுமுண்டு<br/>
   கறையுண்ட கண்டர்பால் அம்மைநின் தாளில்<br/>
        கருத்தொன்றும் உண்டாகுமேல்<br/>
நதியுண்ட கடலெனச் சமயத்தை யுண்டபர<br/>
        ஞானஆ னந்தஒளியே<br/>
   நாதாந்த ரூபமே வேதாந்த மோனமே<br/>
        நானெனும் அகந்தைதீர்த்தென்<br/>
மதியுண்ட மதியான மதிவதன வல்லியே<br/>
        மதுசூ தனன்தங்கையே<br/>
   வரைரா சனுக்கிருகண் மணியாய் உதித்தமலை<br/>
        வளர்காத லிப்பெண்உமையே. 1.<br/>
<br/>
தெட்டிலே வலியமட மாதர்வாய் வெட்டிலே<br/>
        சிற்றிடையி லேநடையிலே<br/>
   சேலொத்த விழியிலே பாலொத்த மொழியிலே<br/>
        சிறுபிறை நுதற்கீற்றிலே<br/>
பொட்டிலே அவர்கட்கு பட்டிலே புனைகந்த<br/>
        பொடியிலே அடியிலேமேல்<br/>
   பூரித்த முலையிலே நிற்கின்ற நிலையிலே<br/>
        புந்திதனை நுழைய விட்டு<br/>
நெட்டிலே அலையாமல் அறிவிலே பொறையிலே<br/>
        நின்னடியர் கூட்டத்திலே<br/>
   நிலைபெற்ற அன்பிலே மலைவற்ற மெய்ஞ்ஞான<br/>
        ஞேயத்தி லேயுன்இருதாள்<br/>
மட்டிலே மனதுசெல நினதருளும் அருள்வையோ<br/>
        வளமருவு தேவை அரசே<br/>
   வரைரா சனுக்கிருகண் மணியாய் உதித்தமலை<br/>
        வளர்காத லிப்பெண்உமையே. 2.<br/>
<br/>
பூதமுத லாகவே நாதபரி யந்தமும்<br/>
        பொய்யென் றெனைக்காட்டிஎன்<br/>
   போதத்தின் நடுவாகி அடியீறும் இல்லாத<br/>
        போகபூ ரணவெளிக்குள்<br/>
ஏதுமற நில்லென் றுபாயமா வைத்துநினை<br/>
        எல்லாஞ்செய் வல்லசித்தாம்<br/>
   இன்பவுரு வைத்தந்த அன்னையே நின்னையே<br/>
        எளியேன் மறந்துய்வனோ<br/>
வேதமுத லானநல் லாகமத் தன்மையை<br/>
        விளக்கும்உள் கண்இலார்க்கும்<br/>
   மிக்கநின் மகிமையைக் கேளாத செவிடர்க்கும்<br/>
        வீறுவா தம்புகலுவாய்<br/>
வாதநோ யாளர்க்கும் எட்டாத முக்கணுடை<br/>
        மாமருந் துக்கமிர்தமே<br/>
   வரைரா சனுக்கிருகண் மணியாய் உதித்தமலை<br/>
        வளர்காத லிப்பெண்உமையே. 3.<br/>
<br/>
மீடியிட்ட வாழ்க்கையால் உப்பிட்ட கலமெனவும்<br/>
        மெய்யெலாம் உள்ளுடைந்து<br/>
   வீறிட்ட செல்வர்தந் தலைவாயில் வாசமாய்<br/>
        வேதனைக ளுறவேதனுந்<br/>
துடியிட்ட வெவ்வினையை ஏவினான் பாவிநான்<br/>
        தொடரிட்ட தொழில்க ளெல்லாந்<br/>
   துண்டிட்ட சாண்கும்பி யின்பொருட் டாயதுன<br/>
        தொண்டர்பணி செய்வதென்றோ<br/>
அடியிட்ட செந்தமிழின் அருமையிட் டாரூரில்<br/>
        அரிவையோர் பரவைவாயில்<br/>
   அம்மட்டும் அடியிட்டு நடைநடந் தருளடிகள்<br/>
        அடியீது முடியீதென<br/>
வடியிட்ட மறைபேசு பச்சிளங் கிள்ளையே<br/>
        வளமருவு தேவைஅரசே<br/>
   வரைரா சனுக்கிருகண் மணியாய் உதித்தமலை<br/>
        வளர்காத லிப்பெண்உமையே. 4.<br/>
<br/>
பூரணி புராதனி சுமங்கலை சுதந்தரி<br/>
        புராந்தகி த்ரியம்பகிஎழில்<br/>
   புங்கவி விளங்குசிவ சங்கரி சகஸ்ரதள<br/>
        புஷ்பமிசை வீற்றிருக்கும்<br/>
நாரணி மனாதீத நாயகி குணாதீத<br/>
        நாதாந்த சத்திஎன்றுன்<br/>
   நாமமே உச்சரித் திடுமடியர் நாமமே<br/>
        நானுச்ச ரிக்கவசமோ<br/>
ஆரணி சடைக்கடவுள் ஆரணி எனப்புகழ<br/>
        அகிலாண்ட கோடிஈன்ற<br/>
   அன்னையே பின்னையுங் கன்னியென மறைபேசும்<br/>
        ஆனந்த ரூபமயிலே<br/>
வாரணியும் இருகொங்கை மாதர்மகிழ் கங்கைபுகழ்<br/>
        வளமருவு தேவைஅரசே<br/>
   வரைரா சனுக்கிருகண் மணியாய் உதித்தமலை<br/>
        வளர்காத லிப்பெண்உமையே. 5.<br/>
<br/>
பாகமோ பெறஉனைப் பாடஅறி யேன்மல<br/>
        பரிபாகம் வரவும்மனதில்<br/>
   பண்புமோ சற்றுமிலை நியமமோ செய்திடப்<br/>
        பாவியேன் பாபரூப<br/>
தேகமோ திடமில்லை ஞானமோ கனவிலுஞ்<br/>
        சிந்தியேன் பேரின்பமோ<br/>
   சேரஎன் றாற்கள்ள மனதுமோ மெத்தவுஞ்<br/>
        சிந்திக்கு தென்செய்குவேன்<br/>
மோகமோ மதமோ குரோதமோ லோபமோ<br/>
        முற்றுமாற் சரியமோதான்<br/>
   முறியிட் டெனைக்கொள்ளும் நிதியமோ தேடஎனின்<br/>
        மூசுவரி வண்டுபோல<br/>
மாகமோ டவும்வல்லன் எனையாள வல்லையோ<br/>
        வளமருவு தேவைஅரசே<br/>
   வரைரா சனுக்கிருகண் மணியாய் உதித்தமலை<br/>
        வளர்காத லிப்பெண்உமையே. 6.<br/>
<br/>
தூளேறு தூசுபோல் வினையேறு மெய்யெனுந்<br/>
        தொக்கினுட் சிக்கிநாளுஞ்<br/>
   சுழலேறு காற்றினிடை அழலேறு பஞ்செனச்<br/>
        சூறையிட் டறிவைஎல்லாம்<br/>
நாளேற நாளேற வார்த்திக மெனுங்கூற்றின்<br/>
        நட்பேற உள்ளுடைந்து<br/>
   நயனங்கள் அற்றதோர் ஊரேறு போலவே<br/>
        நானிலந் தனில் அலையவோ<br/>
வேளேறு தந்தியைக் கனதந்தி யுடன்வென்று<br/>
        விரையேறு மாலைசூடி<br/>
   விண்ணேறு மேகங்கள் வெற்பேறி மறைவுற<br/>
        வெருட்டிய கருங்கூந்தலாய்<br/>
வாளேறு கண்ணியே விடையேறும் எம்பிரான்<br/>
        மனதுக் கிசைந்தமயிலே<br/>
   வரைரா சனுக்கிருகண் மணியாய் உதித்தமலை<br/>
        வளர்காத லிப்பெண்உமையே. 7.<br/>
<br/>
பூதமொடு பழகிவள ரிந்திரிய மாம்பேய்கள்<br/>
        புந்திமுத லானபேய்கள்<br/>
   போராடு கோபாதி ராட்சசப் பேய்களென்<br/>
        போதத்தை யூடழித்து<br/>
வேதனை வளர்த்திடச் சதுர்வேத வஞ்சன்<br/>
        விதித்தானிவ் வல்லலெல்லாம்<br/>
   வீழும் படிக்குனது மவுனமந் த்ராதிக்ய<br/>
        வித்தையை வியந்தருள்வையோ<br/>
நாதவடி வாகிய மஹாமந்த்ர ரூபியே<br/>
        நாதாந்த வெட்டவெளியே<br/>
   நற்சமய மானபயிர் தழையவரு மேகமே<br/>
        ஞானஆ னந்தமயிலே<br/>
வாதமிடு பரசமயம் யாவுக்கும் உணர்வரிய<br/>
        மகிமைபெறு பெரியபொருளே<br/>
   வரைரா சனுக்கிருகண் மணியாம் உதித்தமலை<br/>
        வளர்காத லிப்பெண்உமையே. 8<br/>
-------------<br/>
<br/>
<strong><center>    38. அகிலாண்ட நாயகி </center></strong><br/>
<br/>
வட்ட மிட்டொளிர்பி ராண வாயுவெனு<br/>
        நிகள மோடுகம னஞ்செயும்<br/>
   மனமெ னும்பெரிய மத்த யானையைஎன்<br/>
        வசம டக்கிடின் மும் மண்டலத்<br/>
திட்ட முற்றவள ராச யோகமிவன்<br/>
        யோக மென்றறிஞர் புகழவே<br/>
   ஏழை யேனுலகில் நீடு வாழ்வன்இனி        <br/>
        இங்கி தற்கும்அனு மானமோ<br/>
பட்ட வர்த்தனர் பராவு சக்ரதர<br/>
        பாக்ய மானசுப யோகமும்<br/>
   பார காவிய கவித்வ நான்மறை<br/>
        பராய ணஞ்செய்மதி யூகமும்<br/>
அட்ட சித்தியுந லன்ப ருக்கருள<br/>
        விருது கட்டியபொன் அன்னமே<br/>
   அண்ட கோடிபுகழ் காவை வாழும்அகி<br/>
        லாண்ட நாயகியென் அம்மையே. 1.<br/>
 ----------<br/>
<br/>
<strong><center>         39. பெரியநாயகி </center></strong><br/>
<br/>
காற்றைப் பிடித்துமட் கரகத் தடைத்தபடி<br/>
        கன்மப் புனற்குளூறுங்<br/>
   கடைகெட்ட நவவாயில் பெற்றபசு மட்கலக்<br/>
        காயத்துள் எனையிருத்திச்<br/>
சோற்றைச் சுமத்திநீ பந்தித்து வைக்கத்<br/>
        துருத்திக்குள் மதுஎன்னவே<br/>
   துள்ளித் துடித்தென்ன பேறுபெற் றேன்அருள்<br/>
        தோயநீ பாய்ச்சல்செய்து<br/>
நாற்றைப் பதித்ததென ஞானமாம் பயிரதனை<br/>
        நாட்டிப் புலப்பட்டியும்<br/>
   நமனான தீப்பூடும் அணுகாமல் முன்னின்று<br/>
        நாடுசிவ போகமான<br/>
பேற்றைப் பகுத்தருளி எனையாள வல்லையோ<br/>
        பெரியஅகி லாண்டகோடி<br/>
   பெற்றநா யகிபெரிய கபிலைமா நகர்மருவு<br/>
        பெரியநா யகியம்மையே. 1.<br/>
 --------------<br/>
<br/>
<strong><center>         40. தந்தைதாய் </center></strong><br/>
<br/>
தந்தைதாய் மகவுமனை வாழ்க்கை யாக்கை<br/>
        சகமனைத்தும் மவுனியருள் தழைத்த போதே<br/>
இந்திரசா லங்கனவு கானல் நீராய<br/>
        இருந்ததுவே இவ்வியற்கை என்னே என்னே. 1.<br/>
<br/>
என்னைநான் கொடுக்கஒருப் பட்ட காலம்<br/>
        யாதிருந்தென் எதுபோய்என் என்னை நீங்கா<br/>
அன்னைபோல் அருள்பொழியுங் கருணை வாரி<br/>
        ஆனந்தப் பெருமுகிலே அரசே சொல்லாய். 2.<br/>
<br/>
அரசேநின் திருக்கருணை அல்லா தொன்றை<br/>
        அறியாத சிறியேன்நான் அதனால் முத்திக்<br/>
கரைசேரும் படிக்குனருட் புணையைக் கூட்டுங்<br/>
        கைப்பிடியே கடைப்பிடியாக் கருத்துட் கண்டேன். 3.<br/>
<br/>
கண்டேனிங் கென்னையும்என் றனையும் நீங்காக்<br/>
        கருணையும்நின் றன்னையும்நான் கண்டேன் கண்டேன்<br/>
விண்டேன்என் றெனைப்புறம்பாத் தள்ள வேண்டாம்<br/>
        விண்டதுநின் அருட்களிப்பின் வியப்பா லன்றோ. 4.<br/>
<br/>
ஓவென்ற சுத்தவெளி யொன்றே நின்றிங்<br/>
        குயிரையெல்லாம் வம்மினென உவட்டா இன்பத்<br/>
தேவென்ற நீகலந்து கலந்து முத்தி<br/>
        சேர்த்தனையேல் குறைவாமோ செகவி லாசம். 5.<br/>
<br/>
செகத்தையெல்லாம் அணுவளவுஞ் சிதறா வண்ணஞ்<br/>
        சேர்த்தணுவில் வைப்பைஅணுத் திரளை எல்லாம்<br/>
மகத்துவமாப் பிரமாண்ட மாகச் செய்யும்<br/>
        வல்லவா நீநினைத்த வாறே எல்லாம். 6.<br/>
<br/>
சொல்லாலே வாய்து டிப்பதல்லால் நெஞ்சந்<br/>
        துடித்திருகண் நீரருவி சொரியத் தேம்பிக்<br/>
கல்லாலே இருந்தநெஞ்சுங் கல்லால் முக்கட்<br/>
        கனியேநெக் குருகிடவுங் காண்பேன் கொல்லோ. 7.<br/>
 ------------<br/>
<br/>
<strong><center>   41. பெற்றவட்கே </center></strong><br/>
<br/>
பெற்றவட்கே தெரியுமந்த வருத்தம் பிள்ளை<br/>
        பெறாப்பேதை யறிவாளோ பேரா னந்தம்<br/>
உற்றவர்க்கே கண்ணீர்கம் பலையுண் டாகும்<br/>
        உறாதவரே கல்நெஞ்ச முடைய ராவார். 1.<br/>
<br/>
ஆவாவென் றழுதுதொழுங் கைய ராகி<br/>
        அப்பனே ஆனந்த அடிக ளேநீ<br/>
வாவாவென் றவர்க்கருளுங் கருணை எந்தாய்<br/>
        வன்னெஞ்சர்க் கிரங்குவதெவ் வாறு நீயே. 2.<br/>
<br/>
நீயேஇங் கெளியேற்குந் தாக மோக<br/>
        நினைவூடே நின்றுணர்த்தி நிகழ்த்த லாலே<br/>
பேயேற்குந் தனக்கெனவோர் அன்பு முண்டோ<br/>
        பெம்மானே இன்னமன்பு பெருகப் பாராய். 3.<br/>
<br/>
பாராயோ என்துயரம் எல்லாம் ஐயா<br/>
        பகருமுன்னே தெரியாதோ பாவி யேன்முன்<br/>
வாராயோ இன்னமொரு காலா னாலும்<br/>
        மலர்க்காலென் சென்னிமிசை வைத்தி டாயோ. 4.<br/>
<br/>
வைத்திடுங்கா லைப்பிடித்துக் கண்ணின் மார்பில்<br/>
        வைத்தணைத்துக் கொண்டுகையால் வளைத்துக் கட்டிச்<br/>
சித்தமிசைப் புகஇருத்திப் பிடித்துக் கொண்டு<br/>
        தியக்கமற இன்பசுகஞ் சேர்வ தென்றோ. 5.<br/>
<br/>
சேராமற் சிற்றினத்தைப் பிரிந்தெந் நாளுந்<br/>
        திருவடிப்பே ரினத்துடனே சேரா வண்ணம்<br/>
ஆராக நான்அலைந்தேன் அரசே நீதான்<br/>
        அறிந்திருந்தும் மாயையிலேன் அழுந்த வைத்தாய். 6.<br/>
<br/>
வைத்தபொருள் உடலாவி மூன்றும் நின்கை<br/>
        வசமெனவே யான்கொடுக்க வாங்கிக் கொண்டு<br/>
சித்தமிசைப் புகுந்ததுதான் மெய்யோ பொய்யோ<br/>
        சிறியேற்கிங் குளவுரையாய் திகையா வண்ணம். 7.<br/>
<br/>
திகையாதோ எந்நாளும் பேரா னந்தத்<br/>
        தெள்ளமுதம் உதவாமல் திவலை காட்டி<br/>
வகையாக அலக்கழித்தாய் உண்டு டுத்து<br/>
        வாழ்ந்தேன்நான் இரண்டுகால் மாடு போலே. 8.<br/>
<br/>
மாடுமக்கள் சிற்றிடையார் செம்பொன் ஆடை<br/>
        வைத்தகன தனமேடை மாட கூடம்<br/>
வீடுமென்பால் தொடர்ச்சியோ இடைவி டாமல்<br/>
        மிக்ககதி வீடன்றோ விளங்கல் வேண்டும். 9.<br/>
<br/>
விளங்கவெனக் குள்ளுள்ளே விளங்கா நின்ற<br/>
        வேதகமே போதகமே விமல வாழ்வே<br/>
களங்கரகி தப்பொருளே யென்னை நீங்காக்<br/>
        கண்ணுதலே நாதாந்தக் காட்சிப் பேறே. 10.<br/>
<br/>
நாதமே நாதந்த வெளியே சுத்த<br/>
        ஞாதுருவே ஞானமே ஞேய மேநல்<br/>
வேதமே வேதமுடி வான மோன<br/>
        வித்தேயிங் கென்னையினி விட்டி டாதே. 11.<br/>
-----------<br/>
<br/>
<strong><center>         42. கல்லாலின் </center></strong><br/>
<br/>
கல்லாலின் நீழல்தனில் ஒருநால் வர்க்குங்<br/>
        கடவுள்நீ உணர்த்துவதுங் கைகாட் டென்றால்<br/>
சொல்லாலே சொலப்படுமோ சொல்லுந் தன்மை<br/>
        துரும்புபற்றிக் கடல்கடக்குந் துணிபே யன்றோ. 1.<br/>
<br/>
அன்றோஆ மோஎனவுஞ் சமய கோடி<br/>
        அத்தனையும் வெவ்வேறாய் அரற்ற நேரே<br/>
நின்றாயே நினைப்பெறுமா றெவ்வா றாங்கே<br/>
        நின்னருள்கொண் டறிவதல்லால் நெறிவே றுண்டோ. 2.<br/>
<br/>
நெறிபார்க்கின் நின்னையன்றி அகிலம் வேறோ<br/>
        நிலநீர்தீக் கால்வானும் நீய லாத<br/>
குறியாதும் இல்லையென்றால் யாங்கள் வேறோ<br/>
        கோதையொரு கூறுடையாய் கூறாய் கூறாய். 3.<br/>
<br/>
கூறாய ஐம்பூதச் சுமையைத் தாங்கிக்<br/>
        குணமிலா மனமெனும்பேய்க் குரங்கின் பின்னே<br/>
மாறாத கவலையுடன் சுழல என்னை<br/>
        வைத்தனையே பரமேநின் மகிமை நன்றே. 4. <br/>
<br/>
நன்றெனவுந் தீதெனவும் எனக்கிங் குண்டோ<br/>
        நானாகி நீயிருந்த நியாயஞ் சற்றே<br/>
இன்றெனக்கு வெளியானால் எல்லாம் வல்ல<br/>
        இறைவாநின் அடியருடன் இருந்து வாழ்வேன். 5.<br/>
<br/>
வாழ்வெனவுந் தாழ்வெனவும் இரண்டாப் பேசும்<br/>
        வையகத்தார் கற்பனையாம் மயக்க மான<br/>
பாழ்வலையைக் கிழித்துதறிச் செயல்போய் வாழப்<br/>
        பரமேநின் ஆனந்தப் பார்வை யெங்கே. 6.<br/>
<br/>
எங்கேயெங் கேஅருளென் றெமையி ரந்தான்<br/>
        ஏழையிவன் எனவுமெண்ணி யிச்சை கூரும்<br/>
அங்கேயங் கேயெளிவந் தென்னை ஆண்ட<br/>
        ஆரமுதே உனைக்காண்பான் அலந்து போனேன். 7.<br/>
<br/>
போனநாட் கிரங்குவதே தொழிலா இங்ஙன்<br/>
        பொருந்துநாள் அத்தனையும் போக்கி னேன்என்<br/>
ஞானநா யகனேநின் மோன ஞான<br/>
        நாட்டமுற்று வாழ்ந்திருக்கும் நாளெந் நாளோ. 8.<br/>
<br/>
நாள்பட்ட கமலமென்ன இதயம் மேவும்<br/>
        நறுந்தேனே துன்மார்க்க நாரி மார்கண்<br/>
வாள்பட்ட காயமிந்தக் காய மென்றோ<br/>
        வன்கூற்றும் உயிர்பிடிக்க வருமந் நீதி. 9.<br/>
<br/>
நீதியெங்கே மறையெங்கே மண்விண் எங்கே<br/>
        நித்தியராம் அவர்களெங்கே நெறிதப் பாத<br/>
சாதியெங்கே ஒழுக்கமெங்கே யாங்க ளெங்கே<br/>
        தற்பரநீ பின்னுமொன்றைச் சமைப்ப தானால். 10.<br/>
<br/>
ஆனாலும் யான்எனதிங் கற்ற எல்லை<br/>
        அதுபோதும் அதுகதிதான் அல்ல வென்று<br/>
போனாலும் யான்போவன் அல்லால் மோனப்<br/>
        புண்ணியனே வேறுமொரு பொருளை நாடேன். 11.<br/>
<br/>
பொருளேநின் பூரணமே லிட்ட காலம்<br/>
        போக்குவர வுண்டோதற் போத முண்டோ<br/>
இருள்தானுண் டோஅல்லால் வெளிதான் உண்டோ<br/>
        இன்பமுண்டோ துன்பமுண்டோ யாமங் குண்டோ. 12.<br/>
<br/>
உண்டோநீ படைத்தவுயிர்த் திரளில் என்போல்<br/>
        ஒருபாவி தேகாதி உலகம் பொய்யாக்<br/>
கண்டேயும் எள்ளளவுந் துறவு மின்றிக்<br/>
        காசினிக்குள் அலைந்தவரார் காட்டாய் தேவே. 13.<br/>
<br/>
தேவரெலாந் தொழச்சிவந்த செந்தாள் முக்கட்<br/>
        செங்கரும்பே மொழிக்குமொழி தித்திப் பாக<br/>
மூவர்சொலுந் தமிழ்கேட்குந் திருச்செ விக்கே<br/>
        மூடனேன் புலம்பியசொல் முற்று மோதான். 14.<br/>
<br/>
முற்றுமோ எனக்கினியா னந்த வாழ்வு<br/>
        மூதறிவுக் கினியாய்நின் முளரித் தாளில்<br/>
பற்றுமோ சற்றுமில்லை ஐயோ ஐயோ<br/>
        பாவிபடுங் கட்கலக்கம் பார்த்தி லாயோ. 15.<br/>
<br/>
பார்த்தனவெல் லாமழியும் அதனாற் சுட்டிப்<br/>
        பாராதே பார்த்திருக்கப் பரமே மோன<br/>
மூர்த்திவடி வாயுணர்த்துங் கைகாட் டுண்மை<br/>
        முற்றியென தல்லல்வினை முடிவ தென்றோ. 16.<br/>
<br/>
என்றுளைநீ அன்றுளம்யாம் என்பதென்னை<br/>
        இதுநிற்க எல்லாந்தாம் இல்லை யென்றே<br/>
பொன்றிடச்செய் வல்லவன்நீ யெமைப்ப டைக்கும்<br/>
        பொற்புடையாய் என்னின்அது பொருந்தி டாதே. 17.<br/>
<br/>
பொருந்துசகம் அனைத்தினையும் பொய்பொய் யென்று<br/>
        புகன்றபடி மெய்யென்றே போத ரூபத்<br/>
இருந்தபடி யென்றிருப்ப தன்றே யன்றோ<br/>
        எம்பெருமான் யான்கவலை யெய்தாக் காலம். 18.<br/>
<br/>
காலமே காலமொரு மூன்றுங் காட்டுங்<br/>
        காரணமே காரணகா ரியங்கள் இல்லாக்<br/>
கோலமே எனைவாவா என்று கூவிக்<br/>
        குறைவறநின் அருள்கொடுத்தாற் குறைவோ சொல்லாய். 19.<br/>
<br/>
சொல்லாய தொகுதியெல்லாங் கடந்து நின்ற<br/>
        சொரூபானந் தச்சுடரே தொண்ட னேனைக்<br/>
கல்லாகப் படைத்தாலும் மெத்த நன்றே<br/>
        கரணமுடன் நான்உறவு கலக்க மாட்டேன். 20.<br/>
<br/>
கலங்காத நெஞ்சுடைய ஞான தீரர்<br/>
        கடவுளுனைக் காணவே காய மாதி<br/>
புலம்காணார் நானொருவன் ஞானம் பேசிப்<br/>
        பொய்க்கூடு காத்ததென்ன புதுமை கண்டாய். 21.<br/>
<br/>
கண்டிலையோ யான்படும்பா டெல்லாம் மூன்று<br/>
        கண்ணிருந்துந் தெரியாதோ கசிந்துள் ளன்பார்<br/>
தொண்டரடித் தொண்டனன்றோ கருணை நீங்காச்<br/>
        சுத்தபரி பூரணமாஞ் சோதி நாதா. 22.<br/>
<br/>
சோதியாய் இருட்பிழம்பைச் சூறை யாடுந்<br/>
        தூவெளியே எனைத்தொடர்ந்து தொடர்ந்தெந் நாளும்<br/>
வாதியா நின்றவினைப் பகையை வென்ற<br/>
        வாழ்வேஇங் குனைப்பிரிந்து மயங்கு கின்றேன். 23.<br/>
<br/>
மயக்குறுமென் மனமணுகாப் பாதை காட்டி<br/>
        வல்வினையைப் பறித்தனையேவாழ்வே நானென்<br/>
செயக்கடவேன் செயலெல்லாம் நினதே என்று<br/>
        செங்கைகுவிப் பேன்அல்லாற் செயல்வே றில்லை. 24.<br/>
<br/>
வேறுபடுஞ் சமயமெல்லாம் புகுந்து பார்க்கின்<br/>
        விளங்குபரம் பொருளேநின் விளையாட் டல்லால்<br/>
மாறுபடுங் கருத்தில்லை முடிவில் மோன<br/>
        வாரிதியில் நதித்திரள்போல் வயங்கிற் றம்மா. 25.<br/>
<br/>
அம்மாஈ ததிசயந்தான் அன்றோ அன்றோ<br/>
        அண்டநிலை யாக்கிஎன்னை அறிவாம் வண்ணஞ்<br/>
சும்மாவே இருக்கவைத்தாய் ஐயா ஆங்கே<br/>
        சுகமயமாய் இருப்பதல்லாற் சொல்வான் என்னே. 26.<br/>
<br/>
என்னேநான் பிறந்துழல வந்த வாறிங்(கு)<br/>
        எனக்கெனஓர் செயலிலையே ஏழை யேன்பால்<br/>
முன்னேசெய் வினையெனவும் பின்னே வந்து<br/>
        மூளும்வினை யெனவும்வர முறையேன் எந்தாய். 27.<br/>
<br/>
தாயான தண்ணருளை நிரம்ப வைத்துத்<br/>
        தமியேனைப் புரவாமல் தள்ளித் தள்ளிப்<br/>
போயான தென்கொல்ஐயா ஏக தேசம்<br/>
        பூரணத்துக் குண்டோதான் புகலல் வேண்டும். 28.<br/>
<br/>
புகலரிய நின்விளையாட் டென்னே எந்தாய்<br/>
        புன்மையறி வுடையஎன்னைப் பொருளாப் பண்ணி<br/>
இகல்விளைக்கும் மலமாயை கன்மத் தூடே<br/>
        இடருறவுஞ் செய்தனையே இரக்க மீதோ. 29.<br/>
<br/>
இரக்கமொடு பொறைஈதல் அறிவா சாரம்<br/>
        இல்லேன்நான் நல்லோர்கள் ஈட்டங் கண்டால்<br/>
கரக்குமியல் புடையேன்பாழ் நெஞ்சம் எந்தாய்<br/>
        கருந்தாதோ வல்லுருக்கோ கரிய கல்லோ. 30.<br/>
 -------------<br/>
<br/>
<strong><center>  43. பராபரக்கண்ணி  </center></strong> <br/>
<br/>
சீராருந் தெய்வத் திருவருளாம் பூமிமுதல்<br/>
பாராதி யாண்ட பதியே பராபரமே. 1.<br/>
<br/>
கண்ணாரக் கண்டோர் கருப்பொருள்கா ணாமலருள்<br/>
விண்ணூ டிருந்தஇன்ப வெற்பே பராபரமே. 2.<br/>
<br/>
சிந்தித்த எல்லாமென் சிந்தையறிந் தேயுதவ<br/>
வந்த கருணை மழையே பராபரமே. 3.<br/>
<br/>
ஆரா அமுதே அரசே ஆனந்தவெள்ளப்<br/>
பேராறே இன்பப் பெருக்கே பராபரமே. 4.<br/>
<br/>
ஆரறிவார் என்ன அனந்தமறை ஓலமிடும்<br/>
பேரறிவே இன்பப் பெருக்கே பராபரமே. 5.<br/>
<br/>
உரையிறந்த அன்பருளத் தோங்கொளியா யோங்கிக்<br/>
கரையிறந்த இன்பக் கடலே பராபரமே. 6.<br/>
<br/>
எத்திக்குந் தானாகி என்னிதயத் தேயூறித்<br/>
தித்திக்கும் ஆனந்தத் தேவே பராபரமே. 7.<br/>
<br/>
திக்கொடுகீழ் மேலுந் திருவருளாம் பொற்பறிந்தோர்<br/>
கைக்குள்வளர் நெல்லிக் கனியே பராபரமே. 8.<br/>
<br/>
முத்தே பவளமே மொய்த்தபசும் பொற்சுடரே<br/>
சித்தேஎன் னுள்ளத் தெளிவே பராபரமே. 9.<br/>
<br/>
கண்ணே கருத்தேயென் கற்பகமே கண்ணிறைந்த<br/>
விண்ணேஆ னந்த வியப்பே பராபரமே. 10.<br/>
<br/>
வாக்காய் மனதாய் மனவாக் கிறந்தவர்பால்<br/>
தாக்காதே தாக்குந் தனியே பராபரமே. 11.<br/>
<br/>
பார்த்தஇட மெல்லாம் பரவெளியாய்த் தோன்றவொரு<br/>
வார்த்தைசொல்ல வந்த மனுவே பராபரமே. 12.<br/>
<br/>
வானந்த மண்ணினந்தம் வைத்துவைத்துப் பார்க்கஎனக்(கு)<br/>
ஆனந்தம் தந்த அரசே பராபரமே. 13.<br/>
<br/>
அன்பைப் பெருக்கிஎன தாருயிரைக் காக்கவந்த<br/>
இன்பப் பெருக்கே இறையே பராபரமே. 14.<br/>
<br/>
வான்மெல் லாங்கொண்ட மௌனமணிப் பெட்டகத்துக்<br/>
கானபணி யான அணியே பராபரமே. 15.<br/>
<br/>
ஓடும் இருநிதியும் ஒன்றாகக் கண்டவர்கள்<br/>
நாடும் பொருளான நட்பே பராபரமே. 16.<br/>
<br/>
சித்த நினைவுஞ் செயுஞ்செயலும் நீயெனவாழ்<br/>
உத்தமர்கட் கான உறவே பராபரமே. 17.<br/>
<br/>
போதாந்தப் புண்ணியர்கள் போற்றிசய போற்றியெனும்<br/>
வேதாந்த வீட்டில் விளக்கே பராபரமே. 18.<br/>
<br/>
முத்தாந்த வீதி முளரிதொழும் அன்பருக்கே<br/>
சித்தாந்த வீதிவருந் தேவே பராபரமே. 19.<br/>
<br/>
ஈனந் தருமுடலம் என்னதுயான் என்பதற<br/>
ஆனந்தம் வேண்டி அலந்தேன் பராபரமே. 20.<br/>
<br/>
என்புருகி நெஞ்சம் இளகிக் கரைந்துகரைந்து<br/>
அன்புருவாய் நிற்க அலந்தேன் பராபரமே. 21<br/>
<br/>
சுத்த அறிவாய்ச் சுகம்பொருந்தின் அல்லால்என்<br/>
சித்தந் தெளியாதேன் செய்வேன் பராபரமே. 22.<br/>
<br/>
மாறா அனுபூதி வாய்க்கின்அல்லால் என்மயக்கந்<br/>
தேறாதென் செய்வேன் சிவமே பராபரமே. 23.<br/>
<br/>
தாகமறிந் தின்பநிட்டை தாராயேல் ஆகெடுவேன்<br/>
தேகம் விழுந்திடின்என் செய்வேன் பராபரமே. 24.<br/>
<br/>
அப்பாஎன் எய்ப்பில் வைப்பே ஆற்றுகிலேன்போற்றிஎன்று<br/>
செப்புவதல் லால்வேறென் செய்வேன் பர்ரபரமே. 25.<br/>
<br/>
உற்றறியும் என்னறிவும் உட்கருவி போற்சவிமாண்<br/>
டற்றும்இன்பந் தந்திலையே ஐயா பராபரமே. 26.<br/>
<br/>
சொல்லால் அடங்காச் சுகக்கடலில் வாய்மடுக்கின்<br/>
அல்லால்என் தாகம் அறுமோ பராபரமே. 27.<br/>
<br/>
பாராயோ என்னைமுகம் பார்த்தொருகால் என்கவலை<br/>
தீராயோ வாய்திறந்து செப்பாய் பராபரமே. 28.<br/>
<br/>
ஓயாதோ என்கவலை உள்ளேஆ னந்த வெள்ளம்<br/>
பாயாதோ ஐயா பகராய் பராபரமே. 29.<br/>
<br/>
ஓகோ உனைப்பிரிந்தார் உள்ளங் கனலில்வைத்த<br/>
பாகோ மெழுகோ பகராய் பராபரமே. 30.<br/>
<br/>
கூர்த்தஅறி வத்தனையுங் கொள்ளைகொடுத் துன்னருளைப்<br/>
பார்த்தவன்நான் என்னைமுகம் பாராய் பராபரமே. 31.<br/>
<br/>
கடலமுதே தேனேயென் கண்ணே கவலை<br/>
படமுடியா தென்னைமுகம் பார்நீ பராபரமே. 32.<br/>
<br/>
உள்ளம் அறிவாய் உழப்பறிவாய் நான்ஏழை<br/>
தள்ளிவிடின் மெத்தத் தவிப்பேன் பராபரமே. 33.<br/>
<br/>
கன்றினுக்குச் சேதா கனிந்திரங்கல் போலஎனக்<br/>
கென்றிரங்கு வாய்கருணை எந்தாய் பராபரமே. 34.<br/>
<br/>
எண்ணாத எண்ணமெல்லாம் எண்ணிஎண்ணி ஏழைநெஞ்சம்<br/>
புண்ணாகச் செய்ததினிப் போதும் பராபரமே. 35.<br/>
<br/>
ஆழித் துரும்பெனவே அங்குமிங்கும் உன்னடிமை<br/>
பாழில் திரிவதென்ன பாவம் பராபரமே. 36.<br/>
<br/>
கற்றஅறி வால்உனைநான் கண்டவன்போற் கூத்தாடில்<br/>
குற்றமென்றென் நெஞ்சே கொதிக்கும் பராபரமே. 37.<br/>
<br/>
ஐயோ உனைக்காண்பான் ஆசைகொண்ட தத்தனையும்<br/>
பொய்யோ வெளியாப் புகலாய் பராபரமே. 38.<br/>
<br/>
துன்பக்கண் ணீரில் துளைந்தேற்குன் ஆனந்த<br/>
இன்பக்கண் ணீர்வருவ தெந்தாள் பராபரமே. 39.<br/>
<br/>
வஞ்சனையும் பொய்யும்உள்ளே வைத்தழுக்கா றாயுளறும்<br/>
நெஞ்சனுக்கும் உண்டோ நெறிதான் பராபரமே. 40.<br/>
<br/>
பாசம்போய் நின்றவர்போற் பாராட்டி யானாலும்<br/>
மோசம்போ னேன்நான் முறையோ பராபரமே. 41.<br/>
<br/>
நன்றறியேன் தீதறியேன் நானென்று நின்றவனார்<br/>
என்றறியேன் நான்ஏழை என்னே பராபரமே. 42.<br/>
<br/>
இன்றுபுதி தன்றே எளியென் படுந்துயரம்<br/>
ஒன்றும்அறி யாயோ உரையாய் பராபரமே. 43.<br/>
<br/>
எத்தனைதான் சன்மமெடுத் தெத்தனைநான் பட்டதுயர்<br/>
அத்தனையும் நீயறிந்த தன்றோ பராபரமே. 44.<br/>
<br/>
இந்தநாள் சற்றும் இரங்கிலையேற் காலன்வரும்<br/>
அந்தநாள் காக்கவல்லார் ஆர்காண் பராபரமே. 45.<br/>
<br/>
உற்றுற்று நாடி உளம்மருண்ட பாவியைநீ<br/>
சற்றிரங்கி ஆளத் தகாதோ பராபரமே. 46.<br/>
<br/>
எள்ளளவும் நின்னைவிட இல்லா எனைமயக்கில்<br/>
தள்ளுதலால் என்னபலன் சாற்றாய் பராபரமே. 47.<br/>
<br/>
பாடிப் படித்துலகிற் பாராட்டி நிற்பதற்கோ<br/>
தேடி யெனையடிமை சேர்த்தாய் பராபரமே. 48.<br/>
<br/>
சொன்னதைச் சொல்வதல்லாற் சொல்லறவென் சொல்லிறுதிக்<br/>
கென்னததைச் சொல்வேன் எளியேன் பராபரமே. 49.<br/>
<br/>
சொல்லும் பொருளும்அற்றுச் சும்மா இருப்பதற்கே<br/>
அல்லும் பகலுமெனக் காசை பராபரமே. 50.<br/>
<br/>
நேச நிருவிகற்ப நிட்டையல்லால் உன்னடிமைக்<br/>
காசையுண்டோ நீயறியா தன்றே பராபரமே. 51.<br/>
<br/>
துச்சனென வேண்டாஇத் தொல்லுலகில் அல்லல்கண்டால்<br/>
அச்சம் மிகவுடையேன் ஐயா பராபரமே. 52.<br/>
<br/>
கண்ணாவா ரேனும்உனைக் கைகுவியா ராயின் அந்த<br/>
மண்ணாவார் நட்பை மதியேன் பராபரமே. 53.<br/>
<br/>
கொல்லா விரதங் குவலயமெல் லாம்ஓங்க<br/>
எல்லார்க்குஞ் சொல்லுவதென் இச்சை பராபரமே. 54.<br/>
<br/>
எத்தாற் பிழைப்பேனோ எந்தையே நின்னருட்கே<br/>
பித்தானேன் மெத்தவுநான் பேதை பராபரமே. 55.<br/>
<br/>
வாயினாற் பேசா மவுனத்தை வைத்திருந்துந்<br/>
தாயிலார் போல்நான் தளர்ந்தேன் பராபரமே. 56.<br/>
<br/>
அன்னையிலாச் சேய்போல் அலக்கணுற்றேன் கண்ணார<br/>
என்னகத்தில் தாய்போல் இருக்கும் பராபரமே. 57.<br/>
<br/>
உற்றுநினைக் கில்துயரம் உள்ளுள்ளே செந்தீயாய்ப்<br/>
பற்றநொந்தேன் என்னைமுகம் பார்நீ பராபரமே. 58.<br/>
<br/>
பொய்யன் இவன் என்றுமெள்ளப் போதிப்பார் சொற்கேட்டுக்<br/>
கைவிடவும் வேண்டாமென் கண்ணே பராபரமே. 59.<br/>
<br/>
எண்ண மறிந்தே இளைப்பறிந்தே ஏழைஉய்யும்<br/>
வண்ணந் திருக்கருணை வையாய் பராபரமே. 60.<br/>
<br/>
நாட்டாதே யென்னையொன்றில் நாட்டி யிதமகிதங்<br/>
காட்டாதே யெல்லாம்நீ கண்டாய் பராபரமே. 61.<br/>
<br/>
உன்னைநினைந் துன்நிறைவின் உள்ளே உலாவும்என்னை<br/>
அன்னைவயிற் றின்னம்அடைக் காதே பராபரமே. 62.<br/>
<br/>
பரமுனக்கென் றெண்ணும் பழக்கமே மாறா<br/>
வரமெனக்குத் தந்தருள்என் வாழ்வே பராபரமே. 63.<br/>
<br/>
வந்தித்து நின்னை மறவாக் கடனாகச்<br/>
சிந்திக்க நின்னதருள் செய்யாப் பராபரமே. 64.<br/>
<br/>
எவ்வுயிரும் என்னுயிர்போல் எண்ணி யிரங்கவும்நின்<br/>
தெய்வ அருட்கருணை செய்யாய் பராபரமே. 65.<br/>
<br/>
வெட்டவெளிப் பேதையன்யான் வேறுகப டொன்றறியேன்<br/>
சிட்டருடன் சேர்அனந்த தெண்டன் பராபரமே. 66.<br/>
<br/>
இரவுபக லற்றவிடத் தேகாந்த யோகம்<br/>
வரவுந் திருக்கருணை வையாய் பராபரமே. 67.<br/>
<br/>
மால்காட்டிச் சிந்தை மயங்காமல் நின்றுசுகக்<br/>
கால்காட்டி வாங்காதே கண்டாய் பராபரமே. 68.<br/>
<br/>
எப்பொருளும் நீயெனவே எண்ணிநான் தோன்றாத<br/>
வைப்பைஅழி யாநிலையா வையாய் பராபரமே. 69. <br/>
<br/>
சும்மா இருப்பதுவே சுட்டற்ற பூரணமென்<br/>
றெம்மா லறிதற் கெளிதோ பராபரமே. 70.<br/>
<br/>
முன்னொடுபின் பக்கம் முடியடிநாப் பண்ணறநின்<br/>
தன்னொடுநான் நிற்பதென்றோ சாற்றாய் பராபரமே. 71.<br/>
<br/>
மைவ்வண்ணந் தீர்ந்த மவுனிசொன்ன தெய்வண்ணம்<br/>
அவ்வண்ணம் நிட்டை அருளாய் பராபரமே. 72.<br/>
<br/>
வித்தன்றி யாதும் விளைவதுண்டோ நின்னருளாஞ்<br/>
சித்தன்றி யாங்களுண்டோ செப்பாய் பராபரமே. 73.<br/>
<br/>
ஆங்கார மற்றுன் அறிவான அன்பருக்கே<br/>
தூங்காத தூக்கமது தூக்கும் பராபரமே. 74.<br/>
<br/>
சிந்தை அவிழ்ந்தவிழ்ந்து சின்மயமா நின்னடிக்கே<br/>
வந்தவர்க்கே இன்பநிலை வாய்க்கும் பராபரமே. 75.<br/>
<br/>
சொல்லாடா வூமரைப்போற் சொல்லிறந்து நீயாகின்<br/>
அல்லால் எனக்குமுத்தி ஆமோ பராபரமே. 76.<br/>
<br/>
பேச்சாகா மோனம் பிறவா முளைத்ததென்றற்<br/>
காச்சாச்சு மேற்பயனுண் டாமோ பராபரமே. 77.<br/>
<br/>
கெட்டியென்றுன் அன்பர்மலங் கெட்டயர்ந்தோர் பூரணமாந்<br/>
தொட்டிலுக்குட் சேய்போல் துயின்றார் பராபரமே. 78.<br/>
<br/>
காட்ட அருள்இருக்கக் காணா திருள்மலத்து<br/>
நாட்ட மெனக்குவரல் நன்றோ பராபரமே. 79.<br/>
<br/>
எத்தன்மைக் குற்ற மியற்றிடினுந் தாய்பொறுக்கும்<br/>
அத்தன்மை நின்னருளும் அன்றோ பராபரமே. 80.<br/>
<br/>
எத்தனையோ தேர்ந்தாலும் என்னாலே இன்பமுண்டோ<br/>
சித்துருவே இன்பச் சிவமே பராபரமே. 81.<br/>
<br/>
மண்ணொடுவிண் காட்டி மறைந்துமறையா அருளைக்<br/>
கண்ணொடுகண் ணாகஎன்று காண்பேன் பராபரமே. 82.<br/>
<br/>
பஞ்சரித்து நின்னைப் பலகால் இரந்ததெல்லாம்<br/>
அஞ்ச லெனும்பொருட்டே அன்றோ பராபரமே. 83.<br/>
<br/>
எங்கெங்கே பார்த்தாலும் எவ்வுயிர்க்கும் அவ்வுயிராய்<br/>
அங்கங் கிருப்பதுநீ அன்றோ பராபரமே. 84.<br/>
<br/>
அனைத்துமாய் நின்றாயே யான்வேறோ நின்னை<br/>
நினைக்குமா றெங்கே நிகழ்த்தாய் பராபரமே. 85.<br/>
<br/>
நின்போதத் தாலே நினைப்பு மறப்புமென்றால்<br/>
என்போதம் எங்கே இயம்பாய் பராபரமே. 86.<br/>
<br/>
ஒன்றைநினைந் தொன்றைமறந் தோடுமனம் எல்லாம்நீ<br/>
என்றறிந்தால் எங்கே இயங்கும் பராபரமே. 87.<br/>
<br/>
கொழுந்தில் வயிரமெனக் கோதறவுள் ளன்பில்<br/>
அழுந்துமவர்க் கேசுகமுண் டாகும் பராபரமே. 88.<br/>
<br/>
பற்றும் பயிர்க்குப் படர்கொழுந்து போற்பருவம்<br/>
பெற்றவர்க்கே நின்னருள்தான் பேறாம் பராபரமே. 89.<br/>
<br/>
யோகியர்க்கே ஞானம் ஒழுங்காம்பே ரன்பான<br/>
தாகியரும் யோகம்முன்னே சார்ந்தோர் பராபரமே. 90.<br/>
<br/>
அல்லும் பகலும் அறிவாகி நின்றவர்க்கே<br/>
சொல்லும் பொருளுஞ் சுமைகாண் பராபரமே. 91.<br/>
<br/>
எச்சிலென்று பூவை யிகழ்ந்தோர்க் குனைப்போற்றப்<br/>
பச்சிலையுங் கிள்ளப் ப்டுமோ பராபரமே. 92.<br/>
<br/>
அந்தக் கரணம் அடங்கத் துறப்பதுவே<br/>
எந்தத் துறவினும்நன் றெந்தாய் பராபரமே. 93.<br/>
<br/>
தன்னை அறிந்தால் தலைவன்மேற் பற்றலது<br/>
பின்னையொரு பற்றும்உண்டோ பேசாய் பராபரமே. 94.<br/>
<br/>
அன்பாற் கரைந்துகண்ணீர் ஆறுகண்ட புண்ணியருக்<br/>
குன்பால் வரவழிதான் உண்டோ பராபரமே. 95.<br/>
<br/>
தன்னை அறிந்தருளே தாரகமா நிற்பதுவே<br/>
உன்னை அறிதற் குபாயம் பராபரமே. 96.<br/>
<br/>
கற்றகலை யால்நிலைதான் காணுமோ காண்பதெல்லாம்<br/>
அற்றவிடத் தேவெளியாம் அன்றோ பராபரமே. 97.<br/>
<br/>
கண்மூடிக் கண்விழித்துக் காண்பதுண்டோ நின்னருளாம்<br/>
விண்மூடின் எல்லாம் வெளியாம் பராபரமே. 98.<br/>
<br/>
நேரே நினதருளென் நெஞ்சைக் கவரின்ஒன்றும்<br/>
பாரேன் சுகமும் படைப்பேன் பராபரமே. 99.<br/>
<br/>
வான்காண வேண்டின் மலையேற லொக்கும்உன்னை<br/>
நான்காணப் பாவனைசெய் நாட்டம் பராபரமே. 100.<br/>
<br/>
வாதனைவிட் டுன்னருளின் மன்னினல்லால் வேறுமொரு<br/>
சாதனைதான் உண்டோநீ சாற்றாய் பராபரமே. 101.<br/>
<br/>
பாரகமும் விண்ணகமும் பற்றாக நிற்பதருள்<br/>
தாரகத்தைப் பற்றியன்றோ சாற்றாய் பராபரமே. 102.<br/>
<br/>
விளக்குந் தகளியையும் வேறென்னார் நின்னைத்<br/>
துளக்கமறச் சீவனென்று சொல்வார் பராபரமே. 103.<br/>
<br/>
பாராதி நீயாப் பகர்ந்தால் அகமெனவும்<br/>
ஆராயுஞ் சீவனுநீ யாங்காண் பராபரமே. 104.<br/>
<br/>
பொய்யைப்பொய் யென்றறியும் போதத்துக் காதரவுன்<br/>
மெய்யருளே அன்றோ விளம்பாய் பராபரமே. 105.<br/>
<br/>
வருவான்வந் தேன்எனல்போல் மன்னியழி யுஞ்சகத்தைத்<br/>
தெரிவாக இல்லையென்ற தீரம் பராபரமே. 106.<br/>
<br/>
மாயா சகமிலையேல் மற்றெனக்கோர் பற்றுமிலை<br/>
நீயேநான் என்றுவந்து நிற்பேன் பராபரமே. 107.<br/>
<br/>
வானாதி நீயெனவே வைத்தமறை என்னையும்நீ<br/>
தானாகச் சொல்லாதோ சாற்றாய் பராபரமே. 108.<br/>
<br/>
வெள்ளக் கருணைமத வேழமாம் நின்னருட்கென்<br/>
கள்ளக் கருத்தே கவளம் பராபரமே. 109.<br/>
<br/>
வண்டாய்த் துவண்டு மவுன மலரணைமேல்<br/>
கொண்டார்க்கோ இன்பங் கொடுப்பாய் பராபரமே. 110.<br/>
<br/>
மாயைமுத லாம்வினைநீ மன்னுயிர்நீ மன்னுயிர்தேர்ந்<br/>
தாயும்அறி வானதுநீ அன்றோ பராபரமே. 111.<br/>
<br/>
என்னறிவும் யானும்என தென்பதுவு மாம்இவைகள்<br/>
நின்னவையே அன்றோ நிகழ்த்தாய் பராபரமே. 112.<br/>
<br/>
பாரறியா தண்டப் பரப்பறியா துன்பெருமை<br/>
யாரறிவார் நானோ அறிவேன் பராபரமே. 113.<br/>
<br/>
அண்டம் அனைத்திலுமாய் அப்பாலுக் கப்பாலுங்<br/>
கொண்டநின்னை யாரறிந்து கொள்வார் பராபரமே. 114.<br/>
<br/>
ஒப்புயர்வொன் றின்றி ஒலிபுகா மோனவட்டக்<br/>
கப்பலுக்காம் வான்பொருள்நீ கண்டாய் பராபரமே. 115.<br/>
<br/>
என்போல் எளியவரும் எங்கெங்கும் பார்த்தாலும்<br/>
உன்போல் வலியவரும் உண்டோ பராபரமே. 116.<br/>
<br/>
பார்க்கின்அண்ட பிண்டப் பரப்பனைத்தும் நின்செயலே<br/>
யார்க்குஞ் செயலிலையே ஐயா பராபரமே. 117.<br/>
<br/>
ஒன்றே பலவே உருவே அருவேயோ<br/>
என்றே அழைப்பதுன்னை என்றோ பராபரமே. 118.<br/>
<br/>
செப்புவதெல் லாஞ்செபம்நான் சிந்திப்ப தெல்லாம்நின்<br/>
ஒப்பில் தியானமென ஓர்ந்தேன் பராபரமே. 119.<br/>
<br/>
ஆரிருந்தேன் ஆர்போய்என் ஆரமுதாம் நின்னருளின்<br/>
சீரிருந்தால் உய்வேன் சிவமே பராபரமே. 120.<br/>
<br/>
வஞ்சநமன் வாதனைக்கும் வன்பிறவி வேதனைக்கும்<br/>
அஞ்சி உனையடைந்தேன் ஐயா பராபரமே. 121.<br/>
<br/>
எந்தப் படியுன் இதயம் இருந்ததெமக்<br/>
கந்தப் படிவருவ தன்றோ பராபரமே. 122.<br/>
<br/>
எந்தெந்த நாளும் எனைப்பிரியா தென்னுயிராய்ச்<br/>
சிந்தைகுடி கொண்டஅருள் தேவே பராபரமே. 123.<br/>
<br/>
அஞ்சல் அஞ்சல் என்றடிமைக் கப்போதைக் கப்போதே<br/>
நெஞ்சில் உணர்த்தும் நிறைவே பராபரமே. 124.<br/>
<br/>
என்னையுன்றன் கைக்களித்தார் யாவரென்னை யான்கொடுத்துப்<br/>
பின்னை யுன்னாற் பெற்றநலம் பேசேன் பராபரமே. 125.<br/>
<br/>
வாய்பேசா யூமையென வைக்கவென்றோ நீமவுனத்<br/>
தாயாக வந்தருளைத் தந்தாய் பராபரமே. 126.<br/>
<br/>
தன்னைத்தந் தென்னைத் தடுத்தாண்ட நின்கருணைக்<br/>
கென்னைக்கொண் டென்னபலன் எந்தாய் பராபரமே.127.<br/>
<br/>
மார்க்கண்டர்க் காக மறலிபட்ட பாட்டைஉன்னிப்<br/>
பார்க்கின்அன் பர்க்கென்ன பயங்காண் பராபரமே.128.<br/>
<br/>
சுட்டியுண ராமல் துரியநிலை யாய்வெளியில்<br/>
விட்டநின்னை யானோ வியப்பேன் பராபரமே.129.<br/>
<br/>
சூதொன்று மின்றியென்னைச் சும்மா இருக்கவைத்தாய்<br/>
ஈதொன்றும் போதாதோ இன்பம் பராபரமே.130.<br/>
<br/>
வாயொன்றும் பேசா மவுனியாய் வந்தாண்ட<br/>
தேயொன்றும் போதாதோ இன்பம் பராபரமே. 131.<br/>
<br/>
என்று மிருந்தபடிக் கென்னை யெனக்களித்த<br/>
தொன்றும்போ தாதோ உரையாய் பராபரமே. 132.<br/>
<br/>
எண்திசைக்கீழ் மேலான எல்லாம் பெருவெளியாக்<br/>
கண்டவிடத் தென்னையும்நான் கண்டேன் பராபரமே.133.<br/>
<br/>
பித்தனையே தும்மறியாப் பேதையனை ஆண்டவுனக்<br/>
கெத்தனைதான் தெண்ட னிடுவேன் பராபரமே.134.<br/>
<br/>
தாயர்கர்ப்பத் தூடன்னமுந் தண்ணீருந் தந்தருளும்<br/>
நேயவுனை யாரோ நினையார் பராபரமே.135.<br/>
<br/>
விரிந்த மனமொடுங்கும் வேளையில்நா னாகப்<br/>
பரந்தஅருள் வாழி பதியே பராபரமே.136.<br/>
<br/>
சிந்தனைபோய் நானெனல்போய்த் தேக்கஇன்ப மாமழையை<br/>
வந்து பொழிந்தனைநீ வாழி பராபரமே.137.<br/>
<br/>
தந்தேனே ஓர்வசனந் தந்தபடிக் கின்பமுமாய்<br/>
வந்தேனே யென்றனைநீ வாழி பராபரமே.138.<br/>
<br/>
மண்ணும்விண்ணும் வந்து வணங்காவோ நின்னருளைக்<br/>
கண்ணுறவுட் கண்டவரைக் கண்டாற் பராபரமே.139.<br/>
<br/>
என்றுங் கருணைபெற்ற இன்பத் தபோதனர்சொல்<br/>
சென்றசென்ற திக்கனைத்துஞ் செல்லும் பராபரமே.140.<br/>
<br/>
ஆடுவதும் பாடுவதும் ஆனந்த மாகிநின்னைத்<br/>
தேடுவதும் நின்னடியார் செய்கை பராபரமே.141.<br/>
<br/>
பொங்கியநின் தண்ணருளைப் புட்கலமாப் பெற்றவர்கட்<br/>
கெங்கெழுந்தென் ஞாயி றியம்பாய் பராபரமே.142.<br/>
<br/>
பாலரொடு பேயர்பித்தர் பான்மையென நிற்பதுவே<br/>
சீலமிகு ஞானியர்தஞ் செய்கை பராபரமே.143.<br/>
<br/>
உண்டுடுத்துப் பூண்டிங் குலகத்தார் போல்திரியுந்<br/>
தொண்டர்விளை யாட்டே சுகங்காண் பராபரமே.144.<br/>
<br/>
கங்குல்பக லற்றதிருக் காட்சியர்கள் கண்டவழி<br/>
எங்கும் ஒருவழியே எந்தாய் பராபரமே.145.<br/>
<br/>
காயநிலை அல்லவென்று காண்பார் உறங்குவரோ<br/>
தூயஅருட் பற்றாத் தொடர்வார் பராபரமே.146.<br/>
<br/>
அப்பும்உப்பும் போன்ற அயிக்யபரா னந்தர்தமக்<br/>
கொப்புவமை சொல்லவும்வாய் உண்டோ பராபரமே.147.<br/>
<br/>
சித்தந் தெளிந்து சிவமானோ ரெல்லோர்க்குங்<br/>
கொத்தடிமை யான குடிநான் பராபரமே.148.<br/>
<br/>
தம்முயிர்போல் எவ்வுயிருந் தானென்று தண்ணருள்கூர்<br/>
செம்மையருக் கேவலென்று செய்வேன் பராபரமே.149.<br/>
<br/>
விண்ணுக்கும் விண்ணாகி மேவும்உனக் கியான்பூசை<br/>
பண்ணிநிற்கு மாறு பகராய் பராபரமே.150.<br/>
<br/>
நெஞ்சகமே கோயில் நினைவே சுகந்தம்அன்பே<br/>
மஞ்சனநீர் பூசைகொள்ள வாராய் பராபரமே.151.<br/>
<br/>
கெட்டவழி ஆணவப்பேய் கீழாக மேலான<br/>
சிட்டருனைப் பூசை செய்வார் பராபரமே.152.<br/>
<br/>
கால்பிடித்து மூலக் கனலைமதி மண்டலத்தின்<br/>
மேலெழுப்பில் தேகம் விழுமோ பராபரமே.153.<br/>
<br/>
பஞ்சசுத்தி செய்துநின்னைப் பாவித்துப் பூசைசெய்தால்<br/>
விஞ்சிய ஞானம் விளங்கும் பராபரமே.154.<br/>
<br/>
அன்பர்பணி செய்யஎனை ஆளாக்கி விட்டுவிட்டால்<br/>
இன்பநிலை தானேவந் தெய்வதும் பராபரமே.155.<br/>
<br/>
மூர்த்திதலந் தீர்த்தம் முறையாய்த் தொடங்கினர்க்கோர்<br/>
வார்த்தைசொலச் சற்குருவும் வாய்க்கும் பராபரமே.156.<br/>
<br/>
விரும்புஞ் சரியைமுதல் மெய்ஞ்ஞானம் நான்கும்<br/>
அரும்புமலர் காய்கனிபோல் அன்றோ பராபரமே.157.<br/>
<br/>
தானந் தவந்தருமஞ் சந்ததமுஞ் செய்வர்சிவ<br/>
ஞானந் தனையணைய நல்லோர் பராபரமே.158.<br/>
<br/>
சொன்னத்தைச் சொல்லித் துடிக்கின்ற ஆணவப்பேய்க்<br/>
கின்னல் வருவதெந்நாள் எந்தாய் பராபரமே.159.<br/>
<br/>
இன்றே இருவினைவந் தேறியது நானென்றோ<br/>
அன்றே விளைந்ததன்றோ ஆற்றேன் பராபரமே.160.<br/>
<br/>
எண்ணமுந்தான் நின்னைவிட இல்லையென்றால் யான்முனமே<br/>
பண்ணவினை யேது பகராய் பராபரமே.161.<br/>
<br/>
என்னைஇன்ன தென்றறியா ஏழைக்கும் ஆகெடுவேன்<br/>
முன்னைவினை கூடல் முறையோ பராபரமே.162.<br/>
<br/>
அறியாநான் செய்வினையை ஐயாநீ கூட்டுங்<br/>
குறியே தெனக்குளவு கூறாய் பராபரமே.163.<br/>
<br/>
என்னைக் கெடுக்க இசைந்த இருவினைநோய்<br/>
தன்னைக் கெடுக்கத் தகாதோ பராபரமே.164.<br/>
<br/>
வல்லமையே காட்டுகின்ற மாமாயை நானொருவன்<br/>
இல்லையெனின் எங்கே இருக்கும் பராபரமே.165.<br/>
<br/>
முக்குணத்தால் எல்லாம் முளைக்கப் பிரகிருதிக்<br/>
கிக்குணத்தை நல்கியதார் எந்தாய் பராபரமே.166.<br/>
<br/>
ஆற்றப் படாதுதுன்பம் ஐயஎன்னால் என்மனது<br/>
தேற்றப் படாதினிஎன் செய்வேன் பராபரமே.167.<br/>
<br/>
பூராய மாய்மனதைப் போக்கஅறி யாமல்ஐயோ<br/>
ஆராய் அலைந்தேன் அரசே பராபரமே.168.<br/>
<br/>
சினமிறக்கக் கற்றாலுஞ் சித்தியெல்லாம் பெற்றாலும்<br/>
மனமிறக்கக் கல்லார்க்கு வாயேன் பராபரமே.169.<br/>
<br/>
வாதுக்கு வந்தெதிர்த்த மல்லரைப்போல் பாழ்த்தமனம்<br/>
ஏதுக்குக் கூத்தாடு தெந்தாய் பராபரமே.170.<br/>
<br/>
சூதாடு வார்போல் துவண்டு துவண்டுமனம்<br/>
வாதாடின் என்னபலன் வாய்க்கும் பராபரமே.171.<br/>
<br/>
கொள்ளித்தேள் கொட்டிக் குதிக்கின்ற பேய்க்குரங்காய்க்<br/>
கள்ளமனந் துள்ளுவதென் கண்டோ பராபரமே.172.<br/>
<br/>
வந்ததையும் போனவையும் வைத்துவைத்துப் பார்த்திருந்தால்<br/>
சிந்தை இதமகிதம் சேரும் பராபரமே.173.<br/>
<br/>
ஏறுமயிர்ப் பாலம்உணர் விந்தவிட யங்கள்நெருப்<br/>
பாறெனவும் நன்றாய் அறிந்தேன் பராபரமே.174.<br/>
<br/>
பொறிவழியே ஏழை பொறியாய் உழல்வதுநின்<br/>
அறிவின் விதித்தவிதி ஆமோ பராபரமே. 175.<br/>
<br/>
பாசசா லங்கள்எலாம் பற்றுவிட ஞானவைவாள்<br/>
வீசுநாள் எந்நாள் விளம்பாய் பராபரமே.176.<br/>
<br/>
எந்தவுட லேனும் எடுத்தவுடல் நல்லதென்று<br/>
சிந்தைசெய வந்ததிறஞ் செப்பாய் பராபரமே.177.<br/>
<br/>
பொய்யெல்லாம் ஒன்றாய்ப் பொருத்திவைத்த பொய்யுடலை<br/>
மெய்யென்றான் மெய்யாய் விடுமோ பராபரமே.178.<br/>
<br/>
மின்னனைய பொய்யுடலை மெய்யென்று நம்பிஐயோ<br/>
நின்னை மறக்கை நெறியோ பராபரமே.179.<br/>
<br/>
நித்தியமொன் றில்லாத நீர்க்குமிழி போன்றவுடற்<br/>
கித்தனைதான் துன்பமுண்டோ என்னே பராபரமே.180.<br/>
<br/>
தேகம்இறும் என்றுசடர் தேம்புவதென் நித்திரையில்<br/>
ஊகமறிந் தாற்பயந்தான் உண்டோ பராபரமே.181.<br/>
<br/>
ஏதைச் சுமையா எடுப்பார் எடுத்தவுடல்<br/>
சேதமுறின் யாதுபின்னே செல்லும் பராபரமே.182.<br/>
<br/>
தோற்பாவை நாலாட் சுமையாகுஞ் சீவனொன்றிங்<br/>
கார்ப்பால் எடுத்ததெவ ராலே பராபரமே.183.<br/>
<br/>
ஞாலத்தை மெய்யெனவே நம்பிநம்ப நாளுமென்றன்<br/>
காலத்தைப் போக்கியென்ன கண்டேன் பராபரமே.184.<br/>
<br/>
பொய்யுலக வாழ்க்கைப் புலைச்சேரி வாதனைநின்<br/>
மெய்யருளின் மூழ்கின் விடுங்காண் பராபரமே.185.<br/>
<br/>
நூலேணி விண்ணேற நூற்குப் பருத்திவைப்பார்<br/>
போலே கருவிநன்னூற் போதம் பராபரமே.186.<br/>
<br/>
சின்னஞ் சிறியார்கள் செய்தமணற் சோற்றையொக்கும்<br/>
மன்னுங் கலைஞான மார்க்கம் பராபரமே.187.<br/>
<br/>
வாசகஞா னத்தால் வருமோ சுகம்பாழ்த்த<br/>
பூசலென்று போமோ புகலாய் பராபரமே.188.<br/>
<br/>
கேட்டதையே சொல்லுங் கிளிபோல நின்னருளின்<br/>
நாட்டமின்றி வாய்பேசல் நன்றோ பராபரமே.189.<br/>
<br/>
வெளியாய் அருளில் விரவும்அன்பர் தேகம்<br/>
ஒளியாய்ப் பிறங்கியதும் உண்டோ பராபரமே.190.<br/>
<br/>
காலமொரு மூன்றுங் கருத்திலுணர்ந் தாலும்அதை<br/>
ஞாலந் தனக்குரையார் நல்லோர் பராபரமே.191.<br/>
<br/>
கொல்லா விரதமொன்று கொண்டவரே நல்லோர்மற்<br/>
றல்லாதார் யாரோ அறியேன் பராபரமே.192.<br/>
<br/>
இல்லாத காரியத்தை இச்சித்துச் சிந்தைவழிச்<br/>
செல்லாமை நல்லோர் திறங்காண் பராபரமே.193.<br/>
<br/>
ஏதுவந்தும் ஏதொழிந்தும் என்னதுயான் என்னார்கள்<br/>
போதநிலை கண்ட புலத்தோர் பராபரமே.194.<br/>
<br/>
ஆயிரஞ்சொன் னாலும் அறியாதவஞ்சநெஞ்சப்<br/>
பேயரொடு கூடிற் பிழை காண் பராபரமே.195.<br/>
<br/>
மாய மயக்கொழிந்தார் மற்றொன்றை நாடுவரோ<br/>
நேய அருள்நிலையில் நிற்பார் பராபரமே.196.<br/>
<br/>
நித்திரையிற் செத்தபிணம் நேருமுடற் கிச்சைவையாச்<br/>
சுத்தர்களே நல்ல துறவோர் பராபரமே.197.<br/>
<br/>
எந்நெஞ்ச மேனும் இரங்குமே நின்னருட்குக்<br/>
கன்னெஞ் சரும்உளரோ காட்டாய் பராபரமே.198.<br/>
<br/>
மந்தஅறி வாகியின்பம் வாயா திருந்தலைந்தால்<br/>
சிந்தைமயங் காதோஎன் செய்வேன் பராபரமே.199.<br/>
<br/>
தேடினேன் திக்கனைத்துந் தெண்டனிட்டேன் சிந்தைநைந்து<br/>
வாடினேன் என்மயக்கம் மாற்றாய் பராபரமே.200.<br/>
<br/>
மடிமையெனும் ஒன்றை மறுத்தன்றோ என்னை<br/>
அடிமைகொளல் வேண்டும் அரசே பராபரமே.201.<br/>
<br/>
காலர்பயந் தீரஇன்பக் காற்கபய மென்றெழுந்த<br/>
மாலை வளர்த்தனையே வாழி பராபரமே.202.<br/>
<br/>
நீர்ப்புற் புதமாய் நினைவருட்கே நின்றழியப்<br/>
பார்ப்பதல்லால் வேறுமொன்றைப் பாரேன் பராபரமே.203.<br/>
<br/>
நீர்க்குமிழி போலென் நினைவுவெளி யாக்கரையப்<br/>
பார்க்குமிடம் எல்லாம்என் பார்வை பராபரமே.204.<br/>
<br/>
ஆடிஓய் பம்பரம்போல் ஆசையுடன் எங்கும்உனைத்<br/>
தேடிஓய் கின்றேன்என் செய்வேன் பராபரமே.205.<br/>
<br/>
வேதாந்தஞ் சித்தாந்தம் வேறென்னார் கண்களிக்கும்<br/>
நாதாந்த மோன நலமே பராபரமே.206.<br/>
<br/>
ஆனந்த மானநின்னை அன்றியொன்றை உன்னாத<br/>
மோனந் தமியேற்கு முத்தி பராபரமே.207.<br/>
<br/>
ஏதுக்கும் உன்னைவிட இல்லையென்றால் என்கருத்தைச்<br/>
சோதிக்க வேண்டாநான் சொன்னேன் பராபரமே.208.<br/>
<br/>
முத்தியிலுந் தேகமிசை மூவிதமாஞ் சித்திபெற்றார்<br/>
எத்தனைபேர் என்றுரைப்ப தெந்தாய் பராபரமே.209. <br/>
<br/>
நீயன்றி நானார் நினைவார்என் நெஞ்சகமார்<br/>
தாயன்றிச் சூலுமுண்டோ சாற்றாய் பராபரமே.210.<br/>
<br/>
அங்கமே நின்வடிவ மானசுகர் கூப்பிடநீ<br/>
எங்கும்ஏன் ஏனென்ற தென்னே பராபரமே.211.<br/>
<br/>
கொள்ளைவெள்ளத் தண்ணருள்மேற் கொண்டுகழித் தார்த்திழுத்தால்<br/>
கள்ளமனக் கப்பலெங்கே காணும் பராபரமே.212.<br/>
<br/>
எக்கலையுங் கற்றுணர்ந்தோ மென்றவர்க்குஞ் சம்மதஞ்சொல்<br/>
வக்கணையால் இன்பம் வருமோ பராபரமே.213.<br/>
<br/>
கல்லெறியப் பாசி கலைந்துநன்னீர் காணும்நல்லோர்<br/>
சொல்லுணரின் ஞானம்வந்து தோன்றும் பராபரமே.214.<br/>
<br/>
நின்னை யுணர்ந் தோர்கடமை நிந்தித்த பேயறிஞர்<br/>
என்ன கதிபெறுவார் எந்தாய் பராபரமே.215.<br/>
<br/>
என்னதுயான் என்னல்அற்றோர் எங்கிருந்து பார்க்கினும்நின்<br/>
சன்னிதியாம் நீபெரியசாமி பராபரமே.216.<br/>
<br/>
சோற்றுத் துருத்திச் சுமைசுமப்பக் கண்பிதுங்கக்<br/>
காற்றைப் பிடித்தலைந்தேன் கண்டாய் பராபரமே.217.<br/>
<br/>
உள்ளபடி யொன்றை உரைக்கின்அவர்க் குள்ளுறவாய்க்<br/>
கள்ளமின்றி அன்பாய்க் களிப்பேன் பராபரமே.218.<br/>
<br/>
அடுத்தஇயல் பாகவொன்றை யான்பகர்வ தல்லால்<br/>
தொடுத்ததொன்றை யான்வேண்டிச் சொல்லேன் பராபரமே.219.<br/>
<br/>
உள்ளமறி யாதொருவர் ஒன்றைஉன்னிப் பேசில்ஐயோ<br/>
துள்ளியிளங் கன்றாய்த் துடிப்பேன் பராபரமே.220.<br/>
<br/>
எல்லாரும் இன்புற் றிருக்க நினைப்பதுவே<br/>
அல்லாமல் வேறொன் றறியேன் பராபரமே.221.<br/>
<br/>
முன்னாள்மெய்ஞ் ஞான முனிவர்தவம் ஈட்டுதல்போல்<br/>
இந்நாளிற் காணஎனக் கிச்சை பராபரமே.222.<br/>
<br/>
கன்மமென்ப தெல்லாங் கரிசறவே மெய்ஞ்ஞான<br/>
தன்மநிலை சார்ந்ததன்பர் தன்மை பராபரமே.223.<br/>
<br/>
கண்துயிலா தென்னறிவின் கண்ணூடே காட்சிபெற<br/>
மண்டிய பேரொளிநீ வாழி பராபரமே.224.<br/>
<br/>
நானான தன்மையென்று நாடாமல் நாடஇன்ப<br/>
வானாகி நின்றனைநீ வாழி பராபரமே.225.<br/>
<br/>
அகத்தூ டணுவணுவாய் அண்டமெல்லாந் தானாய்<br/>
மகத்தாகி நின்றனைநீ வாழி பராபரமே.226.<br/>
<br/>
காரகமாங் கர்ப்பஅறைக் கண்ணூடும் என்கண்ணே<br/>
வாரம்வைத்துக் காத்தனைநீ வாழி பராபரமே.227.<br/>
<br/>
புரந்தோர்தந் தேசமென்பார் பூமியைப்போ ராடி<br/>
இறந்தோருந் தம்மதென்பார் என்னே பராபரமே.228.<br/>
<br/>
மூர்த்தியெல்லாம் வாழியெங்கள் மோனகுரு வாழிஅருள்<br/>
வார்த்தையென்றும் வாழிஅன்பர் வாழி பராபரமே.229.<br/>
<br/>
சொல்லும் பொருளுந் தொடரா அருள்நிறைவில்<br/>
செல்லும் படிக்கருள்நீ செய்தாய் பராபரமே.230.<br/>
<br/>
இற்றைவரைக் குள்ளாக எண்ணரிய சித்திமுத்தி<br/>
பெற்றவர்கள் எத்தனைபேர் பேசாய் பராபரமே.231.<br/>
<br/>
நாடும் நகரும்நிசா னாட்டிய பாளயமும்<br/>
ஈடுசெயு மோமுடிவில் எந்தாய் பராபரமே.232.<br/>
<br/>
தேடுந் திரவியமுஞ் சேர்ந்தமணிப் பெட்டகமும்<br/>
கூட வருந்துணையோ கூறாய் பராபரமே.233.<br/>
<br/>
தேடாத தேட்டினரே செங்கைத் துலாக்கோல்போல்<br/>
வாடாச் சமனிலையில் வாழ்வார் பராபரமே.234.<br/>
<br/>
நீராய்க் கசிந்துருகி நெட்டுயிர்த்து நின்றேனைப்<br/>
பாராத தென்னோ பகராய் பராபரமே.235.<br/>
<br/>
உள்ளபொருள் ஆவி உடல்மூன்றும் அன்றேதான்<br/>
கொள்ளைகொண்ட நீயென் குறைதீர் பராபரமே.236.<br/>
<br/>
ஆழ்ந்தாயே யிவ்வுலகில் அல்லலெல்லாந் தீர்ந்தருளால்<br/>
வாழ்ந்தாயே என்றனைநீ வாழி பராபரமே.237.<br/>
<br/>
தாரா அருளையெல்லாந் தந்தெனையும் நின்னருளின்<br/>
வாராயோ என்றனைநீ வாழி பராபரமே.238.<br/>
<br/>
ஆசையுன்மீ தல்லால் அருளறிய வேறுமொன்றில்<br/>
பாசம்வையேன் நின்கருணைப் பாங்காற் பராபரமே.239<br/>
<br/>
ஆதியந்த நீகுருவாய் ஆண்டதல்லால் நின்னையன்றிப்<br/>
போதனையும் உண்டோ புகலாய் பராபரமே.240.<br/>
<br/>
தானாக வந்து தடுத்தாண் டெனையின்ப<br/>
வானாகச் செய்தஇன்ப வானே பராபரமே.241.<br/>
<br/>
பற்றற் றிருக்குநெறி பற்றிற் கடல்மலையுஞ்<br/>
சுற்ற நினைக்குமனஞ் சொன்னேன் பராபரமே.242.<br/>
<br/>
படிப்பற்றுக் கேள்வியற்றுப் பற்றற்றுச் சிந்தைத்<br/>
துடிப்பற்றார்க் கன்றோ சுகங்காண் பராபரமே.243.<br/>
<br/>
சத்தாகி நின்றோர் சடங்க ளிலிங்கமென<br/>
வைத்தாரும் உண்டோயென் வாழ்வே பராபரமே.244.<br/>
<br/>
சித்த நிருவிகற்பஞ் சேர்ந்தார் உடல்தீபம்<br/>
வைத்தகர்ப்பூ ரம்போல் வயங்கும் பராபரமே.245.<br/>
<br/>
ஆதிகா லத்தில்எனை ஆண்டனையே இப்பால்நீ<br/>
போதியெனில் எங்கேநான் போவேன் பராபரமே.246.<br/>
<br/>
நாவழுத்துஞ் சொல்மலரோ நாளுதிக்கும் பொன்மலரோ<br/>
தேவையுனக் கின்னதென்று செப்பாய் பராபரமே.247.<br/>
<br/>
கன்னல்தரும் பாகாய்க் கருப்புவட்டாய்க் கற்கண்டாய்<br/>
இன்னமுதாய் என்னுள் எருந்தாய் பராபரமே.248.<br/>
<br/>
சிற்பரமே தற்பரமே தெய்வச் சுருதிசொன்ன<br/>
அற்புதமே அன்பே அறிவே பராபரமே.249.<br/>
<br/>
அறிவிப்பான் நீயென்றால் ஐம்புலன்க டந்தந்<br/>
நெறிநிற்பார் யாரே நிகழ்த்தாய் பராபரமே.250.<br/>
<br/>
அந்தக் கரணமெனும் ஆகாத பேய்கள்எனை<br/>
வந்துபிடித் தாட்ட வழக்கோ பராபரமே.251.<br/>
<br/>
ஐவரொடுங் கூடாமல் அந்தரங்க சேவைதந்த<br/>
தெய்வ அறிவே சிவமே பராபரமே.252.<br/>
<br/>
அருளாகி நின்றசுகம் ஆகாமல் ஐயோ<br/>
இருளாகி நிற்க இயல்போ பராபரமே.253.<br/>
<br/>
அன்பரெல்லாம் இன்பம் அருந்திடவும் யான்ஒருவன்<br/>
துன்புறுதல் நன்றோநீ சொல்லாய் பராபரமே.254.<br/>
<br/>
சந்ததமும் நின்கருணை சாற்றுவதல் லால்வேறு<br/>
சிந்தைஅறி யேன்உன்றன் சித்தம் பராபரமே.255.<br/>
<br/>
நான்நான் எனக்குளறும் நாட்டத்தால் என்னைவிட்டுப்<br/>
போனாலும் உன்னைவிட்டுப் போகேன் பராபரமே.256.<br/>
<br/>
இக்காயம் பொய்யென்றோர் ஈட்டத் துனக்கபயம்<br/>
புக்காதார் உண்டோ புகலாய் பராபரமே.257.<br/>
<br/>
தானாதல் பூரணமே சாருமிடம் உண்டுயிரும்<br/>
வானாதி யும்ஒழுங்காய் மன்னும் பராபரமே.258.<br/>
<br/>
உன்னுமனங் கர்ப்பூர வுண்டைபோ லேகரைய<br/>
மின்னும்ஆ னந்த விளக்கே பராபரமே.259.<br/>
<br/>
நாட்பட் டலைந்த நடுக்கமெலாந் தீரவுனக்<br/>
காட்பட்டுந் துன்பம்எனக் காமோ பராபரமே.260.<br/>
<br/>
பாவிபடுங் கண்கலக்கம் பார்த்துமிரங் காதிருந்தால்<br/>
ஆவிக் குறுதுணையார் ஐயா பராபரமே.261.<br/>
<br/>
நின்னிறைவே தாரகமாய் நின்றுசுகம் எய்தாமல்<br/>
என்னிறைவே பாவித்தேன் என்னே பராபரமே.262.<br/>
<br/>
நின்னைச் சரண்புகுந்தால் நீகாக்கல் வேண்டுமல்லால்<br/>
என்னைப் புறம்விடுதல் என்னே பராபரமே.263.<br/>
<br/>
மாறாத துன்பமெல்லாம் வந்துரைத்தால் நின்செவியில்<br/>
ஏறாத வாறேது இயம்பாய் பராபரமே.264.<br/>
<br/>
விஞ்சுபுலப் பாடனைத்தும் வீறுதுன்பஞ் செய்யவந்த<br/>
அஞ்சுபுல வேடருக்கும் ஆற்றேன் பராபரமே.265.<br/>
<br/>
கன்னங் கரியநிறக் காமாதி ராட்சசப் பேய்க்<br/>
கென்னையிலக் காகவைத்த தென்னே பராபரமே.266.<br/>
<br/>
சித்திநெறி கேட்டல் செகமயக்கஞ் சன்மமற<br/>
முத்திநெறி கேட்டல் முறைகாண் பராபரமே.267.<br/>
<br/>
சிந்தை சிதையச் சிதையாத ஆனந்தம்<br/>
எந்தவகை யாலேவந் தெய்தும் பராபரமே.268.<br/>
<br/>
கூர்த்தஅறி வால்அறியக் கூடா தெனக்குரவன்<br/>
தேர்த்தபடி தானே திரிந்தேன் பராபரமே.269.<br/>
<br/>
பத்த ரருந்தும் பரமசுகம் யானருந்த<br/>
எத்தனைநாள் செல்லும் இயம்பாய் பராபரமே.270.<br/>
<br/>
தீர்த்தி னால்துறவு சேராமல் இவ்வுலகில்<br/>
பாரத் தனம்பேசல் பண்போ பராபரமே.271.<br/>
<br/>
இந்த வெளியினையுண் டேப்பமிடப் பேரறிவாத்<br/>
தந்தவெளிக் கேவெளியாய்ச் சார்ந்தேன் பராபரமே.272.<br/>
<br/>
உணர்த்தும்உனை நாடா துணர்ந்தவையே நாடி<br/>
இணக்குறுமென் ஏழைமைதான் என்னே பராபரமே.273.<br/>
<br/>
உண்டுபோல் இன்றாம் உலகைத் திரமெனவுள்<br/>
கொண்டுநான் பெற்றபலன் கூறாய் பராபரமே.274.<br/>
<br/>
உள்ளபடி யாதுமென உற்றுணர்ந்தேன் அக்கணமே<br/>
கள்ளமனம் போனவழி காணேன் பராபரமே.275.<br/>
<br/>
சித்த மவுனஞ் செயல்வாக் கெலாமவுனஞ்<br/>
சுத்த மவுனம்என்பால் தோன்றிற் பராபரமே.276.<br/>
<br/>
எண்ணில்பல கோடிஉயிர் எத்தனையோ அத்தனைக்குங்<br/>
கண்ணிற் கலந்தஅருட் கண்ணே பராபரமே.277.<br/>
<br/>
எனக்கினியார் உன்போலும் இல்லையென்றால் யானும்<br/>
உனக்கினியா னாகா உளவேன் பராபரமே.278.<br/>
<br/>
அண்டபிண்டங் காணேன் அகமும் புறமும் ஒன்றாக்<br/>
கண்ட என்னை நீகலந்த காலம் பராபரமே.279.<br/>
<br/>
எத்தனையோ கோடி யெடுத்தெடுத்துச் சொன்னாலுஞ்<br/>
சித்தம் இரங்கிலைஎன் செய்வேன் பராபரமே.280.<br/>
<br/>
அன்றந்த நால்வருக்கும் அற்புதமாய் நீயுரைத்த<br/>
தொன்றந்த வார்த்தையெனக் குண்டோ பராபரமே.281.<br/>
<br/>
அப்பனென்றும் அன்னையென்றும் ஆரியனென் றும்உனையே<br/>
செப்புவதும் உன்னிலையின் சீர்காண் பராபரமே.282.<br/>
<br/>
கட்டுங் கனமும்அந்தக் காலர்வரும் போதெதிர்த்து<br/>
வெட்டுந் தளமோ விளம்பாய் பராபரமே.283.<br/>
<br/>
பேசாத மோனநிலை பெற்றன்றோ நின்னருளாம்<br/>
வாசாம கோசரந்தான் வாய்க்கும் பராபரமே.284<br/>
<br/>
கற்றாலுங் கேட்டாலுங் காயமழி யாதசித்தி<br/>
பெற்றாலும் இன்பம்உண்டோ பேசாய் பராபரமே.285.<br/>
<br/>
கண்டவடி வெல்லாங் கரைக்கின்ற அஞ்சனம்போல்<br/>
அண்டமெல்லாம் நின்னருளே அன்றோ பராபரமே.286.<br/>
<br/>
தன்செயலால் ஒன்றுமிலை தானென்றால் நான்பாவி<br/>
நின்செயலாய் நில்லா நினைவேன் பராபரமே.287.<br/>
<br/>
கொலைகளவு கட்காமங் கோபம்விட்டால் அன்றோ<br/>
மலையிலக்கா நின்னருள்நான் வாய்க்கும் பராபரமே.288.<br/>
<br/>
தன்னைஅறி யாதுசகந் தானாய் இருந்துவிட்டால்<br/>
உன்னை அறியஅருள் உண்டோ பராபரமே.289.<br/>
<br/>
ஒன்றிரண்டென் றுன்னா உணர்வுகொடுத் துள்ளபடி<br/>
என்றும்என்னை வையாய் இறையே பராபரமே.290.<br/>
<br/>
கருதும்அடி யார்கள்உளங் காணவெளி யாகுந்<br/>
துரியநிறை வான சுகமே பராபரமே.291.<br/>
<br/>
பொய்குவித்த நெஞ்சன்அருட் பொற்பறிந்து திக்கனைத்துங்<br/>
கைகுவித்து நிற்பதெந்தக் காலம் பராபரமே.292.<br/>
<br/>
அத்துவித மான அயிக்ய அனுபவமே<br/>
சுத்தநிலை அந்நிலையார் சொல்வார் பராபரமே.293.<br/>
<br/>
வைத்த சுவரலம்பின் மண்போமோ மாயையினோர்க்<br/>
கெத்தனைபோ தித்தும்என்னாம் எந்தாய் பராபரமே.294.<br/>
<br/>
பூட்டற்றுத் தேகமற்றுப் போகுமுன்னே நின்னருளைக்<br/>
காட்டாத் தகாதோஎன் கண்ணே பராபரமே.295.<br/>
<br/>
சொல்லிற் பதர்களைந்து சொல்முடிவு காணாதார்<br/>
நெல்லிற் பதர்போல் நிற்பார் பராபரமே.296.<br/>
<br/>
அழுக்காற்றால் நெஞ்சம் அழுங்கியபுன் மாக்கள்<br/>
இழுக்காற்றால் இன்பநலம் எய்தார் பராபரமே.297.<br/>
<br/>
தேகாதி பொய்யெனவே தேர்ந்தவுப சாந்தருக்கு<br/>
மோகாதி உண்டோ மொழியாய் பராபரமே.298.<br/>
<br/>
சாதனையெல் லாம்அவிழத் தற்போதங் காட்டாதோர்<br/>
போதனைநீ நல்குவதெப் போதோ பராபரமே.299.<br/>
<br/>
ஒன்றுமறி யாவிருளாம் உள்ளம் படைத்தஎனக்<br/>
கென்று கதிவருவ தெந்தாய் பராபரமே.300.<br/>
<br/>
சிந்திக்குந் தோறும்என்னுள் சிற்சுகமாய் ஊற்றூறிப்<br/>
புந்திக்குள் நின்றஅருள் பொற்பே பராபரமே.301.<br/>
<br/>
என்றும்அடைந் தோர்கட் கிரங்கார் குறிப்பனைத்துங்<br/>
கன்றையுதை காலி கதைகாண் பராபரமே.302.<br/>
<br/>
குற்றங் குறையக் குணமே லிடஅருளை<br/>
உற்றவரே ஆவிக் குறவாம் பராபரமே.303.<br/>
<br/>
ஓருரையால் வாய்க்குமுண்மைக் கோரனந்த நூல்கோடிப்<br/>
பேருரையாற் பேசில்என்ன பேறாம் பராபரமே.304.<br/>
<br/>
சொல்லுஞ் சமயநெறிச் சுற்றுக்கு ளேசுழலும்<br/>
அல்லல் ஒழிவதென்றைக் கையா பராபரமே.305.<br/>
<br/>
பிடித்ததையே தாபிக்கும் பேராணவத்தை<br/>
அடித்துத் துரத்தவல்லார் ஆர்காண் பராபரமே.306.<br/>
<br/>
நேசத்தால் நின்னை நினைக்கும் நினைவுடையார்<br/>
ஆசைக் கடலில் அழுந்தார் பராபரமே.307.<br/>
<br/>
கள்ளாது கட்டுணவுங் காரியமோ நானொருசொல்<br/>
கொள்ளாத தோடமன்றோ கூறாய் பராபரமே.308.<br/>
<br/>
சென்றவிட மெல்லாந் திருவருளே தாரகமாய்<br/>
நின்றவர்க்கே ஆனந்த நிட்டை பராபரமே.309.<br/>
<br/>
நீட்சி குறுகல்இல்லா நித்யசுகா ரம்பசக<br/>
சாட்சியாம் உன்னைவந்து சார்ந்தேன் பராபரமே.310.<br/>
<br/>
வானாதி தத்துவமாய் மன்னிநின்ற காரணநீ<br/>
நானாகி நிற்பதெந்த நாளோ பராபரமே.311.<br/>
<br/>
காட்டத்தில் அங்கி கடையவந்தால் என்னவுன்னும்<br/>
நாட்டத்தின் ஊடுவந்த நட்பே பராபரமே.312.<br/>
<br/>
நித்திரையாய்த் தானே நினைவயர்ந்தால் நித்தநித்தஞ்<br/>
செத்தபிழைப் பானதெங்கள் செய்கை பராபரமே.313.<br/>
<br/>
இன்பநிட்டை எய்தாமல் யாதெனினுஞ் சென்றுமனந்<br/>
துன்புறுதல் வன்பிறவித் துக்கம் பராபரமே.314.<br/>
<br/>
பொய்யகல மெய்யான போதநிலை கண்டோர்க்கோர்<br/>
ஐயமிலை ஐயமிலை ஐயா பராபரமே.315.<br/>
<br/>
மந்திரத்தை உன்னி மயங்கா தெனக்கினியோர்<br/>
தந்திரத்தை வைக்கத் தகாதோ பராபரமே.316.<br/>
<br/>
விண்கருணை பூத்ததென்ன மேவி உயிர்க்குயிராய்த்<br/>
தண்கருணை தோன்றஅருள் தாய்நீ பராபரமே.317.<br/>
<br/>
தன்மயமாய் நின்றநிலை தானேதா னாகிநின்றால்<br/>
நின்மயமாய் எல்லாம் நிகழும் பராபரமே.318.<br/>
<br/>
ஏங்கி இடையும்நெஞ்சம் ஏழையைநீ வாவென்றே<br/>
பாங்குபெறச் செய்வதுன்மேற் பாரம் பராபரமே.319.<br/>
<br/>
ஆண்டநின்னை நீங்கா அடிமைகள்யாம் ஆணவத்தைப்<br/>
பூண்டதென்ன கன்மம் புகலாய் பராபரமே.320.<br/>
<br/>
எங்கணும்நீ யென்றால் இருந்துபடி எய்தாமல்<br/>
அங்குமிங்கும் என்றலையல் ஆமோ பராபரமே.321.<br/>
<br/>
கற்குமது வுண்டு களித்ததல்லால் நின்னருளில்<br/>
நிற்குமது தந்ததுண்டோ நீதான் பராபரமே.322.<br/>
<br/>
அண்டபகி ரண்டம் அறியாத நின்வடிவைக்<br/>
கண்டவரைக் கண்டாற் கதியாம் பராபரமே.323.<br/>
<br/>
கலக்கமுற நெஞ்சைக் கலக்கித் திரும்பத்<br/>
துலக்குபவன் நீயலையோ சொல்லாய் பராபரமே.324.<br/>
<br/>
சிந்தையும்என் போலச் செயலற் றடங்கிவிட்டால்<br/>
வந்ததெல்லாம் நின்செயலா வாழ்வேன் பராபரமே.325.<br/>
<br/>
பந்தமெலாந் தீரப் பரஞ்சோதி நீகுருவாய்<br/>
வந்த வடிவை மறவேன் பராபரமே.326.<br/>
<br/>
தானந்த மான சகச நிருவிகற்ப<br/>
ஆனந்த நிட்டைஅருள் ஐயா பராபரமே.327.<br/>
<br/>
அல்லலெல்லாந் தீரஎனக் கானந்த மாகவொரு<br/>
சொல்லைஎன்பால் வைத்ததையென் சொல்வேன் பராபரமே.328.<br/>
<br/>
சிந்தை மயக்கமறச் சின்மயமாய் நின்றவுன்னைத்<br/>
தந்தவுனக் கென்னையும்நான் தந்தேன் பராபரமே.329.<br/>
<br/>
மைகாட்டு மாயை மயக்கமற நீகுருவாய்க்<br/>
கைகாட்ட வுங்கனவு கண்டேன் பராபரமே.330.<br/>
<br/>
மால்வைத்த சிந்தை மயக்கறஎன் சென்னிமிசைக்<br/>
கால்வைக்க வுங்கனவு கண்டேன் பராபரமே.331.<br/>
<br/>
மண்ணான மாயையெல்லாம் மாண்டுவெளி யாகஇரு<br/>
கண்ணார வுங்கனவு கண்டேன் பராபரமே.332.<br/>
<br/>
மண்ணீர்மை யாலே மயங்காதுன் கையால்என்<br/>
கண்ணீர் துடைக்கவும்நான் கண்டேன் பராபரமே.333.<br/>
<br/>
உள்ள துணரா வுணர்விலிமா பாவியென்றோ<br/>
மெள்ளமெள்ளக் கைநெகிழ விட்டாய் பராபரமே.334.<br/>
<br/>
எல்லாம் நினதுசெயல் என்றெண்ணும் எண்ணமும்நீ<br/>
அல்லால் எனக்குளதோ ஐயா பராபரமே.335.<br/>
<br/>
பந்த மயக்கிருக்கப் பற்றொழிந்தேன் என்றுளறும்<br/>
இந்த மயக்கம் எனக்கேன் பராபரமே.336.<br/>
<br/>
காட்சியெல்லாங் கண்ணைவிடக் கண்டதுண்டோ யாதினுக்கும்<br/>
ஆட்சி உனதருளே அன்றோ பராபரமே.337.<br/>
<br/>
எட்டுத் திசையும்ஒன்றாய் இன்பமாய் நின்றவுன்னை<br/>
விட்டுப் பிரியவிடம் வேறோ பராபரமே.338.<br/>
<br/>
பிரியா துயிர்க்குயிராய்ப் பின்னமற வோங்குஞ்<br/>
செறிவே அறிவே சிவமே பராபரமே.339.<br/>
<br/>
ஏதேது சொன்னாலும் எள்ளளவும் நீயிரங்காச்<br/>
சூதே தெனக்குளவு சொல்லாய் பராபரமே.340.<br/>
<br/>
கற்பனையாப் பாடுகின்றேன் கண்ணீருங் கம்பலையுஞ்<br/>
சொற்பனத்துங் காணேன்என் சொல்வேன் பராபரமே.341.<br/>
<br/>
வன்பொன்று நீங்கா மனதிறப்ப மாறாப்பேர்<br/>
அன்பொன்றும் போதும்எனக் கையா பராபரமே.342.<br/>
<br/>
ஏதுந் தெரியா எளியேனை வாவெனநின்<br/>
போதநிலை காட்டிற் பொறாதோ பராபரமே.343.<br/>
<br/>
ஓராமல் எல்லாம் ஒழிந்தேற்குன் தெய்வஅருள்<br/>
தாரா திருக்கத் தகுமோ பராபரமே.344.<br/>
<br/>
மோனந் தருஞான மூட்டி எனக்குவட்டா<br/>
ஆனந்த வாழ்க்கை அருளாய் பராபரமே.345.<br/>
<br/>
வாடுமுகங் கண்டென்னை வாடாம லேகாத்த<br/>
நீடுங் கருணை நிறைவே பராபரமே.346.<br/>
<br/>
புந்தியினால் நின்னடியைப் போற்றுகின்ற மெய்யடியார்<br/>
சிந்தையிறப் போநின் தியானம் பராபரமே.347.<br/>
<br/>
உனக்குவமை யாக்கருணை உள்ளவரும் வன்மைக்<br/>
கெனக்குவமை யானவரும் இல்லை பராபரமே.348.<br/>
<br/>
தாயிருந்தும் பிள்ளை தளர்ந்தார்போல் எவ்விடத்தும்<br/>
நீயிருந்தும் நான் தளர்ந்து நின்றேன் பராபரமே.349.<br/>
<br/>
வாயாற் கிணறுகெட்ட வாறேபோல் வாய்பேசிப்<br/>
பேயானார்க் கின்பமுண்டோ பேசாய் பராபரமே.350.<br/>
<br/>
பாவமென்றால் ஏதும் பயமின்றிச் செய்யஇந்தச்<br/>
சீவனுக்கார் போதந் தெரித்தார் பராபரமே.351.<br/>
<br/>
இன்ப நிருவிகற்பம் இன்றேதா அன்றெனிலோ<br/>
துன்பம் பொறுப்பரிது சொன்னேன் பராபரமே.352.<br/>
<br/>
கற்குநிலை கற்றால் கருவியவி ழாதருளாய்<br/>
நிற்குநிலை கற்பதுவே நீதம் பராபரமே.353.<br/>
<br/>
காச்சச் சுடர்விடும்பொற் கட்டிபோல் நின்மலமாய்ப்<br/>
பேச்சற் றவரே பிறவார் பராபரமே.354.<br/>
<br/>
பற்றொழிந்து சிந்தைப் பதைப்பொழிந்து தானேதான்<br/>
அற்றிருப்ப தென்றைக் கமைப்பாய் பராபரமே.355.<br/>
<br/>
உருவெளிதான் வாதவூர் உத்தமர்க்கல் லாலினமுங்<br/>
குருவழிநின் றார்க்குமுண்டோ கூறாய் பராபரமே.356.<br/>
<br/>
தேகம்யா தேனுமொரு சித்திபெறச் சீவன்முத்தி<br/>
ஆகுநெறி நல்லநெறி ஐயா பராபரமே.357.<br/>
<br/>
உலகநெறி போற்சடலம் ஓயஉயிர் முத்தி<br/>
இலகுமெனல் பந்த இயல்பே பராபரமே.358.<br/>
<br/>
பரமாப் பரவெளியாப் பார்ப்பதல்லால் மற்றெவர்க்குந்<br/>
திரமேது மில்லைநன்றாய்த் தேர்ந்தேன் பராபரமே.359.<br/>
<br/>
தேடுவேன் நின்னருளைத் தேடுமுன்னே யெய்தில்நடம்<br/>
ஆடுவேன் ஆனந்த மாவேன் பராபரமே.360.<br/>
<br/>
உள்ளங் குழைய வுடல்குழைய வுள்ளிருந்த<br/>
கள்ளங் குழையஎன்று காண்பேன் பராபரமே.361.<br/>
<br/>
பட்டப் பகல்போலப் பாழ்த்தசிந்தை மாளின்எல்லாம்<br/>
வெட்டவெளி யாக விளங்கும் பராபரமே.362.<br/>
<br/>
பார்க்கின்அணுப் போற்கிடந்த பாழ்ஞ்சிந்தை மாளின்என்னை<br/>
யார்க்குச் சரியிடலாம் ஐயா பராபரமே.363.<br/>
<br/>
பாட்டுக்கோ அன்பினுக்கோ பத்திக்கோ அன்பர்தங்கள்<br/>
நீட்டுக்கெல் லாங்குறுகி நின்றாய் பராபரமே.364.<br/>
<br/>
முத்தாந்த வித்தே முளைக்குநில மாயெழுந்த<br/>
சித்தாந்த மார்க்கச் சிறப்பே பராபரமே.365.<br/>
<br/>
உன்னா வெளியாய் உறங்காத பேருணர்வாய்<br/>
என்னாவிக் குள்ளே யிருந்தாய் பராபரமே.366.<br/>
<br/>
தத்துவமெல் லாமகன்ற தன்மையர்க்குச் சின்மயமா<br/>
நித்தமுத்த சுத்த நிறைவே பராபரமே.367.<br/>
<br/>
உள்ளக் கொதிப்பகல வுள்ளுள்ளே ஆனந்த<br/>
வெள்ள மலர்க்கருணை வேண்டும் பராபரமே.368.<br/>
<br/>
என்னைப் புறப்பதரு ளின்கடனாம் என்கடனாம்<br/>
நின்னிற் பணியறவே நிற்கை பராபரமே.369.<br/>
<br/>
தானேயா நன்னிலையைத் தந்தஅருள் ஆனந்த<br/>
வானே மனாதீத வாழ்வே பராபரமே.370.<br/>
<br/>
மண்ணாதி பூதமெல்லாம் வைத்திருந்த நின்னிறைவைக்<br/>
கண்ணாரக் கண்டு களித்தேன் பராபரமே.371.<br/>
<br/>
அறியாமை ஈதென் றறிவித்த அன்றேதான்<br/>
பிறியா அருள்நிலையும் பெற்றேன் பராபரமே.372.<br/>
<br/>
தீதெனவும் நன்றெனவுந் தேர்ந்ததுநான் தேர்ந்தபடி<br/>
ஏதும் நடக்கவொட்டா தென்னே பராபரமே.373.<br/>
<br/>
கண்ட அறிவகண்டா காரமென மெய்யறிவில்<br/>
கொண்டவர்க்கே முத்தி கொடுப்பாய் பராபரமே.374.<br/>
<br/>
ஈறாக வல்வினைநான் என்னாமல் இன்பசுகப்<br/>
பேறாம் படிக்கடிமை பெற்றேன் பராபரமே.375.<br/>
<br/>
பெற்றார் அநுபூதி பேசாத மோனநிலை<br/>
கற்றார் உனைப்பிரியார் கண்டாய் பராபரமே.376.<br/>
<br/>
நீயேநான் என்று நினைப்பும் மறப்புமறத்<br/>
தாயே அனையஅருள் தந்தாய் பராபரமே.377.<br/>
<br/>
சஞ்சலமற் றெல்லாம்நீ தானென் றுணர்ந்தேன்என்<br/>
அஞ்சலியுங் கொள்ளாய் அரசே பராபரமே.378.<br/>
<br/>
பூதமுதல் நாதவரை பொய்யென்ற மெய்யரெல்லாங்<br/>
காதலித்த இன்பக் கடலே பராபரமே.379.<br/>
<br/>
வாக்குமனம் ஒன்றுபட்ட வார்த்தையல்லால் வெவ்வேறாய்ப்<br/>
போக்குடைய வார்த்தை பொருந்தேன் பராபரமே.380.<br/>
<br/>
வன்மையின்றி எல்லாம் மதித்துணர்வாய்க் காகெடுவேன்<br/>
தன்மையொன்றுந் தோயாத் தடையோ பராபரமே.381.<br/>
<br/>
பத்தர்சித்தர் வாழிபரி பக்குவர்கள் வாழிசெங்கோல்<br/>
வைத்தவர்கள் வாழிகுரு வாழி பராபரமே.382.<br/>
<br/>
கல்லாதேன் ஆனாலுங் கற்றுணர்ந்த மெய்யடியார்<br/>
சொல்லாலே நின்னைத் தொடர்ந்தேன் பராபரமே.383.<br/>
<br/>
சொல்லிறப்பச் சற்குருவாய்த் தோன்றிச் சுகங்கொடுத்த<br/>
நல்லவர்க்கே கொத்தடிமை நான்காண் பராபரமே.384.<br/>
<br/>
முத்திக்கு வித்தான மோனக் கரும்புவழி<br/>
தித்தித் திடவிளைந்த தேனே பராபரமே.385.<br/>
<br/>
நித்திரையும் பாழ்த்த நினைவும்அற்று நிற்பதுவோ<br/>
சுத்த அருள்நிலைநீ சொல்லாய் பராபரமே.386.<br/>
<br/>
மண்ணும் மறிகடலும் மற்றுளவும் எல்லாம்உன்<br/>
கண்ணில் இருக்கவும்நான் கண்டேன் பராபரமே.387.<br/>
<br/>
பூட்டிவைத்து வஞ்சப் பொறிவழியே என்றனைநீ<br/>
ஆட்டுகின்ற தேதோ அறியேன் பராபரமே.388.<br/>
<br/>
பொய்யுணர்வா யிந்தப் புழுக்கூட்டைக் காத்திருந்தேன்<br/>
உய்யும் வகையும் உளதோ பராபரமே.389.<br/>
-------------<br/>
<br/>
<strong>  44. பைங்கிளிக்கண்ணி</strong><br/>
<br/>
அந்தமுடன் ஆதி அளவாமல் என்னறிவில்<br/>
சுந்தரவான் சோதி துலங்குமோ பைங்கிளியே. 1.<br/>
<br/>
அகமேவும் அண்ணலுக்கென் அல்லலெல்லாஞ் சொல்லிச்<br/>
சுகமான நீபோய்ச் சுகங்கொடுவா பைங்கிளியே. 2.<br/>
<br/>
ஆவிக்குள் ஆவிஎனும் அற்புதனார் சிற்சுகந்தான்<br/>
பாவிக்குங் கிட்டுமோ சொல்லாய்நீ பைங்கிளியே. 3.<br/>
<br/>
ஆருமறி யாமல்எனை அந்தரங்க மாகவந்து<br/>
சேரும்படி இறைக்குச் செப்பிவா பைங்கிளியே. 4.<br/>
<br/>
ஆறான கண்ணீர்க்கென் அங்கபங்க மானதையுங்<br/>
கூறாத தென்னோ குதலைமொழிப் பைங்கிளியே. 5.<br/>
<br/>
இன்பருள ஆடையழுக் கேறும்எமக் கண்ணல்சுத்த<br/>
அம்பரமாம் ஆடை அளிப்பானோ பைங்கிளியே. 6.<br/>
<br/>
உன்னாமல் ஒன்றிரண்டென் றோராமல் வீட்டுநெறி<br/>
சொன்னான் வரவும்வகை சொல்லாய்நீ பைங்கிளியே. 7.<br/>
<br/>
ஊருமிலார் பேருமிலார் உற்றார்பெற் றாருடனே<br/>
யாருமிலார் என்னை அறிவாரோ பைங்கிளியே. 8.<br/>
<br/>
ஊறைப்பா ராமல்எனக் குள்ளகத்து நாயகனார்<br/>
சீரைப்பார்த் தாற்கருணை செய்வாரோ பைங்கிளியே. 9.<br/>
<br/>
என்று விடியும் இறைவாவோ என்றென்று<br/>
நின்றநிலை எல்லாம் நிகழ்த்தாய்நீ பைங்கிளியே. 10.<br/>
<br/>
எந்தமட லூடும் எழுதா இறைவடிவைச்<br/>
சிந்தைமட லாலெழுதிச் சேர்ப்பேனோ பைங்கிளியே. 11.<br/>
<br/>
கண்ணுள்மணி போல்இன்பங் காட்டி எனைப்பிரிந்த<br/>
திண்ணியரும் இன்னம்வந்து சேர்வாரோ பைங்கிளியே. 12.<br/>
<br/>
ஏடார் மலர்சூடேன் எம்பெருமான் பொன்னடியாம்<br/>
வாடா மலர்முடிக்கு வாய்க்குமோ பைங்கிளியே. 13.<br/>
<br/>
கல்லேன் மலரேன் கனிந்தஅன்பே பூசைஎன்ற<br/>
நல்லோர்பொல் லாஎனையும் நாடுவரோ பைங்கிளியே. 14.<br/>
<br/>
கண்டதனைக் கண்டு கலக்கந் தவிரெனவே<br/>
விண்டபெரு மானையும்நான் மேவுவனோ பைங்கிளியே. 15.<br/>
<br/>
காணாத காட்சி கருத்துவந்து காணாமல்<br/>
வீணாள் கழித்து மெலிவேனோ பைங்கிளியே. 16.<br/>
<br/>
காந்தம் இரும்பைக் கவர்ந்திழுத்தா லென்னஅருள்<br/>
வேந்தன் எமைஇழுத்து மேவுவனோ பைங்கிளியே. 17.<br/>
<br/>
காதலால் வாடினதுங் கண்டனையே எம்மிறைவர்<br/>
போதரவா யின்பம் புசிப்பேனோ பைங்கிளியே. 18.<br/>
<br/>
கிட்டிக்கொண் டன்பருண்மை கேளாப் பலவடிகொள்<br/>
பட்டிக்கும் இன்பமுண்டோ சொல்லாய்நீ பைங்கிளியே. 19.<br/>
<br/>
கிட்டூராய் நெஞ்சிற் கிளர்வார் தழுவஎன்றால்<br/>
நெட்டூர ராவர்அவர் நேசமென்னோ பைங்கிளியே. 20.<br/>
<br/>
கூறுங் குணமுமில்லாக் கொள்கையினார் என்கவலை<br/>
ஆறும்படிக்கும் அணைவாரோ பைங்கிளியே. 21.<br/>
<br/>
சின்னஞ் சிறியேன்றன் சிந்தைகவர்ந் தார்இறைவர்<br/>
தன்னந் தனியே தவிப்பேனோ பைங்கிளியே. 22.<br/>
<br/>
சிந்தை மருவித் தெளிவித் தெனையாள<br/>
வந்தகுரு நாதன்அருள் வாய்க்குமோ பைங்கிளியே. 23.<br/>
<br/>
சொல்லிறந்து நின்ற சுகரூபப் பெம்மானை<br/>
அல்லும் பகலும் அணைவேனோ பைங்கிளியே. 24.<br/>
<br/>
தற்போதத் தாலே தலைகீழ தாகஐயன்<br/>
நற்போத இன்புவர நாட்செலுமோ பைங்கிளியே. 25.<br/>
<br/>
தன்னை அறியுந் தருணந் தனிற்றலைவர்<br/>
என்னையணை யாதவண்ணம் எங்கொளித்தார் பைங்கிளியே. 26.<br/>
<br/>
தாங்கரிய மையலெல்லாந் தந்தெனைவிட் டின்னருளாம்<br/>
பாங்கியைச்சேர்ந் தார்இறைக்குப் பண்போசொல் பைங்கிளியே. 27.<br/>
<br/>
தாவியதோர் மர்க்கடமாந் தன்மைவிட்டே அண்ணலிடத்<br/>
தோவியம்போல் நிற்கின்எனை உள்குவரோ பைங்கிளியே. 28.<br/>
<br/>
தீராக் கருவழக்கைத் தீர்வையிட்டங் கென்னைஇனிப்<br/>
பாரேறா தாண்டானைப் பற்றுவனோ பைங்கிளியே. 29.<br/>
<br/>
தூங்கிவிழித் தென்னபலன் தூங்காமல் தூங்கிநிற்கும்<br/>
பாங்குகண்டால் அன்றோ பலன்காண்பேன் பைங்கிளியே. 30.<br/>
<br/>
தொல்லைக் கவலை தொலைத்துத் தொலையாத<br/>
எல்லைஇலா இன்பமயம் எய்துவனோ பைங்கிளியே. 31.<br/>
<br/>
நன்னெஞ்சத் தன்பரெல்லாம் நாதரைச்சேர்ந் தின்பணைந்தார்<br/>
வன்னெஞ்சத் தாலேநான் வாழ்விழந்தேன் பைங்கிளியே. 32.<br/>
<br/>
நானே கருதின்வர நாடார்சும் மாஇருந்தால்<br/>
தானே அணைவரவர் தன்மைஎன்னோ பைங்கிளியே. 33.<br/>
<br/>
நீர்க்குமிழி போன்றவுடல் நிற்கையிலே சாசுவதஞ்<br/>
சேர்க்கஅறி யாமல் திகைப்பேனோ பைங்கிளியே. 34.<br/>
<br/>
நெஞ்சகத்தில் வாழ்வார் நினைக்கின்வே றென்றணையார்<br/>
வஞ்சகத்தார் அல்லரவர் மார்க்கமென்னோ பைங்கிளியே. 35.<br/>
<br/>
பன்முத் திரைச்சமயம் பாழ்படக்கல் லாலடிவாழ்<br/>
சின்முத் திரைஅரசைச் சேர்வேனோ பைங்கிளியே. 36.<br/>
<br/>
பச்சைகண்ட நாட்டிற் பறக்கும்உனைப் போற்பறந்தேன்<br/>
இச்சைஎல்லாம் அண்ணற் கியம்பிவா பைங்கிளியே. 37.<br/>
<br/>
பாசபந்தஞ் செய்ததுன்பம் பாராமல் எம்மிறைவர்<br/>
ஆசைதந்த துன்பமதற் காற்றேன்நான் பைங்கிளியே. 38.<br/>
<br/>
பாராசை அற்றிறையைப் பற்றறநான் பற்றிநின்ற<br/>
பூராய மெல்லாம் புகன்றுவா பைங்கிளியே. 39.<br/>
<br/>
பேதைப் பருவத்தே பின்தொடர்ந்தென் பக்குவமுஞ்<br/>
சோதித்த அண்ணல்வந்து தோய்வாரோ பைங்கிளியே. 40.<br/>
<br/>
பைம்பயிரை நாடும்உன்போற் பார்பூத்த பைங்கொடிசேர்<br/>
செம்பயிரை நாடித் திகைத்தேன்நான் பைங்கிளியே. 41.<br/>
<br/>
பொய்க்கூடு கொண்டு புலம்புவனோ எம்மிறைவர்<br/>
மெய்க்கூடு சென்று விளம்பிவா பைங்கிளியே. 42.<br/>
<br/>
பொய்ப்பணிவேண் டேனைப் பொருட்படுத்தி அண்ணலென்பால்<br/>
மெய்ப்பணியுந் தந்தொருகால் மேவுவனோ பைங்கிளியே. 43.<br/>
<br/>
மண்ணுறங்கும் விண்ணுறங்கும் மற்றுளஎ லாமுறங்குங்<br/>
கண்ணுறங்கேன் எம்மிறைவர் காதலாற் பைங்கிளியே. 44.<br/>
<br/>
மட்டுப்படாத மயக்கமெல்லாந் தீரஎன்னை<br/>
வெட்டவெளி வீட்டில்அண்ணல் மேவுவனோ பைங்கிளியே. 45.<br/>
<br/>
மாலைவளர்ந் தென்னை வளர்த்திறைவர் பன்னெறியாம்<br/>
பாலைவனத் தில்விட்ட பாவமென்னோ பைங்கிளியே. 46.<br/>
<br/>
மெய்யில்நோய் மாற்றவுழ்தம் மெத்தவுண்டெம் அண்ணல்தந்த<br/>
மையல்நோய் தீர்க்க மருந்தும்உண்டோ பைங்கிளியே. 47.<br/>
<br/>
மேவுபஞ்ச வண்ணமுற்றாய் வீண்சிறையால் அல்லலுற்றாய்<br/>
பாவிபஞ்ச வண்ணம் பகர்ந்துவா பைங்கிளியே. 48.<br/>
<br/>
வாய்திறவா வண்ணமெனை வைத்தாண்டார்க் கென்துயரை <br/>
நீதிறவாச் சொல்லின் நிசமாங்காண் பைங்கிளியே. 49.<br/>
<br/>
வாட்டாப் படாத மவுனஇன்பங் கையாலே<br/>
காட்டிக் கொடுத்தானைக் காண்பேனோ பைங்கிளியே. 50.<br/>
<br/>
வாரா வரவாக வந்தருளும் மோனருக்கென்<br/>
பேராசை எல்லாம்போய்ப் பேசிவா பைங்கிளியே. 51.<br/>
<br/>
விண்ணவர்தம் பாலமுதம் வேப்பங்கா யாகஎன்பால்<br/>
பண்ணியதெம் அண்ணல்மயல் பார்த்தாயோ பைங்கிளியே. 52.<br/>
<br/>
விண்ணுள் வளியடங்கி வேறற்ற தென்னஅருள்<br/>
கண்ணுள் அடங்கிடவுங் காண்பேனோ பைங்கிளியே. 53.<br/>
<br/>
விண்ணார் நிலவுதவழ் மேடையிலெல் லாருமுற<br/>
மண்ணான வீட்டிலென்னை வைத்ததென்னோ பைங்கிளியே. 54.<br/>
<br/>
உள்ளத்தி னுள்ளே ஒளித்திருந்தென் கள்ளமெல்லாம்<br/>
வள்ளல்அறிந் தால்எனக்கு வாயுமுண்டோ பைங்கிளியே. 55.<br/>
<br/>
ஆகத்தை நீக்குமுன்னே ஆவித் துணைவரைநான்<br/>
தாகத்தின் வண்ணந் தழுவனோ பைங்கிளியே. 56.<br/>
<br/>
தானே சுபாவந் தலைப்படநின் றான்ஞான<br/>
வானோ னவரும் வருவாரோ பைங்கிளியே. 57.<br/>
<br/>
கள்ளத் தலைவரவர் கைகாட்டிப் பேசாமல்<br/>
உள்ளத்தில் வந்த உபாயமென்னோ பைங்கிளியே. 58.<br/>
------------ <br/>
<br/>
<strong> <center>     45. எந்நாள்கண்ணி</center></strong><br/>
<br/>
 45.1. தெய்வ வணக்கம்<br/>
<br/>
நீர்பூத்த வேணி நிலவெறிப்ப மனறாடுங்<br/>
கார்பூத்த கண்டனையான் காணுநாள் எந்நாளோ. 1.<br/>
<br/>
பொன்னாரும் மன்றுள்மணிப் பூவைவிழி வண்டுசுற்றும்<br/>
என்னா ரமுதின்நலன் இச்சிப்ப தெந்நாளோ. 2.<br/>
<br/>
நீக்கிமலக் கட்டறுத்து நேரே வெளியிலெம்மைத்<br/>
தூக்கிவைக்குந் தாளைத் தொழுதிடிநாள் எந்நாளோ. 3.<br/>
<br/>
கருமுகங்காட் டாமல்என்றுங் கர்ப்பூரம் வீசுந்<br/>
திருமுகமே நோக்கித் திருக்கறுப்ப தெந்நாளோ. 4.<br/>
<br/>
வெஞ்சே லெனும்விழியார் வேட்கைநஞ்சுக் கஞ்சினரை<br/>
அஞ்சேல் எனுங்கைக் கபயமென்ப தெந்நாளோ. 5.<br/>
<br/>
ஆறு சமயத்தும் அதுவதுவாய் நின்றிலங்கும்<br/>
வீறு பரைதிருத்தாள் மேவுநாள் எந்நாளோ. 6.<br/>
<br/>
பச்சைநிற மாய்ச்சிவந்த பாகங் கலந்துவகை<br/>
இச்சையுடன் ஈன்றாளை யாங்காண்ப தெந்நாளோ. 7.<br/>
<br/>
ஆதியந்தங் காட்டா தகண்டிதமாய் நின்றுணர்த்தும்<br/>
போதவடி வாம்அடியைப் போற்றுநாள் எந்நாளோ. 8.<br/>
<br/>
கங்கை நிலவுசடைக் காட்டானைத் தந்தையெனும்<br/>
புங்கவெண்கோட் டானைபதம் புந்திவைப்ப தெந்நாளோ. 9.<br/>
<br/>
அஞ்சமுகங் காட்டாமல் ஆறுமுகங் காட்டவந்த<br/>
செஞ்சரணச் சேவடியைச் சிந்தைவைப்ப தெந்நாளோ. 10.<br/>
<br/>
தந்தைஇரு தாள்துணித்துத் தம்பிரான் தாள்சேர்ந்த<br/>
எந்தைஇரு தாளிணைக்கே இன்புறுவ தெந்நாளோ. 11.<br/>
<br/>
        45.2. குமரமரபின் வணக்கம்<br/>
<br/>
துய்ய கரமலரால் சொல்லாமல் சொன்னவுண்மை<br/>
ஐயனைக்கல் லால்அரசை யாமணைவ தெந்நாளோ. 1.<br/>
<br/>
சிந்தையினுக் கெட்டாத சிற்சுகத்தைக் காட்டவல்ல<br/>
நந்தியடிக் கீழ்க்குடியாய் நாமணைவ தெந்நாளோ. 2.<br/>
<br/>
எந்தை சனற்குமர னாதிஎமை ஆட்கொள்வான்<br/>
வந்த தவத்தினரை வாழ்த்துநாள் எந்நாளோ. 3.<br/>
<br/>
பொய்கண்டார் காணாப் புனிதமெனும் அத்துவித<br/>
மெய்கண்ட நாதன்அருள் மேவுநாள் எந்நாளோ. 4.<br/>
<br/>
பாதிவிருத் தத்தால்இப் பார்விருத்த மாகவுண்மை<br/>
சாதித்தார் பொன்னடியைத் தான்பணிவ தெந்நாளோ. 5. <br/>
<br/>
சிற்றம் பலமன்னுஞ் சின்மயராந் தில்லைநகர்க்<br/>
கொற்றங் குடிமுதலைக் கூறுநாள் எந்நாளோ. 6.<br/>
<br/>
குறைவிலருள் ஞானமுதல் கொற்றங் குடியடிகள்<br/>
நறைமலர்த்தாட் கன்புபெற்று நாமிருப்ப தெந்நாளோ. 7.<br/>
<br/>
நாளவங்கள் போகாமல் நன்னெறியைக் காட்டிஎமை<br/>
ஆளவந்த கோலங்கட் கன்புவைப்ப தெந்நாளோ. 8.<br/>
<br/>
என்னறிவை உள்ளடக்கி என்போல் வருமவுனி<br/>
தன்னறிவுக் குள்ளேநான் சாருநாள் எந்நாளோ. 9.<br/>
<br/>
ஆறுளன்றை நாடின்அதற் காறுமுண்டா மென்றெமக்குக்<br/>
கூறும் மவுனியருள் கூடுநாள் எந்நாளோ. 10.<br/>
<br/>
நில்லாமல் நின்றருளை நேரேபா ரென்றவொரு<br/>
சொல்லால் மவுனியருள் தோற்றுநாள் எந்நாளோ. 11.<br/>
<br/>
வைதிகமாஞ் சைவ மவுனிமவு னத்தளித்த<br/>
மெய்திகழ்ந்தென் அல்லல் விடியுநாள் எந்நாளோ. 12.<br/>
<br/>
வாக்குமன மற்ற மவுனிமவு னத்தருளே<br/>
தாக்கவும்என் அல்லலெல்லாந் தட்டழிவ தெந்நாளோ. 13.<br/>
<br/>
        45.3. அடியார் வணக்கம்<br/>
<br/>
வெம்பந்தந் தீர்த்துலகாள் வேந்தன் திருஞான<br/>
சம்பந் தனையருளாற் சாருநாள் எந்நாளோ. 1.<br/>
<br/>
ஏரின் சிவபோகம் இங்கிவற்கே என்னஉழ<br/>
வாரங்கொள் செங்கையர்தாள் வாரம்வைப்ப தெந்நாளே. 2.<br/>
<br/>
பித்தரிறை என்றறிந்து பேதைபால் தூதனுப்பு<br/>
வித்த தமிழ்ச்சமர்த்தர் மெய்புகழ்வ தெந்நாளோ. 3.<br/>
<br/>
போதவூர் நாடறியப் புத்தர்தமை வாதில்வென்ற<br/>
வாதவூர் ஐயன்அன்பை வாஞ்சிப்ப தெந்நாளோ. 4.<br/>
<br/>
ஓட்டுடன்பற் றின்றி உலகைத் துறந்தசெல்வப்<br/>
பட்டினத்தார் பத்ரகிரி பண்புணர்வ தெந்நாளோ. 5.<br/>
<br/>
கண்டதுபொய் என்றகண்டா காரசிவம் மெய்யெனவே<br/>
விண்டசிவ வாக்கியர்தாள் மேவுநாள் எந்நாளோ. 6.<br/>
<br/>
சக்கர வர்த்தி தவராச யோகியெனும்<br/>
மிக்கதிரு மூலன்அருள் மேவுநாள் எந்நாளோ. 7.<br/>
<br/>
கந்தரநு பூதிபெற்றுக் கந்தரநு பூதிசொன்ன<br/>
எந்தைஅருள் நாடி இருக்குநாள் எந்நாளோ. 8.<br/>
<br/>
எண்ணரிய சித்தர் இமையோர் முதலான்<br/>
பண்ணவர்கள் பத்தரருள் பாலிப்ப தெந்நாளோ. 9.<br/>
<br/>
       45.4. யாக்கையைப் பழித்தல்<br/>
<br/>
சுக்கிலமும் நீருஞ் சொரிமலமும் நாறும்உடல்<br/>
புக்குழலும் வாஞ்சையினிப் போதும்என்ப தெந்நாளோ. 1.<br/>
<br/>
நீர்க்குமிழி பூணமைத்து நின்றாலும் நில்லாமெய்<br/>
பார்க்குமிடத் திதன்மேற் பற்றறுவ தெந்நாளோ. 2.<br/>
<br/>
காக்கைநரி செந்நாய் கழுகொருநாள் கூடியுண்டு<br/>
தேக்குவிருந் தாம்உடலைச் சீஎன்ப தெந்நாளோ. 3.<br/>
<br/>
செங்கிருமி யாதி செனித்தசென்ம பூமியினை<br/>
இங்கெனுட லென்னும் இழுக்கொழிவ தெந்நாளோ. 4.<br/>
<br/>
தத்துவர்தொண் ணூற்றறுவர் தாமாய்வாழ் இந்நாட்டைப்<br/>
பித்தன்நான் என்னும் பிதற்றொழிவ தெந்நாளோ. 5.<br/>
<br/>
ஊனொன்றி நாதன் உணர்த்தும்அதை விட்டறிவேன்<br/>
நானென்ற பாவிதலை நாணுநாள் எந்நாளோ. 6.<br/>
<br/>
வேலையிலா வேதன் விதித்தஇந்த்ர சாலவுடல்<br/>
மாலைவியா பார மயக்கொழிவ தெந்நாளோ. 7.<br/>
<br/>
ஆழ்ந்து நினைக்கின் அரோசிகமாம் இவ்வுடலில்<br/>
வாழ்ந்துபெறும் பேற்றை மதிக்குநாள் எந்நாளோ. 8.<br/>
<br/>
மும்மலச்சே றான முழுக்கும்பி பாகமெனும்<br/>
இம்மலகா யத்துள் இகழ்ச்சிவைப்ப தெந்நாளோ. 9.<br/>
<br/>
நாற்றமிகக் காட்டு நவவாயில் பெற்றபசுஞ்<br/>
சோற்றுத் துருத்தி சுமைஎன்ப தெந்நாளோ. 10.<br/>
<br/>
உருவிருப்ப வுள்ளேதான் ஊறும் மலக்கேணி<br/>
அருவருப்பு வாழ்க்கையைக்கண் டஞ்சுநாள் எந்நாளோ. 11.<br/>
<br/>
        45.5. மாதர் மயக்கருத்தல்<br/>
<br/>
மெய்வீசு நாற்றமெலாம் மிக்கமஞ்ச ளால்மறைத்துப்<br/>
பொய்வீசும் வாயார் புலையொழிவ தெந்நாளோ. 1.<br/>
<br/>
திண்ணியநெஞ் சப்பறவை சிக்கக் குழற்காட்டில்<br/>
கண்ணிவைப்போர் மாயங் கடக்குநாள் எந்நாளோ. 2.<br/>
<br/>
கண்டுமொழி பேசிமனங் கண்டுகொண்டு கைவிலையாக்<br/>
கொண்டுவிடு மானார்பொய்க் கூத்தொழிவ தெந்நாளோ. 3.<br/>
<br/>
காமனைவா வென்றிருண்ட கண்வலையை வீசும்மின்னார்<br/>
நாமம் மறந்தருளை நண்ணுநாள் எந்நாளோ. 4.<br/>
<br/>
கண்களில்வெண் பீளை கரப்பக் கருமையிட்ட<br/>
பெண்கள்மயல் தப்பிப் பிழைக்குநாள் எந்நாளோ. 5.<br/>
<br/>
வீங்கித் தளர்ந்து விழுமுலையார் மேல்வீழ்ந்து<br/>
தூங்குமதன் சோம்பைத் துடைக்குநாள் எந்நாளோ. 6.<br/>
<br/>
கச்சிருக்குங் கொங்கை கரும்பிருக்கும் இன்மாற்றம்<br/>
வைச்சிருக்கும் மாதர் மயக்கொழிவ தெந்நாளோ. 7.<br/>
<br/>
பச்சென்ற கொங்கைப் பரப்பியர்பா ழானமயல்<br/>
நச்சென் றறிந்தருளை நண்ணுநாள் எந்நாளோ. 8.<br/>
<br/>
உந்திச் சுழியால் உளத்தைச் சுழித்தகன<br/>
தந்தித் தனத்தார் தமைமறப்ப தெந்நாளோ.  9.<br/>
<br/>
தட்டுவைத்த சேலைக் கொய்சகத்திற் சிந்தைஎல்லாங்<br/>
கட்டிவைக்கும் மாயமின்னார் கட்டழிவ தெந்நாளோ. 10.<br/>
<br/>
ஆழாழி என்ன அளவுபடா வஞ்சநெஞ்சப்<br/>
பாழான மாதர்மயல் பற்றொழிவ தெந்நாளோ. 11.<br/>
<br/>
தூயபனித் திங்கள் சுடுவதெனப் பித்தேற்றும்<br/>
மாய மடவார் மயக்கொழிவ தெந்நாளோ. 12.<br/>
<br/>
ஏழைக் குறும்புசெய்யும் ஏந்திழையார் மோகமெனும்<br/>
பாழைக் கடந்து பயிராவ தெந்நாளோ. 13.<br/>
<br/>
விண்டு மொழிகுளறி வேட்கைமது மொண்டுதருந்<br/>
தொண்டியர்கள் கட்கடையிற் சுற்றொழிவ தெந்நாளோ. 14.<br/>
<br/>
மெய்யிற் சிவம்பிறக்க மேவும்இன்பம் போல்மாதர்<br/>
பொய்யிலின் பின்றென்று பொருந்தாநாள் எந்நாளோ. 15.<br/>
<br/>
        45.6. தத்துவ முறைமை<br/>
<br/>
ஐம்பூதத் தாலே அலக்கழிந்த தோடமற<br/>
எம்பூத நாதனருள் எய்துநாள் எந்நாளோ. 1.<br/>
<br/>
சத்தமுத லாம்புலனிற் சஞ்சரித்த கள்வரெனும்<br/>
பித்தர்பயந் தீர்ந்து பிழைக்குநாள் எந்நாளோ. 2.<br/>
<br/>
நாளும் பொறிவழியை நாடாத வண்ணம்எமை<br/>
ஆளும் பொறியால் அருள்வருவ தெந்நாளோ. 3.<br/>
<br/>
வாக்காதி யானகன்ம மாயைதம்பால் வீண்காலம்<br/>
போக்காமல் உண்மை பொருந்துநாள் எந்நாளோ. 4.<br/>
<br/>
மனமான வானரக்கைம் மாலையாக் காமல்<br/>
எனையாள் அடிகளடி எய்துநாள் எந்நாளோ. 5.<br/>
<br/>
வேட்டைப் புலப்புலையர் மேவாத வண்ணமனக்<br/>
காட்டைத் திருத்திக் கரைகாண்ப தெந்நாளோ. 6.<br/>
<br/>
உந்து பிறப்பிறப்பை உற்றுவிடா தெந்தையருள்<br/>
வந்து பிறக்க மனமிறப்ப தெந்நாளோ. 7.<br/>
<br/>
புத்திஎனுந் துத்திப் பொறியரவின் வாய்த்தேரை<br/>
ஒத்துவிடா தெந்தையருள் ஓங்குநாள் எந்நாளோ. 8.<br/>
<br/>
ஆங்கார மென்னுமத யானைவா யிற்கரும்பாய்<br/>
ஏங்காமல் எந்தையருள் எய்துநாள் எந்நாளோ. 9.<br/>
<br/>
சித்தமெனும் பௌவத் திரைக்கடலில் வாழ்துரும்பாய்<br/>
நித்தமலை யாதருளில் நிற்குநாள் எந்நாளோ. 10.<br/>
<br/>
வித்தியா தத்துவங்கள் ஏழும் வெருண்டோடச்<br/>
சுத்தபர போகத்தைத் துய்க்குநாள் எந்நாளோ. 11.<br/>
<br/>
சுத்தவித்தை யேமுதலாத் தோன்றுமோர் ஐந்துவகைத்<br/>
தத்துவத்தை நீங்கிஅருள் சாருநாள் எந்நாளோ. 12.<br/>
<br/>
பொல்லாத காமப் புலைத்தொழிலில் என்னறிவு<br/>
செல்லாமல் நன்னெறியிற் சேருநாள் எந்நாளோ. 13.<br/>
<br/>
அடிகளடிக் கீழ்க்குடியாய் யாம்வாழா வண்ணங்<br/>
குடிகெடுக்கும் பாழ்மடிமைக் கூறொழிவ தெந்நாளோ. 14.<br/>
<br/>
ஆன புறவிக்கருவி ஆறுபத்தும் மற்றுளவும்<br/>
போனவழி யுங்கூடப் புல்முளைப்ப தெந்நாளோ. 15.<br/>
<br/>
அந்தகனுக் கெங்கும்இரு ளானவா றாஅறிவில்<br/>
வந்தஇருள் வேலை வடியுநாள் எந்நாளோ. 16.<br/>
<br/>
புன்மலத்தைச் சேர்ந்துமல போதம் பொருந்துதல்போய்<br/>
நின்மலத்தைச் சேர்ந்துமல நீங்குநாள் எந்நாளோ. 17.<br/>
<br/>
கண்டுகண்டுந் தேறாக் கலக்கமெல்லாந் தீர்வண்ணம்<br/>
பண்டைவினை வேரைப் பறிக்குநாள் எந்நாளோ. 18.<br/>
<br/>
பைங்கூழ் வினைதான் படுசாவி யாகஎமக்<br/>
கெங்கோன் கிரணவெயில் எய்துநாள் எந்நாளோ. 19.<br/>
<br/>
குறித்தவித மாதியாற் கூடும்வினை எல்லாம்<br/>
வறுத்தவித்தாம் வண்ணம்அருள் வந்திடுநாள் எந்நாளோ. 20.<br/>
<br/>
சஞ்சிதமே யாதி சரக்கான முச்சேறும்<br/>
வெந்தபொரி யாகஅருள் மேவுநாள் எந்நாளோ. 21.<br/>
<br/>
தேகமுதல் நான்காத் திரண்டொன்றாய் நின்றிலகும்<br/>
மோகமிகு மாயை முடியுநாள் எந்நாளோ. 22.<br/>
<br/>
சத்த முதலாத் தழைத்திங் கெமக்குணர்த்துஞ்<br/>
சுத்தமா மாயை தொடக்கறுவ தெந்நாளோ. 23.<br/>
<br/>
எம்மை வினையை இறையைஎம்பாற் காட்டாத<br/>
அம்மை திரோதை அகலுநாள் எந்நாளோ. 24.<br/>
<br/>
நித்திரையாய் வந்து நினைவழிக்குங் கேவலமாஞ்<br/>
சத்துருவை வெல்லுஞ் சமர்த்தறிவ எந்நாளோ. 25.<br/>
<br/>
சன்னல்பின்ன லான சகலமெனும் குப்பையிடை<br/>
முன்னவன்ஞா னக்கனலை மூட்டுநாள் எந்நாளோ. 26.<br/>
<br/>
மாயா விகார மலமொழிசுத் தாவத்தை<br/>
தோயா அருளைத் தொடருநாள் எந்நாளோ. 27.<br/>
<br/>
        45.7. தன் உண்மை<br/>
<br/>
உடம்பறியும் என்னும்அந்த ஊழலெல்லாந் தீரத்<br/>
திடம்பெறவே எம்மைத் தெரிசிப்ப தெந்நாளோ.  1.<br/>
<br/>
செம்மையறி வாலறிந்து தேகாதிக் குள்ளிசைந்த<br/>
எம்மைப் புலப்படவே யாமறிவ தெந்நாளோ. 2.<br/>
<br/>
தத்துவமாம் பாழ்த்த சடவுருவைத் தான்சுமந்த<br/>
சித்துருவாம் எம்மைத் தெரிசிப்ப தெந்நாளோ. 3.<br/>
<br/>
பஞ்சப் பொறியைஉயி ரென்னும் அந்தப் பஞ்சமறச்<br/>
செஞ்செவே எம்மைத் தெரிசிப்ப தெந்நாளோ. 4.<br/>
<br/>
அந்தக் கரணமுயி ராமென்ற அந்தரங்க<br/>
சிந்தைக் கணத்தில்எம்மைத் தேர்ந்தறிவ தெந்நாளோ. 5.<br/>
<br/>
முக்குணத்தைச் சீவனென்னும் மூடத்தை விட்டருளால்<br/>
அக்கணமே எம்மை அறிந்துகொள்வ தெந்நாளோ. 6.<br/>
<br/>
காலைஉயிர் என்னுங் கலாதிகள்சொற் கேளாமல்<br/>
சீலமுடன் எம்மைத் தெளிந்துகொள்வ தெந்நாளோ. 7.<br/>
<br/>
வான்கெடுத்துத் தேடும் மதிகேடர் போலஎமை<br/>
நான்கெடுத்துத் தேடாமல் நன்கறிவ தெந்நாளோ. 8.<br/>
<br/>
        45.8. அருளியல்பு<br/>
<br/>
ஈனந் தருநா அதுநமக்கு வேண்டாவென்<br/>
றானந்த நாட்டில் அவதரிப்ப தெந்நாளோ. 1.<br/>
<br/>
பொய்க்காட்சி யான புவனத்தை விட்டருளாம்<br/>
மெய்க்காட்சி யாம்புவனம் மேவுநாள் தெந்நாளோ. 2.<br/>
<br/>
ஆதியந்தங் காட்டாமல் அம்பரம்போ லேநிறைந்த<br/>
தீதில் அருட்கடலைச் சேருநாள் எந்நாளோ. 3.<br/>
<br/>
எட்டுத் திசைக்கீழ்மேல் எங்கும் பெருகிவரும்<br/>
வெட்டவெளி விண்ணாற்றின் மெய்தோய்வ தெந்நாளோ. 4.<br/>
<br/>
சூதான மென்று சுருதிஎல்லாம் ஓலமிடும்<br/>
மீதான மானவெற்பை மேவுநாள் எந்நாளோ. 5.<br/>
<br/>
வெந்துவெடிக் கின்றசிந்தை வெப்பகலத் தண்ணருளாய்<br/>
வந்துபொழி கின்ற மழைகாண்ப தெந்நாளோ. 6.<br/>
<br/>
சூரியர்கள் சந்திரர்கள் தோன்றாச் சுயஞ்சோதிப்<br/>
பூரணதே யத்திற் பொருந்துநாள் எந்நாளோ. 7.<br/>
<br/>
கன்றுமன வெப்பக் கலக்கமெலாந் தீரஅருள்<br/>
தென்றல்வந்து வீசுவெளி சேருநாள் எந்நாளோ. 8.<br/>
<br/>
கட்டுநமன் செங்கோல் கடாவடிக்குங் கோலாக<br/>
வெட்ட வெளிப்பொருளை மேவுநாள் எந்நாளோ. 9.<br/>
<br/>
சாலக் கபாடத் தடைதீர எம்பெருமான்<br/>
ஓலக்க மண்டபத்துள் ஓடுநாள் எந்நாளோ. 10.<br/>
<br/>
விண்ணவன்தா ளென்னும் விரிநிலா மண்டபத்தில்<br/>
தண்ணீர் அருந்தித் தளர்வொழிவ தெந்நாளோ. 11.<br/>
<br/>
வெய்யபுவி பார்த்து விழித்திருந்த அல்லலறத்<br/>
துய்ய அருளில துயிலுநாள் எந்நாளோ. 12.<br/>
<br/>
வெய்ய பிறவிவெயில் வெப்பமெல்லாம் விட்டகல<br/>
ஐயனடி நீழல் அணையுநாள் எந்நாளோ. 13.<br/>
<br/>
வாதைப் பிறவி வளைகடலை நீந்தஐயன்<br/>
பாதப் புணைஇணையைப் பற்றுநாள் எந்நாளோ. 14.<br/>
<br/>
ஈனமில்லா மெய்பொருளை இம்மையிலே காணவெளி<br/>
ஞானமெனும் அஞ்சனத்தை நான்பெறுவ தெந்நாளோ. 15.<br/>
<br/>
எல்லாம் இறந்தவிடத் தெந்தைநிறை வாம்வடிவைப்<br/>
புல்லாமற் புல்லிப் புணருநாள் எந்நாளோ. 16.<br/>
<br/>
சடத்துளுயிர் போலெமக்குத் தானுயிராய் ஞானம்<br/>
நடத்துமுறை கண்டுபணி நாம்விடுவ தெந்நாளோ. 17.<br/>
<br/>
எக்கணுமாந் துன்ப இருட்கடலை விட்டருளால்<br/>
மிக்ககரை ஏறி வெளிப்படுவ தெந்நாளோ. 18.<br/>
<br/>
        45.9. பொருளியல்பு<br/>
<br/>
கைவிளக்கின் பின்னேபோய்க் காண்பார்போல் மெய்ஞ்ஞான<br/>
மெய்விளக்கின் பின்னேபோய் மெய்காண்ப தெந்நாளோ. 1.<br/>
<br/>
கேடில்பசு பாசமெல்லாங் கீழ்ப்படவுந் தானேமேல்<br/>
ஆடுஞ் சுகப்பொருளுக் கன்புறுவ தெந்நாளோ. 2.<br/>
<br/>
ஆணவத்தை நீக்கி அறிவூடே ஐவகையாக்<br/>
காணவத்தைக் கப்பாலைக் காணுநாள் எந்நாளோ. 3.<br/>
<br/>
நீக்கப் பிரியா நினைக்கமறக் கக்கூடாப்<br/>
போக்குவர வற்ற பொருளணைவ தெந்நாளோ. 4.<br/>
<br/>
அண்டருக்கும் எய்ப்பில்வைப்பாம் ஆரமுதை என்அகத்தில்<br/>
கண்டுகொண்டு நின்று களிக்கும்நாள் எந்நாளோ. 5.<br/>
<br/>
காட்டுந் திருவருளே கண்ணாகக் கண்டுபர<br/>
வீட்டின்ப மெய்ப்பொருளை மேவுநாள் எந்நாளோ. 6.<br/>
<br/>
நானான தன்மை நழுவியே எவ்வுயிர்க்குந்<br/>
தானான உண்மைதனைச் சாருநாள் எந்நாளோ. 7.<br/>
<br/>
சிந்தை மறந்து திருவருளாய் நிற்பவர்பால்<br/>
வந்தபொருள் எம்மையுந்தான் வாழ்விப்ப தெந்நாளோ. 8.<br/>
<br/>
எள்ளுக்குள் எண்ணெய்போல் எங்கும் வியாபகமாய்<br/>
உள்ளஒன்றை உள்ளபடி ஓருநாள் எந்நாளோ. 9.<br/>
<br/>
அருவுருவம் எல்லாம் அகன்றதுவா யான<br/>
பொருளெமக்கு வந்து புலப்படுவ தெந்நாளோ. 10.<br/>
<br/>
ஆரணமுங் காணா அகண்டிதா காரபரி<br/>
பூரணம்வந் தெம்மைப் பொருந்துநாள் எந்நாளோ. 11.<br/>
<br/>
சத்தொடுசித் தாகித் தயங்கியஆ னந்தபரி<br/>
சுத்த அகண்டசிவந் தோன்றுநாள் எந்நாளோ. 12.<br/>
<br/>
எங்கெங்கும் பார்த்தாலும் இன்புருவாய் நீக்கமின்றித்<br/>
தங்குந் தனிப்பொருளைச் சாருநாள் எந்நாளோ. 13.<br/>
<br/>
அடிமுடிகாட் டாதசுத்த அம்பரமாஞ் சோதிக்<br/>
கடுவெளிவந் தென்னைக் கலக்குநாள் எந்நாளோ. 14.<br/>
<br/>
ஒன்றனையுங் காட்டா உளத்திருளைச் சூறையிட்டு<br/>
நின்றபரஞ் சோதியுடன் நிற்குநாள் எந்நாளோ. 15.<br/>
<br/>
எந்தச் சமயம் இசைந்தும்அறி வூடறிவாய்<br/>
வந்தபொரு ளேபொருளா வாஞ்சிப்ப தெந்நாளோ. 16.<br/>
<br/>
எவ்வாறிங் குற்றுணர்ந்தார் யாவர் அவர்தமக்கே<br/>
அவ்வாறாய் நின்றபொருட் கன்புவைப்ப தெந்நாளோ. 17.<br/>
<br/>
பெண்ணாண் அலியெனவும் பேசாமல் என்அறிவின்<br/>
கண்ணூடே நின்றஒன்றைக் காணுநாள் எந்நாளோ. 18.<br/>
<br/>
நினைப்பும் மறப்பும்அற நின்றபரஞ் சோதி<br/>
தனைப்புலமா என்னறிவிற் சந்திப்ப தெந்நாளோ. 19.<br/>
<br/>
        45.10. ஆனந்த இயல்பு<br/>
<br/>
பேச்சுமூச் சில்லாத பேரின்ப வெள்ளமுற்று<br/>
நீச்சுநிலை காணாமல் நிற்குநாள் எந்நாளோ. 1.<br/>
<br/>
சித்தந் தெளிந்தோர் தெளிவில் தெளிவான<br/>
சுத்த சுகக்கடலுள் தோயுநாள் எந்நாளோ. 2.<br/>
<br/>
சிற்றின்பம் உண்டூழ் சிதையஅனந் தங்கடல்போல்<br/>
முற்றின்ப வெள்ளம்எமை மூடுநாள் எந்நாளோ. 3.<br/>
<br/>
எல்லையில்பே ரின்பமயம் எப்படிஎன் றோர்தமக்குச்<br/>
சொல்லறியா ஊமர்கள்போற் சொல்லுநாள் எந்நாளோ. 4.<br/>
<br/>
அண்டரண்ட கோடி அனைத்தும் உகாந்தவெள்ளங்<br/>
கொண்டதெனப் பேரின்பங் கூடுநாள் எந்நாளோ. 5.<br/>
<br/>
ஆதியந்த மில்லாத ஆதிஅ நாதிஎனுஞ்<br/>
சோதிஇன்பத் தூடே துளையுநாள் எந்நாளோ. 6.<br/>
<br/>
சாலோக மாதி சவுக்கியமும் விட்டநம்பால்<br/>
மேலான ஞானஇன்பம் மேவ்ய்நாள் எந்நாளோ. 7.<br/>
<br/>
தற்பரத்தி னுள்ளேயுஞ் சாலோக மாதியெனும்<br/>
பொற்பறிந்தா னந்தம் பொருந்துநாள் எந்நாளோ. 8.<br/>
<br/>
உள்ளத்தி னுள்ளே தான் ஊறுஞ் சிவானந்த<br/>
வெள்ளந் துளைந்து விடாய்தீர்வ தெந்நாளோ. 9.<br/>
<br/>
கன்னலுடன் முக்கனியுங் கற்கண்டுஞ் சீனியுமாய்<br/>
மன்னும்இன்ப ஆரமுதை வாய்மடுப்ப தெந்நாளோ. 10.<br/>
<br/>
மண்ணூ டுழன்ற மயக்கமெல்லாந் தீர்ந்திடவும்<br/>
விண்ணூ டெழுந்தசுகம் மேவுநாள் எந்நாளோ. 11.<br/>
<br/>
கானற் சலம்போன்ற கட்டுழலைப் பொய்தீர<br/>
வானமுத வாவி மருவுநாள் எந்நாளோ. 12.<br/>
<br/>
தீங்கரும்பென் றால்இனியா தின்றால் இனிப்பனபோல்<br/>
பாங்குறும்பே ரின்பம் படைக்குநாள் எந்நாளோ. 13.<br/>
<br/>
புண்ணியபா வங்கள் பொருந்தாமெய் யன்பரெல்லாம்<br/>
நண்ணியபே ரின்பசுகம் நானணைவ தெந்நாளோ. 14.<br/>
<br/>
        45.11. அன்புநிலை<br/>
<br/>
தக்கரவி கண்ட சரோருகம்போல் என்னிதயம்<br/>
மிக்கஅருள் கண்டு விகசிப்ப தெந்நாளோ. 1.<br/>
<br/>
வானமுகில் கண்ட மயூரபட்சி போலஐயன்<br/>
ஞானநடங் கண்டு நடிக்குநாள் எந்நாளோ. 2.<br/>
<br/>
சந்திரனை நாடுஞ் சகோரபட்சி போல்அறிவில்<br/>
வந்தபரஞ் சோதியையான் வாஞ்சிப்ப தெந்நாளோ. 3.<br/>
<br/>
சூத்திரமெய்ப் புற்றகத்துக் குண்டலிப்பாம் பொன்றாட்டுஞ்<br/>
சித்தனைஎன் கண்ணால் தரிசிப்ப தெந்நாளோ. 4.<br/>
<br/>
அந்தரத்தே நின்றாடும் ஆனந்தக் கூத்தனுக்கென்<br/>
சிந்தை திறைகொடுத்துச் சேவிப்ப தெந்நாளோ. 5.<br/>
<br/>
கள்ளனிவன் என்றுமெள்ளக் கைவிடுதல் காரியமோ<br/>
வள்ளலே என்று வருந்துநாள் எந்நாளோ. 6.<br/>
<br/>
விண்ணாடர் காணா விமலா பரஞ்சோதி<br/>
அண்ணாவா வாவென் றரற்றுநாள் எந்நாளோ. 7.<br/>
<br/>
ஏதேது செய்தாலும் என்பணிபோய் நின்பணியாம்<br/>
மாதேவா என்று வருந்துநாள் எந்நாளோ. 8.<br/>
<br/>
பண்டுங்கா ணேன்நான் பழம்பொருளே இன்றும்உனைக்<br/>
கண்டுங்கா ணேன்எனவுங் கைகுவிப்ப தெந்நாளோ. 9.<br/>
<br/>
பொங்கேத மான புழுக்கமெலாந் தீரஇன்பம்<br/>
எங்கேஎங் கேஎன் றிரங்குநாள் எந்நாளோ. 10.<br/>
<br/>
கடலின்மடை கண்டதுபோற் கண்ணீ ராறாக<br/>
உடல்வெதும்பி மூர்ச்சித் துருகுநாள் எந்நாளோ. 11.<br/>
<br/>
புலர்ந்தேன் முகஞ்சருகாய்ப் போனேன்நிற் காண<br/>
அலந்தேன்என் றேங்கி அழுங்குநாள் எந்நாளோ. 12.<br/>
<br/>
புண்ணீர்மை யாளர் புலம்புமா போற்புலம்பிக்<br/>
கண்ணீருங் கம்பலையுங் காட்டுநாள் எந்நாளோ. 13.<br/>
<br/>
போற்றேனென் றாலும்என்னைப் புந்திசெயும் வேதனைக்கிங்<br/>
காற்றேன்ஆற் றேனென் றரற்றுநாள் எந்நாளோ. 14.<br/>
<br/>
பொய்ம்முடங்கும் பூமிசில போட்டலறப் பூங்கமலன்<br/>
கைம்முடங்க நான்சனனக் கட்டறுவ தெந்நாளோ. 15.<br/>
<br/>
கற்குணத்தைப் போன்றவஞ்சக் காரர்கள்கை கோவாமல்<br/>
நற்குணத்தார் கைகோத்து நான்திரிவ தெந்நாளோ. 16.<br/>
<br/>
துட்டனைமா மாயைச் சுழல்நீக்கி அந்தரமே<br/>
விட்டனையோ என்று வியக்குநாள் எந்நாளோ. 17.<br/>
<br/>
        45.12. அன்பர் நெறி<br/>
<br/>
அத்துவா எல்லாம் அடங்கச்சோ தித்தபடிச்<br/>
சித்துருவாய் நின்றார் தெளிவறிவ தெந்நாளோ. 1.<br/>
<br/>
மூச்சற்றுச் சிந்தை முயற்சியற்று மூதறிவாய்ப்<br/>
பேச்சற்றோர் பெற்றஒன்றைப் பெற்றிடுநாள் எந்நாளோ. 2.<br/>
<br/>
கோட்டாலை யான குணமிறந்த நிர்க்குணத்தோர்<br/>
தேட்டாலே தேடுபொருள் சேருநாள் தெந்நாளோ. 3.<br/>
<br/>
கெடுத்தே பசுத்துவத்தைக் கேடிலா ஆனந்தம்<br/>
அடுத்தோ ரடுத்தபொருட் கார்வம்வைப்ப தெந்நாளோ. 4.<br/>
<br/>
கற்கண்டால் ஓடுகின்ற காக்கைபோல் பொய்ம்மாயச்<br/>
சொற்கண்டால் ஓடும்அன்பர் தோய்வறிவ தெந்நாளோ. 5.<br/>
<br/>
மெய்த்தகுலங் கல்விபுனை வேடமெலாம் ஓடவிட்ட<br/>
சித்தரொன்றுஞ் சேராச் செயலறிவ தெந்நாளோ. 6.<br/>
<br/>
குற்றச் சமயக் குறும்படர்ந்து தற்போதம்<br/>
அற்றவர்கட் கற்றபொருட் கன்புவைப்ப தெந்நாளோ. 7.<br/>
<br/>
தர்க்கமிட்டுப் பாழாஞ் சமயக் குதர்க்கம்விட்டு<br/>
நிற்குமவர் கண்டவழி நேர்பெறுவ தெந்நாளோ. 8.<br/>
<br/>
வீறியவே தாந்தமுதல் மிக்க கலாந்தம்வரை<br/>
ஆறுமுணர்ந் தோருணர்வுக் கன்புவைப்ப தெந்நாளோ. 9.<br/>
<br/>
கண்டஇட மெல்லாங் கடவுள்மயம் என்றறிந்து<br/>
கொண்டநெஞ்சர் நேயநெஞ்சிற் கொண்டிருப்ப தெந்நாளோ. 10.<br/>
<br/>
பாக்கியங்க ளெல்லாம் பழுத்து மனம்பழுத்தோர்<br/>
நோக்குந் திருக்கூத்தை நோக்குநாள் எந்நாளோ. 11.<br/>
<br/>
எவ்வுயிருந் தன்னுயிர்போல் எண்ணுந் தபோதனர்கள்<br/>
செவ்வறிவை நாடிமிகச் சிந்தைவைப்ப தெந்நாளோ. 12.<br/>
<br/>
        45.13. அறிஞர் உரை<br/>
<br/>
இருநிலனாய்த் தீயாகி என்றதிருப் பாட்டின்<br/>
பெருநிலையைக் கண்டணைந்து பேச்சறுவ தெந்நாளோ. 1.<br/>
<br/>
அற்றவர்கட் கற்றசிவன் ஆமென்ற அத்துவித<br/>
முற்றுமொழி கண்டருளில் மூழ்குநாள் எந்நாளோ. 2.<br/>
<br/>
தானென்னை முன்படைத்தான் என்ற தகவுரையை<br/>
நானென்னா உண்மைபெற்று நாமுணர்வ தெந்நாளோ. 3.<br/>
<br/>
என்னுடைய தோழனுமாய் என்ற திருப்பாட்டின்<br/>
நன்னெறியைக் கண்டுரிமை நாஞ்செய்வ தெந்நாளோ. 4.<br/>
<br/>
ஆருடனே சேரும் அறிவென்ற அவ்வுரையைத்<br/>
தேரும் படிக்கருள்தான் சேருநாள் எந்நாளோ. 5.<br/>
<br/>
உன்னில்உன்னும் என்ற உறுமொழியால் என்னிதயந்<br/>
தன்னில்உன்னி நன்னெறியைச் சாருநாள் எந்நாளோ. 6.<br/>
<br/>
நினைப்பறவே தான்நினைந்தேன் என்றநிலை நாடி<br/>
அனைத்துமாம் அப்பொருளில் ஆழுநாள் எந்நாளோ. 7.<br/>
<br/>
சென்றுசென் றேயணுவாய்த் தேய்ந்துதேய்ந் தொன்றாகி<br/>
நின்றுவிடும் என்றநெறி நிற்குநாள் எந்நாளோ. 8.<br/>
<br/>
ஆதியந்த மில்லா அரியபரஞ் சோதிஎன்ற<br/>
நீதிமொழி கண்டதுவாய் நிற்குநாள் எந்நாளோ. 9.<br/>
<br/>
பிறிதொன்றி லாசையின்றிப் பெற்றிருந்தேன் என்ற <br/>
நெறியுடையான் சொல்லில்நிலை நிற்குநாள் எந்நாளோ. 10.<br/>
<br/>
திரையற்ற நீர்போல் தெளியஎனத் தேர்ந்த<br/>
உரைபற்றி உற்றங்கு ஒடுங்குநாள் எந்நாளோ. 11.<br/>
<br/>
அறியா அறிவில் அவிழ்ந்தேற என்ற<br/>
நெறியாம் உரையுணர்ந்து நிற்குநாள் எந்நாளோ. 12.<br/>
<br/>
எனக்குள்நீ என்றும் இயற்கையாப் பின்னும்<br/>
உனக்குள்நான் என்ற உறுதிகொள்வ தெந்நாளோ. 13.<br/>
<br/>
அறிவை அறிவதுவே யாகும் பொருளென்று<br/>
உறுதிசொன்ன உண்மையினை ஒருநாள் எந்நாளோ. 14.<br/>
<br/>
        45.14. நிற்குநிலை<br/>
<br/>
பண்ணின் இசைபோலப் பரமன்பால் நின்றதிறன்<br/>
எண்ணி அருளாகி இருக்குநாள் எந்நாளோ. 1.<br/>
<br/>
அறிவோ டறியாமை அற்றறிவி னூடே<br/>
குறியி லறிவுவந்து கூடுநாள் எந்நாளோ. 2.<br/>
<br/>
சொல்லால் மனத்தால் தொடராச்சம் பூரணத்தில்<br/>
நில்லா நிலையாய் நிலைநிற்ப தெந்நாளோ.  3.<br/>
<br/>
செங்கதிரின் முன்மதியந் தேசடங்கி நின்றிடல்போல்<br/>
அங்கணனார் தாளில் அடங்குநாள் எந்நாளோ. 4.<br/>
<br/>
வானூ டடங்கும் வளிபோல இன்புருவாங்<br/>
கோனூ டடங்குங் குறிப்பறிவ தெந்நாளோ. 5.<br/>
<br/>
செப்பரிய தண்கருணைச் சிற்சுகனார் பூரணத்தில்<br/>
அப்பினிடை உப்பாய் அணையுநாள் எந்நாளோ. 6.<br/>
<br/>
தூய அறிவான சுகரூப சோதிதன்பால்<br/>
தீயில் இரும்பென்னத் திகழுநாள் எந்நாளோ. 7.<br/>
<br/>
தீதணையாக் கர்ப்பூர தீபமென நான்கண்ட<br/>
சோதியுட னொன்றித் துரிசறுவ தெந்நாளோ. 8.<br/>
<br/>
ஆராருங் காணாத அற்புதனார் பொற்படிக்கீழ்<br/>
நீரார் நிழல்போல் நிலாவுநாள் எந்நாளோ. 9.<br/>
<br/>
எட்டத் தொலையாத எந்தைபிரான் சந்நிதியில்<br/>
பட்டப் பகல்விளக்காய்ப் பண்புறுவ் தெந்நாளோ. 10.<br/>
<br/>
கருப்புவட்டா வாய்மடுத்துக் கண்டார்நாப் போல்<br/>
விருப்புவட்டா இன்புருவை மேவுநாள் எந்நாளோ. 11.<br/>
<br/>
துச்சப் புலனால் சுழலாமல் தண்ணருளால்<br/>
உச்சிக் கதிர்ப்படிகம் ஒவ்வுநாள் எந்நாளோ. 12.<br/>
<br/>
இம்மா நிலத்தில் இருந்தபடி யேயிருந்து<br/>
சும்மா அருளைத் தொடருநாள் எந்நாளோ. 13.<br/>
<br/>
தானவனாந் தன்மைஎய்தித் தண்டமென அண்டமெங்கும்<br/>
ஞான மதயானை நடத்துநாள் எந்நாளோ. 14.<br/>
<br/>
ஒன்றிரண்டு மில்லதுவாய் ஒன்றிரண்டு முள்ளதுவாய்<br/>
நின்ற சமத்துநிலை நோபெறுவ தெந்நாளோ. 15.<br/>
<br/>
பாசம் அகலாமல் பதியில் கலவாமல்<br/>
மாசில் சமத்துமுத்தி வாய்க்குநாள் எந்நாளோ. 16.<br/>
<br/>
சிற்றறிவு மெள்ளச் சிதைந்தெம்மான் பேரறிவை<br/>
உற்றறியா வண்ணமறிந் தோங்குநாள் எந்நாளோ. 17.<br/>
<br/>
தந்திரத்தை மந்திரத்தைச் சாரின்நவை யாம் அறிவென்<br/>
றெந்தையுணர் வேவடிவாய் எய்துநாள் எந்நாளோ. 18.<br/>
<br/>
போக்குவர வற்றவெளி போல்நிறைந்த போதநிலை<br/>
நீக்கமறக் கூடி நினைப்பறுவ தெந்நாளோ. 19.<br/>
<br/>
காண்பானுங் காட்டுவதுங் காட்சியுமாய் நின்றஅந்த<br/>
வீண்பாவம் போய்அதுவாய் மேவுநாள் எந்நாளோ. 20.<br/>
<br/>
வாடாதே நானாவாய் மாயாதே எங்கோவை<br/>
நாடாதே நாடி நலம்பெறுவ தெந்நாளோ. 21.<br/>
<br/>
ஆடலையே காட்டிஎன தாடலொழித் தாண்டான்பொன்<br/>
தாள்தலைமேல் சூடித் தழைக்குநாள் எந்நாளோ. 22.<br/>
<br/>
மேலொடுகீ ழில்லாத வித்தகனார் தம்முடனே<br/>
பாலொடுநீர் போற்கலந்து பண்புறுவ தெந்நாளோ. 23.<br/>
<br/>
அறியா தறிந்தெமையாள் அண்ணலை நாமாகக்<br/>
குறியாத வண்ணங் குறிக்குநாள் எந்நாளோ. 24.<br/>
<br/>
ஓராமல் மந்திரமும் உன்னாமல் நம்பரனைப்<br/>
பாராமற் பார்த்துப் பழகுநாள் எந்நாளோ. 25.<br/>
<br/>
ஊன்பற்றும் என்னோ டுறவுபற்றும் பூரணன்பால்<br/>
வான்பற்றுங் கண்போல் மருவுநாள் எந்நாளோ. 26.<br/>
<br/>
ஆண்டான் மவுனி அளித்தஅறி வாலறிவைத்<br/>
தூண்டாமல் தூண்டித் துலங்குநாள் எந்நாளோ. 27.<br/>
<br/>
ஆணவத்தொ டத்துவித மானபடி மெஞ்ஞானத்<br/>
தாணுவினோ டத்துவிதஞ் சாருநாள் எந்நாளோ. 28.<br/>
<br/>
        45.15. நிலைபிரிந்தோர் கூடுதற் குபாயம்<br/>
<br/>
கன்மநெறி தப்பிற் கடுநரகென் றெந்நாளும்<br/>
நன்மைதரு ஞானநெறி நானணைவ தெந்நாளோ. 1.<br/>
<br/>
ஞானநெறி தானே நழுவிடினும் முப்பதத்துள்<br/>
ஆனமுத்தி நல்குமென அன்புறுவ தெந்நாளோ. 2.<br/>
<br/>
பன்மார்க்க மான பலஅடிபட் டேனுமொரு<br/>
சொன்மார்க்கங் கண்டு துலங்குநாள் எந்நாளோ. 3.<br/>
<br/>
அத்துவுத மென்ற அந்நியச்சொற் கண்டுணர்ந்து<br/>
சுத்த சிவத்தைத் தொடருநாள் எந்நாளோ. 4.<br/>
<br/>
கேட்டல்முதல் நான்காலே கேடிலா நாற்பதமும்<br/>
வாட்டமற எனக்கு வாய்க்குநாள் எந்நாளோ. 5.<br/>
<br/>
என்னதுயான் என்பதற எவ்விடமும் என்னாசான்<br/>
சந்நிதியாக் கண்டுநிட்டை சாதிப்ப தெந்நாளோ. 6.<br/>
<br/>
நாம்பிரம மென்றால் நடுவேயொன் றுண்டாமால்<br/>
தேம்பிஎல்லா மொன்றாய்த் திகழுநாள் எந்நாளோ. 7.<br/>
<br/>
முச்சகமே யாதி முழுதுமகண் டாகார<br/>
சச்சிதா னந்தசிவந் தானென்ப தெந்நாளோ. 8.<br/>
<br/>
எவ்வடிவும் பூரணமாம் எந்தையுரு வென்றிசைந்த<br/>
அவ்வடிவுக் குள்ளே அடங்குநாள் எந்நாளோ. 9.<br/>
<br/>
சிந்தித்த தெல்லாஞ் சிவபூ ரணமாக<br/>
வந்தித்து வாழ்த்தி வணங்குநாள் எந்நாளோ. 10.<br/>
<br/>
தாங்கியபார் விண்ணாதி தானேஞா னாக்கினியாய்<br/>
ஓங்குமி யோகவுணர் வுற்றிடுநாள் எந்நாளோ. 11.<br/>
<br/>
ஆசனமூர்த் தங்க ளறஅகண்டா காரசிவ<br/>
பூசைசெய ஆசை பொருந்துநாள் எந்நாளோ. 12.<br/>
<br/>
அஞ்செழுத்தின் உண்மை அதுவான அப்பொருளை<br/>
நெஞ்சழுத்தி ஒன்றாகி நிற்குநாள் எந்நாளோ. 13.<br/>
<br/>
அவ்வுயிர்போல் எவ்வுயிரும் ஆனபிரான் தன்னடிமை<br/>
எவ்வுயிரு மென்றுபணி யாஞ்செய்வ தெந்நாளோ. 14.<br/>
<br/>
தேசிகர்கோ னான திறன்மவுனி நந்தமக்கு<br/>
வாசி கொடுக்க மகிழுநாள் எந்நாளோ. 15.<br/>
<br/>
குருலிங்க சங்கமமாக் கொண்ட திருமேனி<br/>
அருள்மயமென் றன்புற் றருள்பெறுவ தெந்நாளோ. 16.<br/>
 ----------<br/>
<br/>
<strong> <center>          46. காண்பேனோ என்கண்ணி </center></strong><br/>
<br/>
சிந்திக்குந் தோறுந் தெவிட்டா அமுதேஎன்<br/>
புந்திக்குள் நீதான் பொருந்திடவுங் காண்பேனோ. 1.<br/>
<br/>
கேவலத்தில் நான்கிடந்து கீழ்ப்படா தின்பஅருள்<br/>
காவலன்பால் ஒன்றிக் கலந்திடவுங் காண்பேனோ. 2.<br/>
<br/>
துரியங் கடந்தஒன்றே தூவெளியாய் நின்ற<br/>
பெரியநிறை வேஉனைநான் பெற்றிடவுங் காண்பேனோ. 3.<br/>
<br/>
மாசற்ற அன்பர்நெஞ்சே மாறாத பெட்டகமாத்<br/>
தேசுற்ற மாமணிநின் தேசினையுங் காண்பேனோ. 4.<br/>
<br/>
மாயா விகார மலமகல எந்தைபிரான்<br/>
நேயானு பூதி நிலைபெறவுங் காண்பேனோ. 5.<br/>
<br/>
பொய்யுலகும் பொய்யுறவும் பொய்யுடலும் பொய்யெனவே<br/>
மெய்யநினை மெய்யெனவே மெய்யுடனே காண்பேனோ. 6.<br/>
<br/>
வாலற்ற பட்டமென மாயா மனப்படலங்<br/>
காலற்று வீழவும்முக் கண்ணுடையாய் காண்பேனோ. 7.<br/>
<br/>
உள்ளும் புறம்பும் ஒருபடித்தாய் நின்றுசுகங்<br/>
கொள்ளும் படிக்கிறைநீ கூட்டிடவுங் காண்பேனோ. 8.<br/>
<br/>
காட்டுகின்ற முக்கட் கரும்பே கனியேஎன்<br/>
ஆட்டமெல்லாந் தீரஉன தாடலையுங் காண்பேனோ. 9.<br/>
<br/>
தூங்காமல் தூங்கிச் சுகப்பெருமான் நின்நிறைவில்<br/>
நீங்காமல் நிற்கும் நிலைபெறவுங் காண்பேனோ. 10.<br/>
<br/>
வாதவூ ராளிதனை வான்கருணை யால்விழுங்கும்<br/>
போதவூ ரேறேநின் பொன்னடியுங் காண்பேனோ. 11.<br/>
<br/>
சாட்டைஇலாப் பம்பரம்போல் ஆடுஞ் சடசால<br/>
நாட்டமற எந்தைசுத்த ஞானவெளி காண்பேனோ. 12.<br/>
<br/>
மன்றாடும் வாழ்வே மரகதஞ்சேர் மாணிக்கக்<br/>
குன்றேநின் தாட்கீழ்க் குடிபெறவுங் காண்பேனோ. 13.<br/>
<br/>
பொய்யென் றறிந்தும்எமைப் போகவொட்டா தையஇந்த<br/>
வையங் கனமயக்க மாற்றிடவுங் காண்பேனோ. 14.<br/>
<br/>
தாயினும் நல்ல தயாளுவே நின்னை உன்னித்<br/>
தீயின்மெழு கொத்துருகுஞ் சிந்தைவரக் காண்பேனோ. 15.<br/>
<br/>
என்செயினும் என்பெறினும் என்னிறைவா ஏழையன்கான்<br/>
நின்செயலென் றுன்னும் நினைவுவரக் காண்பேனோ. 16.<br/>
<br/>
எள்ளத் தனையும் இரக்கமிலா வன்பாவி<br/>
உள்ளத்தும் எந்தை உலவிடவுங் காண்பேனோ. 17.<br/>
<br/>
வஞ்சகத்துக் காலயமாம் வல்வினையேன் ஆகெடுவேன்<br/>
நெஞ்சகத்தில் ஐயாநீ நேர்பெறவுங் காண்பேனோ. 18.<br/>
<br/>
தொல்லைப் பிறவித் துயர்கெடவும் எந்தைபிரான்<br/>
மல்லற் கருணை வழங்கிடவுங் காண்பேனோ. 19.<br/>
<br/>
வாளாருங் கண்ணார் மயற்கடலில் ஆழ்ந்தேன்சற்<br/>
றாளாக  எந்தை அருள்செயவுங் காண்பேனோ. 20.<br/>
<br/>
பஞ்சாய்ப் பறக்குநெஞ்சப் பாவியைநீ கூவிஐயா<br/>
அஞ்சாதே என்றின் னருள் செயவுங் காண்பேனோ. 21.<br/>
<br/>
ஆடுகறங் காகி அலமந் துழன்றுமனம்<br/>
வாடுமெனை ஐயாநீ வாவெனவுங் காண்பேனோ. 22.<br/>
<br/>
சிட்டர்க் கெளிய சிவனேயோ தீவினையேன்<br/>
மட்டற்ற ஆச்சை மயக்கறவுங் காண்பேனோ. 23.<br/>
<br/>
உள்நின் றுணர்த்தும் உலப்பிலா ஒன்றேநின்<br/>
தண்ணென்ற சாந்தஅருள் சார்ந்திடவுங் காண்பேனோ. 24.<br/>
<br/>
ஓடுங் கருத்தொடுங்க உள்ளுணர்வு தோன்றநினைக்<br/>
கூடும் படிக்கிறைநீ கூட்டிடவுங் காண்பேனோ. 25.<br/>
<br/>
வாக்கால் மனத்தால் மதிப்பரியாய் நின்னருளை<br/>
நோக்காமல் நோக்கிநிற்கும் நுண்ணறிவு காண்பேனோ. 26.<br/>
<br/>
இவ்வுடம்பு நீங்குமுனே எந்தாய்கேள் இன்னருளாம்<br/>
அவ்வுடம்புக் குள்ளே அவதரிக்கக் காண்பேனோ. 27.<br/>
<br/>
நித்தமாய் ஒன்றாய் நிரஞ்சனமாய் நிர்க்குணமாஞ்<br/>
சுத்தவெளி நீவெளியாய்த் தோன்றிடவுங் காண்பேனோ. 28.<br/>
<br/>
கண்ணிறைந்த மோனக் கருத்தேஎன் கண்ணேஎன்<br/>
உள்நிறைந்த மாயை ஒழிந்திடவுங் காண்பேனோ. 29.<br/>
<br/>
அத்தா விமலா அருளாளா ஆனந்த<br/>
சித்தா எனக்குன்அருள் செய்திடவுங் காண்பேனோ. 30.<br/>
<br/>
வீணே பிறந்திருந்து வேசற்றேன் ஆசையறக்<br/>
காணேன் இறைநின் கருணைபெறக் காண்பேனோ. 31.<br/>
<br/>
சட்டையொத்த இவ்வுடலைத் தள்ளுமுன்னே நான்சகச<br/>
நிட்டையைப்பெற் றையா நிருவிகற்பங் காண்பேனோ. 32.<br/>
<br/>
எல்லாந் தெரியும் இறைவாஎன் அல்லலெலாஞ்<br/>
சொல்லாமுன் நீதான் தொகுத்திரங்கக் காண்பேனோ. 33.<br/>
<br/>
அண்டபகி ரண்டம் அனைத்து மொருபடித்தாக்<br/>
கண்டவர்கள் கண்டதிருக் காட்சியையுங் காண்பேனோ. 34.<br/>
<br/>
ஊனிருந்த காயம் உடனிருப்ப எந்தைநின்பால்<br/>
வானிருந்த தென்னவுநான் வந்திருக்கக் காண்பேனோ. 35.<br/>
<br/>
தினையத் தனையுந் தெளிவறியாப் பாவியேன்<br/>
நினைவிற் பரம்பொருள்நீ நேர்பெறவுங் காண்பேனோ. 36.<br/>
<br/>
துன்பமெனுந் திட்டனைத்துஞ் சூறையிட ஐயாவே<br/>
இன்பவெள்ளம் வந்திங் கெதிர்ப்படவுங் காண்பேனோ. 37.<br/>
 -----------<br/>
<br/>
<strong> <center>          47. ஆகாதோ என்கண்ணி </center></strong><br/>
<br/>
கல்லாத நெஞ்சங் கரைந்துருக எத்தொழிற்கும்<br/>
வல்லாய்நின் இன்பம் வழங்கினால் ஆகாதோ. 1.<br/>
<br/>
என்னை அறிய எனக்கறிவாய் நின்றருள்நின்<br/>
தன்னைஅறிந் தின்பநலஞ் சாரவைத்தால் ஆகாதோ. 2.<br/>
<br/>
பொய்ம்மயமே யான புரைதீர எந்தைஇன்ப<br/>
மெய்ம்மயம்வந் தென்னை விழுங்கவைத்தால் ஆகாதோ. 3.<br/>
<br/>
மட்டில்லாச் சிற்சுகமாம் வாழ்வேநின் இன்பமயஞ்<br/>
சிட்டர்போல் யானருந்தித் தேக்கவைத்தால் ஆகாதோ. 4.<br/>
<br/>
அத்தாநின் பொற்றா ளடிக்கே அனுதினமும்<br/>
பித்தாகி இன்பம் பெருகவைத்தால் ஆகாதோ. 5.<br/>
<br/>
மெல்லியலார் மோக விழற்கிறைப்பேன் ஐயாநின்<br/>
எல்லையில்ஆ னந்தநலம் இச்சித்தால் ஆகாதோ. 6.<br/>
<br/>
சுட்டழகா யெண்ணுமனஞ் சூறையிட்டா னந்தமயக்<br/>
கட்டழகா நின்னைக் கலக்கவைத்தால் ஆகாதோ. 7.<br/>
<br/>
சோதியே நந்தாச் சுகவடிவே தூவெளியே<br/>
ஆதியே என்னை அறியவைத்தால் ஆகாதோ. 8.<br/>
<br/>
நேசஞ் சிறிதுமிலேன் நின்மலனே நின்னடிக்கே<br/>
வாசஞ் செயஇரங்கி வாவென்றால் ஆகாதோ. 9.<br/>
<br/>
என்னறிவுக் குள்ளே இருந்ததுபோல் ஐயாவே<br/>
நின்னறிவுள் நின்னுடன்யான் நிற்கவைத்தால் ஆகாதோ. 10.<br/>
<br/>
ஆதிப் பிரானேஎன் அல்லல் இருளகலச்<br/>
சோதிப்ர காசமயந் தோற்றுவித்தால் ஆகாதோ. 11.<br/>
<br/>
ஆசைச் சுழற்கடலில் ஆழாமல் ஐயாநின்<br/>
நேசப் புணைத்தாள் நிறுத்தினால் ஆகாதோ. 12.<br/>
<br/>
பாசநிக ளங்களெல்லாம் பஞ்சாகச் செஞ்செவே<br/>
ஈசஎனை வாவென் றிரங்கினால் ஆகாதோ. 13.<br/>
<br/>
ஓயாவுள் ளன்பாய் உருகிவாய் விட்டரற்றிச்<br/>
சேயாகி எந்தைநின்னைச் சேரவைத்தால் ஆகாதோ. 14.<br/>
<br/>
ஆதியாம் வாழ்வாய் அகண்டிதமாய் நின்றபரஞ்<br/>
சோதிநீ என்னைத் தொழும்பனென்றால் ஆகாதோ. 15.<br/>
<br/>
விண்ணாரக் கண்ட விழிபோற் பரஞ்சோதி<br/>
கண்ணார நின்நிறைவைக் காணவைத்தால் ஆகாதோ. 16.<br/>
<br/>
சேராமற் சேர்ந்துநின்று சின்மயனே நின்மயத்தைப்<br/>
பாராமற் பாரெனநீ பட்சம்வைத்தால் ஆகாதோ. 17.<br/>
<br/>
கண்ணாடி போலஎல்லாங் காட்டுந் திருவருளை<br/>
உள்நாடி ஐயா உருகவைத்தால் ஆகாதோ. 18.<br/>
<br/>
மூலஇருள் கால்வாங்க மூதறிவு தோன்ற அருட்<br/>
கோலம்வெளி யாகஎந்தை கூடுவித்தால் ஆகாதோ. 19.<br/>
<br/>
சாற்றரிய இன்பவெள்ளந் தாக்குமதில் நீமுளைக்கில்<br/>
ஊற்றமுறு மென்னஅதில் உண்மைசொன்னால் ஆகாதோ. 20.<br/>
<br/>
கையுங் குவித்திரண்டு கண்ணருவி பெய்யஅருள்<br/>
ஐயநின்தாள் கீழே அடிமைநின்றால் ஆகாதோ. 21.<br/>
----------<br/>
<br/>
<strong> <center>         48. இல்லையோ என்கண்ணி    </center> </strong> <br/>
<br/>
ஏதுந் தெரியா தெனைமறைத்த வல்லிருளை<br/>
நாதநீ நீக்கஒரு ஞானவிளக் கில்லையோ. 1.<br/>
<br/>
பணியற்று நின்று பதைப்பறஎன் கண்ணுள்<br/>
மணியொத்த சோதிஇன்ப வாரிஎனக் கில்லையோ. 2.<br/>
<br/>
எம்மால் அறிவதற எம்பெருமான் யாதுமின்றிச்<br/>
சும்மா இருக்கஒரு சூத்திரந்தான் இல்லையோ. 3.<br/>
<br/>
நாய்க்குங் கடையானேன் நாதாநின் இன்பமயம்<br/>
வாய்க்கும் படிஇனியோர் மந்திரந்தான் இல்லையோ. 4.<br/>
<br/>
ஊனாக நிற்கும் உணர்வைமறந் தையாநீ<br/>
தானாக நிற்கஒரு தந்திரந்தான் இல்லையோ. 5.<br/>
<br/>
அல்லும் பகலும் அகண்டவடி வேஉனைநான்<br/>
புல்லும் படிஎனக்கோர் போதனைதான்  இல்லையோ. 6.<br/>
-----------<br/>
<br/>
<strong> <center>   49. வேண்டாவோ என்கண்ணி</center> </strong><br/>
<br/>
கண்டவடி வெல்லாநின் காட்சிஎன்றே கைகுவித்துப்<br/>
பண்டுமின்றும் நின்றஎன்னைப் பார்த்திரங்க வேண்டாவோ. 1.<br/>
<br/>
வாதனையோ டாடும் மனப்பாம்பு மாயஒரு<br/>
போதனைதந் தையா புலப்படுத்த வேண்டாவோ. 2.<br/>
<br/>
தன்னை அறியத் தனிஅறிவாய் நின்றருளும்<br/>
நின்னைஅறிந் தென்அறிவை நீங்கிநிற்க வேண்டாவோ. 3.<br/>
<br/>
அள்ளக் குறையா அகண்டிதா னந்தமெனும்<br/>
வெள்ளமெனக் கையா வெளிப்படுத்த வேண்டாவோ. 4.<br/>
<br/>
அண்டனே அண்டர் அமுதேஎன் ஆருயிரே<br/>
தொண்டனேற் கின்பந் தொகுத்திரங்க வேண்டாவோ. 5.<br/>
<br/>
பாராதே நின்று பதையாதே சும்மாதான்<br/>
வாரா யெனவும் வழிகாட்ட வேண்டாவோ. 6.<br/>
-----------<br/>
<br/>
<strong> <center>       50. நல்லறிவே என் கண்ணி </center></strong><br/>
<br/>
எண்ணிறைந்த மேன்மைபடைத் தெவ்வுயிர்க்கும் அவ்வுயிராய்க்<br/>
கண்ணிறைந்த சோதியைநாங் காணவா நல்லறிவே. 1. <br/>
<br/>
சித்தான நாமென் சடத்தைநா மென்னஎன்றுஞ்<br/>
சத்தான உண்மைதனைச் சாரவா நல்லறிவே. 2.<br/>
<br/>
அங்குமிங்கும் எங்குநிறை அற்புதனார் பொற்பறிந்து<br/>
பங்கயத்துள் வண்டாய்ப் பயன்பெறவா நல்லறிவே. 3.<br/>
<br/>
கான்றசோ றென்னஇந்தக் காசினிவாழ் வத்தனையுந்<br/>
தோன்ற அருள்வெளியில் தோன்றவா நல்லறிவே. 4.<br/>
-----------<br/>
<br/>
<strong> <center>          51. பலவகைக்கண்ணி </center></strong><br/>
<br/>
என்னரசே கேட்டிலையோ என்செயலோ ஏதுமிலை<br/>
தன்னரசு நாடாகித் தத்துவங்கூத் தாடியதே. 1.<br/>
<br/>
பண்டொருகால் நின்பாற் பழக்கமுண்டோ எந்தைநினைக்<br/>
கண்டொருகாற் போற்றக் கருத்துங் கருதியதே. 2.<br/>
<br/>
கண்டனவே காணுமன்றிக் காணாவோ காணாஎன்<br/>
கொண்டறிவேன் எந்தைநினைக் கூடுங் குறிப்பினையே. 3.<br/>
<br/>
கல்லா லடியில்வளர் கற்பகமே என்னளவோ<br/>
பொல்லா வினைக்குப் பொருத்தந்தான் சொல்லாயோ. 4.<br/>
<br/>
தப்பிதமொன் றின்றியது தானாக நிற்கஉண்மை<br/>
செப்பியது மல்லால்என் சென்னியது தொட்டனையே. 5. <br/>
<br/>
மாசான நெஞ்சன்இவன் வஞ்சனென்றோ வாய்திறந்து<br/>
பேசா மவுனம் பெருமான் படைத்ததுவே. 6.<br/>
<br/>
கற்பதெல்லாங் கற்றேம்முக் கண்ணுடையாய் நின்பணியாய்<br/>
நிற்பதுகற் றன்றோ நிருவிகற்ப மாவதுவே. 7.<br/>
<br/>
முன்னளவில் கன்மம் முயன்றான் இவனென்றோ<br/>
என்னளவில் எந்தாய் இரங்கா திருந்ததுவே. 8.<br/>
<br/>
நெஞ்சகம்வே றாகி நினைக்கூட எண்ணுகின்ற<br/>
வஞ்சகனுக் கின்பம்எந்தாய் வாய்க்குமா றெவ்வாறே. 9.<br/>
<br/>
பள்ளங்கள் தோறும் பரந்தபுனல் போல்உலகில்<br/>
உள்ளம் பரந்தால் உடையாய்என் செய்வேனே. 10.<br/>
<br/>
முன்னினைக்கப் பின்மறைக்கும் மூடஇருள் ஆகெடுவேன்<br/>
என்னினைக்க என்மறக்க எந்தை பெருமானே. 11.<br/>
<br/>
வல்லாளா மோனாநின் வான்கருணை என்னிடத்தே<br/>
இல்லாதே போனால்நான் எவ்வண்ணம் உய்வேனே. 12.<br/>
<br/>
வாக்கும் மனமும் மவுனமுற எந்தைநின்னை<br/>
நோக்கும் மவுனமிந்த நூலறிவில் உண்டாமோ. 13.<br/>
<br/>
ஒன்றாய்ப் பலவாய் உலகமெங்குந் தானேயாய்<br/>
நின்றாய் ஐயாஎனைநீ நீங்கற் கெளிதாமோ. 14.<br/>
<br/>
ஆவித் துணையே அருமருந்தே என்றனைநீ<br/>
கூவிஅழைத் தின்பங் கொடுத்தாற் குறைவாமோ. 15.<br/>
<br/>
எத்தனையோ நின்விளையாட் டெந்தாய்கேள் இவ்வளவென்<br/>
றத்தனையும் என்னால் அறியுந் தரமாமோ. 16.<br/>
<br/>
தேடுவார் தேடுஞ் சிவனேயோ நின்திருத்தாள்<br/>
கூடுவான் பட்டதுயர் கூறற் கெளிதாமோ. 17.<br/>
<br/>
பற்றினதைப் பற்றும்எந்தாய் பற்றுவிட்டாற் கேவலத்தில்<br/>
உற்றுவிடும் நெஞ்சம்உனை  ஒன்றிநிற்ப தெப்படியோ. 18.<br/>
<br/>
ஒப்பிலா ஒன்றேநின் உண்மையொன்றுங் காட்டாமல்<br/>
பொய்ப்புவியை மெய்போற் புதுக்கிவைத்த தென்னேயோ. 19.<br/>
<br/>
காலால் வழிதடவுங் காலத்தே கண்முளைத்தாற்<br/>
போலே எனதறிவிற் போந்தறிவாய் நில்லாயோ. 20.<br/>
<br/>
தன்னரசு நாடாஞ் சடசால பூமிமிசை<br/>
என்னரசே என்னை இறையாக நாட்டினையோ. 21.<br/>
<br/>
திங்களமு தாநின் திருவாக்கை விட்டரசே<br/>
பொங்கு விடமனைய பொய்ந்நூல் புலம்புவனோ. 22.<br/>
<br/>
உன்னஉன்ன என்னைஎடுத் துள்விழுங்கு நின்நிறைவை<br/>
இன்னமின்னங் காணாமல் எந்தாய் சுழல்வேனோ. 23.<br/>
<br/>
ஆரா அமுதனைய ஆனந்த வாரிஎன்பால்<br/>
தாராமல் ஐயாநீ தள்ளிவிட வந்ததென்னோ. 24.     <br/>
------------<br/>
<br/>
<strong> <center>   52. நின்றநிலை </center></strong><br/>
<br/>
நின்றநிலை யேநிலையா வைத்தா னந்த<br/>
     நிலைதானே நிருவிகற்ப நிலையு மாகி<br/>
என்றுமழி யாதஇன்ப வெள்ளந் தேக்கி<br/>
     இருக்கஎனைத் தொடர்ந்துதொடர்ந் திழுக்கு மந்தோ. <br/>
<br/>
இருக்காதி மறைமுடிவுஞ் சிவாகம மாதி<br/>
     இதயமுங்கை காட்டெனவே இதயத் துள்ளே<br/>
ஒருக்காலே யுணர்ந்தவர்கட் கெக்கா லுந்தான்<br/>
     ஒழியாத இன்பவெள்ளம் உலவா நிற்கும்.<br/>
<br/>
கற்றதுங்கேட் டதுந்தானே ஏதுக் காகக்<br/>
     கடபடமென் றுருட்டுதற்கோ கல்லால் எம்மான்<br/>
குற்றமறக் கைகாட்டுங் கருத்தைக் கண்டு<br/>
     குணங்குறியற் றின்பநிட்டை கூட அன்றோ.<br/>
----------<br/>
<br/>
<strong> <center>      53. பாடுகின்ற பனுவல் </center></strong><br/>
<br/>
பாடுகின்ற பனுவலோர்கள் தேடுகின்ற செல்வமே<br/>
நாடுகின்ற ஞானமன்றில் ஆடுகின்ற அழகனே. 1.<br/>
<br/>
அத்தனென்ற நின்னையே பத்திசெய்து பனுவலால்<br/>
பித்தனின்று பேசவே வைத்ததென்ன வாரமே. 2.<br/>
<br/>
சிந்தையன்பு சேரவே நைந்துநின்னை நாடினேன்<br/>
வந்துவந்து னின்பமே தந்திரங்கு தாணுவே. 3.<br/>
<br/>
அண்டரண்டம் யாவுநீ கொண்டுநின்ற கோலமே<br/>
தொண்டர்கண்டு சொரிகணீர் கண்டநெஞ்சு கரையுமே. 4.<br/>
<br/>
அன்னைபோல அருள்மிகுத்து மன்னுஞான வரதனே<br/>
என்னையே எனக்களித்த நின்னையானும் நினைவனே. 5.<br/>
------------<br/>
<br/>
<strong> <center>          54. வண்ணம் </center></strong><br/>
<br/>
அருவென் பனவுமன்றி யுருவென் பனவுமின்றி<br/>
  அகமும் புறமுமின்றி-முறைபிறழாது<br/>
    குறியுங் குடிணமுமன்றி நிறைவுங் குறைவுமன்றி<br/>
      மறையொன் றெனவிளம்ப-விமலம தாகி<br/>
அசலம் பெறவுயர்ந்து விபுலம் பெறவளர்ந்து<br/>
  சபலஞ் சபலமென்றுள் அறிவினர் காண<br/>
    ஞானவெளியிடை மேவுமுயிராய்,<br/>
<br/>
அனலொன் றிடவெரிந்து புகைமண் டிடுவதன்று<br/>
   புனலொன் றிடவமிழ்ந்து மடிவில தூதை<br/>
      சருவும் பொழுதுயர்ந்து சலனம் படுவதன்று<br/>
         சமர்கொண் டழிவதன்றோர்-இயல்பின தாகும்<br/>
அவனென் பதுவுமன்றி யவளென் பதுவுமன்றி<br/>
  யதுவென் பதுவுமன்றி-எழில்கொ டுலாவும்<br/>
    ஆருமிலையறி யாதபடியே, 1/4 <br/>
<br/>
இருளென் பதுவுமன்றி யொளியென் பதுவுமன்றி<br/>
  எவையுந் தனுளடங்க-ஒருமுத லாகும்<br/>
    உளதென் பதுவுமன்றி இலதென் பதுவுமன்றி<br/>
      உலகந் தொழவிருந்த அயன்முத லோர்கள்<br/>
எவருங் கவலைகொண்டு சமயங் களில்விழுந்து<br/>
  சுழலும் பொழுதிரங்கி-யருள்செயு மாறு<br/>
      கூறரியசக மாயையறவே,<br/>
<br/>
எனதென் பதையிகழ்ந்த அறிவின் திரளினின்றும்<br/>
   அறிவொன் றெனவிளங்கும் உபயம தாக<br/>
      அறியுந் தரமுமன்று பிறியுந் தரமுமன்று<br/>
         அசரஞ் சரமிரண்டின் ஒருபடியாகி<br/>
எதுசந் ததநிறைந்த தெதுசிந் தனைஇறந்த<br/>
   தெதுமங் களசுபங்கொள்-சுகவடி வாகும்<br/>
      யாதுபரமதை நாடியறிநீ, 1/2<br/>
<br/>
பருவங் குலவுகின்ற மடமங் கையர்தொடங்கு<br/>
  கபடந் தனில்விழுந்து-கெடுநினை வாகி<br/>
     வலையின் புடைமறிந்த மறியென் றவசமுண்டு<br/>
       வசனந் திரமுமின்றி-அவரித ழுறல்<br/>
பருகுந் தொழிலிணங்கி இரவும் பகலும்இன்சொல்<br/>
  பருகும் படிதுணிந்து-குழலழ காக<br/>
     மாலைவகைபல சூடியுடனே, <br/>
<br/>
பதுமந் தனைஇசைந்த முலையென் றதையுகந்து<br/>
   வரிவண்டெனவுழன்று-கலிலென வாடுஞ்<br/>
      சிறுகிண் கிணிசிலம்பு புனைதண் டைகள்முழங்கும்<br/>
         ஒலிநன் றெனமகிழ்ந்து-செவிகொள நாசி<br/>
பசுமஞ் சளின்வியந்த மணமுந் திடமுகந்து<br/>
  பவமுஞ் சிடவிறைஞ்சி-வரிசையினூடு<br/>
     காலில் மிசைமுடி சூடிமயலாய், 3/4<br/>
<br/>
மருளுந் தெருளும்வந்து கதியென் பதைமறந்து<br/>
   மதனன் சலதி பொங்க-இரணம தான<br/>
      அளிபுண் தனைவளைந்து விரல்கொண் டுறவளைந்து<br/>
          சுரதஞ் சுகமிதென்று-பரவச மாகி<br/>
மருவுந் தொழில்மிகுந்து தினமும்விஞ்சி<br/>
  வளரும் பிறைகுறைந்த படிமதி சோர<br/>
     வானரமதென மேனிதிரையாய்,<br/>
<br/>
வயதும் படஎழுந்து பிணியுந் திமிதிமென்று<br/>
  வரவுஞ் செயலழிந்துள்-இருமலு மாகி<br/>
     அனமுஞ் செலுதலின்றி விழியுஞ் சுடர்களின்று<br/>
        முகமுங் களைகளின்று-சரியென நாடி<br/>
மனையின் புறவிருந்த இனமுங் குலைகுலைந்து<br/>
  கலகஞ் செயஇருண்ட-யமன்வரும் வேளை<br/>
     ஏதுதுணைபழி காரமனமே. 1<br/>
----------- <br/>
<br/>
<strong> <center>          55. அகவல் </center></strong><br/>
<br/>
திருவருள் ஞானஞ் சிறந்தருள் கொழிக்குங்<br/>
குருவடி வான குறைவிலா நிறைவே<br/>
நின்ற ஒன்றே நின்மல வடிவே<br/>
குன்றாப் பொருளே குணப்பெருங் கடலே<br/>
ஆதியும் அந்தமும் ஆனந்த மயமாஞ்<br/>
சோதியே சத்தே தொலைவிலா முதலே<br/>
சீர்மலி தெய்வத் திருவரு ளதனால்<br/>
பார்முத லண்டப் பரப்பெலாம் நிறுவி<br/>
அண்டசம் முதலாம் எண்தரு நால்வகை<br/>
ஏழு பிறவியில் தாழா தோங்கும்<br/>
அனந்த யோனியில் இனம்பெற மல்க<br/>
அணுமுத லசல மான ஆக்கையுங்<br/>
கணமுத லளவிற் கற்ப காலமுங்<br/>
கன்மப் பகுதித் தொன்மைக் கீடா<br/>
இமைப்பொழு தேனுந் தமக்கென அறிவிலா<br/>
ஏழை உயிர்த்திரள வாழ அமைத்தனை <br/>
எவ்வுடல் எடுத்தார் அவ்வுடல் வாழ்க்கை<br/>
இன்ப மெனவே துன்ப மிலையெனப்<br/>
பிரியா வண்ணம் உரிமையின் வளர்க்க<br/>
ஆதர வாகக் காதலும் அமைத்திட் <br/>
டூக மின்றியே தேகம் நானென<br/>
அறிவு போலறி யாமை இயக்கிக்<br/>
காலமுங் கன்மமுங் கட்டுங் காட்டியே<br/>
மேலும் நரகமும் மேதகு சுவர்க்கமும்<br/>
மாலற வகுத்தனை ஏலும் வண்ணம்<br/>
அமையாக் காதலிற் சமய கோடி<br/>
அறம்பொரு ளாதி திறம்படு நிலையில்<br/>
குருவா யுணர்த்தி யொருவர்போ லனைவருந்<br/>
தத்தம் நிலையே முத்தி முடிவென<br/>
வாத தர்க்கமும் போத நூல்களும்<br/>
நிறைவிற் காட்டியே குறைவின்றி வயங்க<br/>
அங்கங்கு நின்றனை எங்கு மாகிச்<br/>
சமயா தீதத் தன்மை யாகி<br/>
இமையோர் முதலிய யாவரும் முனிவருந்<br/>
தம்மைக் கொடுத்திட்டெம்மை யாளென<br/>
ஏசற் றிருக்க மாசற்ற ஞான<br/>
நலமும் காட்டினை ஞானமி லேற்கு<br/>
நிலையுங் காட்டுதல் நின்னருட் கடனே.<br/>
-----------<br/>
<br/>
<strong> <center>      56.  ஆனந்தக்களிப்பு </center></strong><br/>
<br/>
ஆதி அனாதியு மாகி - எனக்<br/>
      கானந்த மாயறி வாய்நின்றி லங்குஞ்<br/>
சோதி மவுனியாய்த் தோன்றி-அவன்<br/>
      சொல்லாத வார்த்தையைச் சொன்னாண்டி தோழி-சங்கர 1.<br/>
<br/>
சொன்னசொல்  லேதென்றுசொல்வேன்-என்னைச்<br/>
      சூதாய்த் தனிக்கவே சும்மா இருத்தி<br/>
முன்னிலை ஏது மில்லாதே-சுக<br/>
      முற்றச்செய் தேஎனைப் பற்றிக்கொண் டாண்டி-சங்கர 2.<br/>
<br/>
பற்றிய பற்றற உள்ளே-தன்னைப்<br/>
      பற்றச் சொன் னான்பற்றிப் பார்த்த இடத்தே<br/>
பெற்றதை ஏதென்று சொல்வேன் - சற்றும்<br/>
      பேசாத காரியம் பேசினான் தோழி-சங்கர 3.<br/>
<br/>
பேசா இடும்பைகள் பேசிச்-சுத்தப்<br/>
      பேயங்க மாகிப் பிதற்றித் திரிந்தேன்<br/>
ஆசா பிசாசைத் துரத்தி-ஐயன்<br/>
      அடியிணைக் கீழே அடக்கிக்கொண் டாண்டி-சங்கர 4.<br/>
<br/>
அடக்கிப் புலனைப் பிரித்தே-அவ<br/>
      னாகிய மேனியில் அன்பை வளர்த்தேன்<br/>
மடக்கிக்கொண் டான்என்னைத் தன்னுள்-சற்றும்<br/>
      வாய்பேசா வண்ணம் மரபுஞ்செய் தாண்டி-சங்கர 5. <br/>
<br/>
மரபைக் கெடுத்தனன் கெட்டேன் - இத்தை<br/>
      வாய்விட்டுச் சொல்லிடின் வாழ்வெனக் கில்லை<br/>
கரவு புருஷனும் அல்லன் - என்னைக்<br/>
      காக்குந் தலைமைக் கடவுள்காண் மின்னே-சங்கர 6.<br/>
<br/>
கடலின் மடைவிண்ட தென்ன - இரு<br/>
      கண்களும் ஆனந்தக் கண்ணீர் சொரிய<br/>
உடலும் புளகித மாக - என<br/>
      துள்ளமுருக உபாயஞ்செய் தாண்டி - சங்கர 7.<br/>
<br/>
உள்ளது மில்லது மாய்முன் - உற்ற<br/>
      உணர்வது வாயுன் னுளங்கண்ட தெல்லாந்<br/>
தள்ளெனச் சொல்லிஎன் ஐயன் - என்னைத்<br/>
      தானாக்கிக் கொண்ட சமர்த்தைப்பார் தோழி - சங்கர 8.<br/>
<br/>
பாராதி பூதநீ யல்லை-உன்னிப்<br/>
      பாரிந் திரியங் கரணநீ யல்லை<br/>
ஆராய் உணர்வுநீ என்றான் -ஐயன்<br/>
      அன்பாய் உரைத்த சொல் லானந்தந் தோழி - சங்கர 9.<br/>
<br/>
அன்பருக் கன்பான மெய்யன் - ஐயன்<br/>
      ஆனந்த மோனன் அருட்குரு நாதன்<br/>
தன்பாதஞ் சென்னியில் வைத்தான் - என்னைத்<br/>
      தானறிந் தேன்மனந் தானிறந் தேனே - சங்கர 10.<br/>
<br/>
இறப்பும் பிறப்பும் பொருந்த - எனக்<br/>
      கெவ்வணம் வந்ததென் றெண்ணியான் பார்க்கில்<br/>
மறப்பும் நினைப்புமாய் நின்ற - வஞ்ச<br/>
      மாயா மனத்தால் வளர்ந்தது தோழி - சங்கர 11.<br/>
<br/>
மனதேகல் லாலெனக் கன்றோ - தெய்வ<br/>
      மவுன குருவாகி வந்துகை காட்டி<br/>
எனதாம் பணியற மாற்றி - அவன்<br/>
      இன்னருள் வெள்ளத் திருத்திவைத் தாண்டி - சங்கர 12.<br/>
<br/>
அருளால் எவையும்பார் என்றான் - அத்தை<br/>
      அறியாதே சுட்டிஎன் அறிவாலே பார்த்தேன்<br/>
இருளான பொருள்கண்ட தல்லால்-கண்ட<br/>
      என்னையுங் கண்டிலன் என்னேடி தோழி - சங்கர 13.<br/>
<br/>
என்னையுந் தன்னையும் வேறா - உள்ளத்<br/>
      தெண்ணாத வண்ணம் இரண்டற நிற்கச்<br/>
சொன்னது மோஒரு சொல்லே-அந்தச்<br/>
      சொல்லால் விளைந்த சுகத்தைஎன் சொல்வேன் - சங்கர 14.<br/>
<br/>
விளையுஞ் சிவானந்த பூமி - அந்த<br/>
      வெட்ட வெளிநண்ணித் துட்ட இருளாங்<br/>
களையைக் களைந்துபின் பார்த்தேன் - ஐயன்<br/>
      களையன்றி வேறொன்றுங் கண்டிலன் தோழி - சங்கர 15.<br/>
<br/>
கண்டார் நகைப்புயிர் வாழ்க்கை - இரு<br/>
      கண்காண நீங்கவுங் கண்டோந் துயில்தான்<br/>
கொண்டார்போற் போனாலும் போகும் - இதிற்<br/>
      குணமேது நலமேது கூறாய்நீ தோழி - சங்கர 16.<br/>
<br/>
நலமேதும் அறியாத என்னைச் - சுத்த<br/>
      நாதாந்த மோனமாம் நாட்டந்தந் தேசஞ்<br/>
சலமேதும் இல்லாமல் எல்லாம் - வல்லான்<br/>
      தாளால்என் தலைமீது தாக்கினான் தோழி - சங்கர 17.<br/>
<br/>
தாக்குநல் லானந்த சோதி - அணு<br/>
      தன்னிற் சிறிய எனைத்தன் னருளாற்<br/>
போக்கு வரவற் றிருக்குஞ் - சுத்த<br/>
      பூரண மாக்கினான் புதுமைகாண் மின்னே - சங்கர 18.<br/>
<br/>
ஆக்கி அளித்துத் துடைக்குந் - தொழில்<br/>
      அத்தனை வைத்துமெள் ளத்தனை யேனுந்<br/>
தாக்கற நிற்குஞ் சமர்த்தன் - உள்ள<br/>
      சாட்சியைச் சிந்திக்கத் தக்கது தோழி - சங்கர 19.<br/>
<br/>
சிந்தை பிறந்ததும் ஆங்கே - அந்தச்<br/>
      சிந்தை இறந்து தெளிந்ததும் ஆங்கே<br/>
எந்த நிலைகளும் ஆங்கே - கண்ட<br/>
      யான்றான் இரண்டற் றிருந்தும் ஆங்கே - சங்கர 20.<br/>
<br/>
ஆங்கென்றும் ஈங்கென்றும் உண்டோ - சச்சி<br/>
      தானந்த சோதி அகண்ட வடிவாய்<br/>
ஓங்கி நிறைந்தது கண்டால் - பின்னர்<br/>
      ஒன்றென் றிரண்டென் றுரைத்திட லாமோ - சங்கர 21.<br/>
<br/>
என்றும் அழியும்இக் காயம் - இத்தை<br/>
      ஏதுக்கு மெய்யென் றிருந்தீர் உலகீர்<br/>
ஒன்றும் அறியாத நீரோ - யமன்<br/>
      ஓலை வந்தாற்சொல்ல உத்தரம் உண்டோ - சங்கர 22.<br/>
<br/>
உண்டோ நமைப்போல வஞ்சர் மலம்<br/>
      ஊறித் ததும்பும் உடலைமெய் யென்று<br/>
கொண்டோ பிழைப்பதிங் கையோ - அருட்<br/>
      கோலத்தை மெய்யென்று கொள்ளவேண் டாவோ - சங்கர 23.<br/>
<br/>
வேண்டா விருப்பும் வெறுப்பும் - அந்த<br/>
      வில்லங்கத் தாலே விளையும் சனனம்<br/>
ஆண்டான் உரைத்த படியே - சற்றும்<br/>
      அசையா திருந்துகொள் ளறிவாகி நெஞ்சே - சங்கர 24.<br/>
<br/>
அறிவாரும் இல்லையோ ஐயோ - என்னை<br/>
      யாரென் றறியாத வங்கதே சத்தில்<br/>
வறிதேகா மத்தீயிற் சிக்கி - உள்ள<br/>
      வான்பொருள் தோற்கவோ வந்தேன்நான் தோழி - சங்கர 25.<br/>
<br/>
வந்த வரவை மறந்து - மிக்க<br/>
      மாதர்பொன் பூமி மயக்கத்தில் ஆழும்<br/>
இந்த மயக்கை அறுக்க - எனக்<br/>
      கெந்தை மெய்ஞ்ஞான எழில்வாள் கொடுத்தான் - சங்கர 26.<br/>
<br/>
வாளாருங் கண்ணியர் மோகம் - யம<br/>
      வாதைக் கனலை வளர்க்குமெய் என்றே<br/>
வேளா னவனுமெய் விட்டான் - என்னில்<br/>
      மிக்கோர் துறக்கை விதியன்றோ தோழி - சங்கர 27.<br/>
<br/>
விதிக்கும் பிரபஞ்ச மெல்லாஞ் - சுத்த<br/>
      வெயில்மஞ்ச ளென்னவே வேதாக மங்கள்<br/>
மதிக்கும் அதனை மதியார் - அவர்<br/>
      மார்க்கந்துன் மார்க்கஞ்சன் மார்க்கமோ மானே - சங்கர 28.<br/>
<br/>
துன்மார்க்க மாதர் மயக்கம் - மனத்<br/>
      தூயர்க்குப் பற்றாது சொன்னேன் சனகன்<br/>
தன்மார்க்க நீதிதிட் டாந்தம் - அவன்<br/>
      தானந்த மான சதானந்த னன்றோ-சங்கர 29.<br/>
<br/>
அன்றென்றும் ஆமென்றும் உண்டோ - உனக்<br/>
      கானந்தம் வேண்டின் அறிவாகிச் சற்றே<br/>
நின்றால் தெரியும் எனவே - மறை<br/>
      நீதிஎம் மாதி நிகழ்த்தினான் தோழி - சங்கர 30.<br/>
<br/>
<strong>  தாயுமான அடிகள் பாடல்கள் முற்றிற்று.</strong><br/>
<br/>
<br/>
      உ<br/>
                 திருச்சிற்றம்பலம்<br/>
<br/>
<strong><center>        தாயுமனவடிகள் மாணாக்கர்  அருளையர்<br/>
        அவ்வடிகளைத் தொழுத    "அருள்வாக்கிய அகவல்"<br/>
</center></strong> <br/>
திருவளர் கருணைச் சிவானந்த பூரணம்<br/>
ஒருவரும் அறியா ஒருதனிச் சித்து<br/>
நவந்தரு பேதமாய் நாடக நடித்துற்<br/>
பவந்தனை நீக்கிப் பரிந்தருள் பராபரம்<br/>
கண்ணுங் கருத்துங் கதிரொளி போல             5.<br/>
<br/>
நண்ணிட எனக்கு நல்கிய நன்மை<br/>
ஒன்றாய்ப் பலவாய் ஒப்பிலா மோனக்<br/>
குன்றாய் நிறைந்த குணப்பெருங் குன்றம்<br/>
மண்ணையும் புனலையும் வளியையும் கனலையும்<br/>
விண்ணையும் படைத்த வித்திலா வித்துப்               10.<br/>
<br/>
பந்த மனைத்தையும் பாழ்பட நூறிஎன்<br/>
சிந்தையுட் புகுந்த செழுஞ்சுடர்ச் சோதி<br/>
விள்ளணா ஞானம் விளங்கிய மேலோர்<br/>
கொள்ளைகொண் டுண்ணக் குறைவிலா நிறைவு<br/>
தாட்டா மரைமலர்த் தாள்நினைப் பவர்க்குக்       15.<br/>
<br/>
காட்டா இன்பங் காட்டிய கதிநிலை<br/>
வாக்கான் மனத்தான் மதித்திட அரிதென<br/>
நோக்கா திருக்க நோக்கிய நோக்கம்<br/>
ஆதியாங் அறிவாய் அகண்டமாய் அகண்ட<br/>
சோதியாய் விரிந்து துலங்கிய தோற்றம்          20.<br/>
<br/>
பரவெளி தன்னிற் பதிந்தஎன் னுளத்தின்<br/>
விரவி விரவி மேற்கொள்ளும் வெள்ளம்<br/>
சுட்டுக் கடங்காச் சோதி யடியார்<br/>
மட்டுக் கடங்கும் வான்பெருங் கருணை<br/>
எல்லைக் கடங்கா ஏகப் பெருவெளி              25.<br/>
<br/>
தில்லைப் பொதிவில் திருநடத் தெய்வம்<br/>
வாதவூர் எந்தையை வரிசையாய் விழுங்கும்<br/>
போதவூர் மேவுகர்ப் பூர விளக்குச்<br/>
சுகரை அகண்டத் தூவெளி எல்லாந்<br/>
திகழவே காட்டுஞ் சின்மய சாட்சி        30.<br/>
<br/>
செழுந்தமிழ் அப்பரைச் சிவலிங்க மாகி<br/>
விழுங்கிய ஞான வித்தக வேழம்<br/>
எழில்தரு பட்டினத் திறைவரை யென்றும்<br/>
அழிவிலா இலிங்க மாக்கிய அநாதி<br/>
சாந்த பூமி தண்ணருள் வெள்ளம்                35.<br/>
<br/>
ஆர்ந்த நீழ லசையாக் ககனம்<br/>
பரவுவார் நெஞ்சிற் பரவிய மாட்சி<br/>
இரவுபக லற்ற ஏகாந்தக் காட்சி<br/>
ஆட்சிபோ லிருக்கும் அகிலந் தனக்குச்<br/>
சாட்சியா யிருக்குந் தாரகத் தனிமுதல்             40.<br/>
<br/>
ஆணும் பெண்ணும் அலியுமல் லாததோர்<br/>
தாணுவாய் நின்ற சத்தாந் தனிச்சுடர்<br/>
எள்ளும் எண்ணெயும் எப்படி அப்படி<br/>
உள்ளும் புறம்பும் உலாவிய ஒருபொருள்<br/>
அளவிலா மதந்தொறும் அவரவர் பொருளென    45.<br/>
<br/>
உளநிறைந் திருக்கும் ஒருபொற் பணிதி<br/>
துள்ளு மனப்பேய் துடிக்கத் தறிக்கக்<br/>
கொள்ளு மோனவாள் கொடுத்திடு மரசு<br/>
பெரிய பேறு பேசாப் பெருமை<br/>
அரிய உரிமை அளவிலா அளவு                 50.<br/>
<br/>
துரிய நிறைவு தோன்றா அதீதம்<br/>
விரியுநல் லன்பு விளைத்திடும் விளைவு<br/>
தீராப் பிணியாஞ் செனன மறுக்க<br/>
வாரா வரவாய் வந்தசஞ் சீவி<br/>
ஆலைக் கரும்புபா கமுதக் கட்டிநீள்              55.<br/>
<br/>
சோலைக் கனிபலாச் சுளைகத லிக்கனி<br/>
பாங்குறு மாங்கனி பால்தேன் சருக்கரை <br/>
ஓங்குகற் கண்டுசேர்த் தொன்றாய்க் கூட்டி<br/>
அருந்திய ரசமென அறிஞர் சமாதியில்<br/>
பொருந்திய இன்பம் பொழிசிற் சுகோதயம்        60.<br/>
<br/>
எங்கணும் நிறைந்த இயல்பினை எனக்குச்<br/>
செங்கையால் விளங்கத் தெரித்தமெய்த் தேசிகன்<br/>
தன்னையறி வித்துத் தற்பர மாகி<br/>
என்னுளத் திருந்தருள் ஏக நாயகன்<br/>
அடிமுடி இல்லா அரும்பொருள் தனக்கு          65.<br/>
<br/>
முடியடி இதுவென மொழிந்திடும் முதல்வன்              <br/>
மெய்யலான் மற்றவை மெய்யல வெல்லாம்<br/>
பொய்யென அறியெனப் புன்னகை புரிந்தோன்<br/>
அருளும் பொருளும் அபேதமா யிருந்தும்<br/>
இருதிற னென்னும் இயலுமுண் டென்றோன்      70.<br/>
<br/>
அருளுனக் குண்டேல் அருளும் வெளிப்படும்<br/>
பொருள்மயந் தானே பொருந்துமென் றுரைத்தோன்<br/>
சத்தசத் திரண்டு தன்மையுந் தானே<br/>
ஒத்தலாற் சதசத் துனக்கென உரைத்தோன்<br/>
ஆணவம் அறாவிடின் அருளுறா தென்னக்        75.<br/>
<br/>
காணரு நேர்மையாற் காணவே உரைத்தோன்<br/>
சென்மமுள் ளளவுந் தீரா திழுக்குங்              <br/>
கன்மம் விடாதெனக் காட்டிய வள்ளல்<br/>
உளதில தெனவும் உறுதலான் மாயை<br/>
வளமில தெனவும் வகுத்தினி துரைத்தோன்               80.<br/>
<br/>
இல்லறத் திருந்தும் இதயம் அடக்கிய<br/>
வல்லவன் தானே மகாயோகி என்றோன்<br/>
துறவறத் திருந்துஞ் சூழ்மனக் குரங்கொன்<br/>
றறவகை யறியான் அஞ்ஞானி என்றோன்<br/>
இறவா மனந்தான் இறக்க உணர்த்திப்            85.<br/>
<br/>
பிறவா வரந்தரும் பேரறி வாளன்<br/>
அத்தன தருளால் அனைத்தையும் இயக்குஞ்<br/>
சுத்தமா மாயையின் தோற்றமென் றுரைத்தோன்<br/>
இருள்மல மகல இசைந்ததில் அழுந்தும்<br/>
பொருளருட் டிரோதைப் பொற்பெனப் புகன்றோன்  90.<br/>
<br/>
வீறு சிவமுதல் விளம்பிய படியே<br/>
ஆறு மநாதிஎன் றறிஞருக் குரைப்போன்<br/>
கொல்லா விரதங் குவலயத் தோர்கள்<br/>
எல்லாம் பெறுமினென் றியம்பிய தயாநிதி<br/>
தருமமுந் தானமுந் தவமும் புரிபவர்க்           95.<br/>
<br/>
குரிமையா யவரோ டுறவு கலப்பவன்<br/>
தன்னுயிர் போலத் தரணியின் மருவிய<br/>
மன்னுயி ரனைத்தையும் வளர்த்திடும் வேந்தன்<br/>
களவுவஞ் சனைகள்செய் கருமிகள் தமக்குந்<br/>
தெளிவுவந் துற அருள் செய்திடுந் திறத்தோன்    100.<br/>
<br/>
தான்பெறும் பேறு சகமெலாம் பெறவே<br/>
வான்பெறுங் கருணை வழங்கிய மாரி<br/>
தஞ்சமென் றடைந்த தாபதர் தம்மை<br/>
அஞ்சலென் றாளும் அறிஞர் சிகாமணி<br/>
சீவ கோடிகளுஞ் சித்த கோடிகளும்               105.<br/>
<br/>
யாவரும் புகழ யாவையும் உணர்ந்தோன்<br/>
யானென தென்னா இறைவனெம் பெருமான்<br/>
தானவ னாகிய தலைவனெங் கோமான்<br/>
அருண கிரியார்க் காறு முகன்சொல்லும்<br/>
பொருள்நல மல்லது பொருளென மதியான்               110.<br/>
<br/>
பூத முதலாப் பொலிந்திடு நாத<br/>
பேதமுங் கடந்த பெருந்தகை மூர்த்தி<br/>
மூலா தார முதலா யுள்ள<br/>
மேலா தாரமும் வெறுவெளி கண்டவன்<br/>
மண்டல மூன்றிலும் மன்னிய உருவிலும்         115.<br/>
<br/>
கண்டவை யத்திலுங் கடவுளாய் நின்றோன்<br/>
பகர்சம யந்தொறும் பரமே யிருந்து<br/>
சுகநடம் புரியுந் தொழிலெனச் சொன்னோன்<br/>
பேத அபேத பேதா பேத<br/>
போத மிதுவெனப் புகன்றிடும் புண்ணியன்         120.<br/>
<br/>
அதுநா னெனவே யாற்றிடும் அனுபவஞ்<br/>
சதுர்வே தாந்தத் தன்மையென் றுரைத்தோன்<br/>
அல்லும் பகலும் அறிவா னோர்க்குச்<br/>
சொல்லும் பொருளுஞ் சுமைஎனச் சொன்னோன்<br/>
சுதனே குருவாஞ் சுவாமிநா யகற்கெனின்         125.<br/>
<br/>
அதிகமெய்ஞ் ஞான மல்லவோ வென்றோன்<br/>
நேசயோ கத்துறு நிருபரெல் லாந்தொழும்<br/>
இராசயோ கத்திறை இராசயோ கத்தான்<br/>
பொறுமை தெளிவு புனிதவா சாரம்<br/>
மறுவிலா வண்மை வாரம் இயற்கை             130.<br/>
<br/>
தண்ணமர் சாந்தந் தயங்கிய கீர்த்தி<br/>
எண்ணெண் கலைபயில் இணையிலாக் கல்வி<br/>
நல்ல இரக்கம் நடுநிலை சத்தியம்<br/>
இல்லைஎன் னாமல் எவர்க்குந் தருங்கொடை<br/>
நற்குண னெல்லாம் நண்ணிய பெருந்தகை               135.<br/>
<br/>
சிற்குண வாரி திருவருட் செல்வன்<br/>
கரமே லெடுத்துக் கருத்துற வணங்கிப்<br/>
பரமே யுனக்குப் பரமெனப் பகர்ந்தோன்<br/>
ஆலடி மேவும் அரசினை அடுத்தே<br/>
சீலமெய்ஞ் ஞானந் தெளிந்தன னெனவுஞ்         140.<br/>
<br/>
சித்த மவுனி திடசித்த மாக<br/>
வைத்த நிலையின் வளர்ந்தன னெனவும்<br/>
மூலன் மரபின் முளைத்த மவுனிதன்<br/>
பாலன்யா னெனவும் பரிவொடும் பகர்ந்தோன்<br/>
வடமொழி இயற்கையின் மகிமையை உணர்ந்து   145.<br/>
<br/>
திடமுற முப்பொருள் திறத்தையுந் தெளிந்து<br/>
கண்டமு தென்னக் கனிரச மென்னத்<br/>
தண்டமிழ் மாரி தன்னைப் பொழிந்து<br/>
சித்தியும் முத்தியுஞ் சிறந்தருள் கொழிக்கும்<br/>
நித்திய நிரஞ்சன நிராலம்ப நிறைவைப்           150.<br/>
<br/>
பாடியும் நாடியும் பணிந்தெழுந் தன்பால்<br/>
ஆடியும் அரற்றியும் அகங்குழை வெய்தியும்<br/>
உடலங் குழைய உரோமஞ் சிலிர்ப்ப<br/>
படபடென் றுள்ளம் பதைத்துப் பதைத்துப்<br/>
பாங்குறு நெட்டுயிர்ப் பாகிப் பரதவித்             155.<br/>
<br/>
தேங்கி ஏங்கி இரங்கி இரங்கி<br/>
ஓய்ந்தபம் பரம்போ லொடுங்கியே சிறிதும்<br/>
ஏய்ந்த விழிக ளிமைப்பது மின்றிச்<br/>
சோர்ந்து சோர்ந்து துவண்டு துவண்டுமெய்<br/>
யார்ந்த அன்போ டவசமுற் றடிக்கடி              160.<br/>
<br/>
உள்நடுக் குறவே உருகியே சற்றுத்<br/>
தண்ணமர் மொழியுந் தழுதழுத் திடவே<br/>
உள்ளும் புறம்பும் ஒருமித் துருகி<br/>
வெள்ள நீர்போல் விழிநீர் பெருக்கிக்<br/>
கன்று பசுவைக் கருதிக் கதறிச்                  165.<br/>
<br/>
சென்றுசென் றோடித் திகைப்பது போல<br/>
என்புநெக் குடைய இருகரங் குவித்துப்<br/>
புன்புலால் யாக்கை பொருந்தா தினிஎன<br/>
உணர்ந்துணர்ந் தன்பா யுவகைமேற் கொண்டினிக்<br/>
கணம்பிரி யேனெனக் கருதியே குறித்துத்         170.<br/>
<br/>
திருவுரு வெல்லாந் திருநீ றிலங்க<br/>
இருகர நளினம் இயன்முடி குவித்துப்<br/>
பூரண சந்திரன் போலொளி காட்டுங்<br/>
காரண வதனங் கவின்குறு வெயர்வுற<br/>
இளநிலா வெனவே இலங்கிய சிறுநகை           175.<br/>
<br/>
தளதள வென்னத் தயங்கி எழில்பெற<br/>
இத்தன்மை எல்லா மிசைந்து மிவனருட்<br/>
சித்தெனச் சிவகதி தேர்ந்தவ ருரைப்பப்<br/>
பாத்திர மாடப் பரிவுட னாடிச்<br/>
சாத்திரங் காட்டித் தயவுசெய் தருளும்            180.<br/>
<br/>
வல்லவ னெனவே மன்னுயிர்க் காக<br/>
எல்லையி லன்ப னிவனென விளங்கி<br/>
ஈன வுலகத் தியற்கைபொய் யென்றே<br/>
ஞானநூல் மெய்யென நவின்றினி திரங்கிக்<br/>
கேவல சகலங் கீழ்ப்பட மேலாய்         185.<br/>
<br/>
மேவருஞ் சுத்த மெய்யினை நல்க<br/>
அருளே உருவுகொண் டவனியில் வந்த<br/>
பொருளே இவனெனப் பொலிந்திடும் புனிதன்<br/>
சைவஞ் சிவனுடன் சம்பந்த மென்பது<br/>
மெய்வளர் ஞானம் விளக்குமென் றிசைத்தோன்   190.<br/>
<br/>
கதிர்விழி யொளியுறக் கலத்தல்சித் தாந்த<br/>
விதிமுறை யாமென விளம்பிய மேலோன்<br/>
முடிவினில் ஆகம முறைமையி னுண்மையை<br/>
அடியரைக் குறித்துரைத் தருளிய அண்ணல்<br/>
சிதம்பர நேர்மை திறமா வுரைத்திறை            195.<br/>
<br/>
பதம்பர வெனப்பகர் பரமமெய்ஞ் ஞானி<br/>
முத்திபஞ் சாக்கர முறைமையி லயிக்கியஞ்<br/>
சத்திய மிதுவெனச் சார்ந்தவர்க் குரைத்தோன்<br/>
அஞ்செழுத் துள்ளே அனைத்தையுங் காட்டிஎன்<br/>
நெஞ்சழுத் தியகுரு நீதி மாதவன்        200.<br/>
<br/>
எல்லா நிறைந்த இறைவன் செயலெனக்<br/>
கல்லா எனக்குங் கருணைசெய் கடவுள்<br/>
குருவரு ளாலே கூடுவ தல்லால்<br/>
திருவரு ளுறாதெனத் தெரிந்திட உரைத்தோன்<br/>
குருவுரு வருளெனக் கொண்டபின் குறையாப்     205.<br/>
<br/>
பொருள்மய மாமெனப் புகன்றிடு போதன்<br/>
எந்தமூர்த் திகளையு மெழிற்குரு வடிவெனச்<br/>
சிந்தையில் தியக்கறத் தேர்ந்தவர்க் குரைத்தோன்<br/>
சதாசிவ மென்றபேர் தான்படைத் ததுதான்<br/>
எதாவதே பொருளென் றேடுத்தெடுத் துரைத்தான்  210.<br/>
<br/>
கல்லானை கன்னல் கவர்ந்திடச் செய்தவன்<br/>
எல்லாம் வல்லசித் தெம்மிறை என்றோன்<br/>
எவ்வுயிர் தோறும் இறைமே வியதிறஞ்<br/>
செவ்விய பிரம்படி செப்பிடு மென்றோன்<br/>
எவ்வண மெவரெவ ரிசைத்தன ரவரவர்க்         215.<br/>
<br/>
கவ்வண மாவனெம் மானென அறைந்தோன்<br/>
ஒருபாண னுக்கே யொருசிவ னாட்படின்<br/>
வருமடி யார்திறம் வழுத்தொணா தென்றோன்<br/>
சிவனடி யாரைச் சிவனெனக் காண்பவன்<br/>
எவனவன் சிவனே என்றெடுத் துரைத்தோன்       220.<br/>
<br/>
விருப்பு வெறுப்பினை வேரறப் பறித்துக்<br/>
கருப்புகா தென்னைக் காத்தருள் சேய்தோன்<br/>
இருசொல் லுரையா தியானின்ப மெய்த<br/>
ஒருசொல் லுரைத்த உயர்குண பூதரன்<br/>
அத்துவா மார்க்கம் ஆறையு மகற்றித்            225.<br/>
<br/>
தத்துவா தீதத் தன்மையைத் தந்தோன்<br/>
திருமகள் மருவிய திகழ்வள மறைசையில்<br/>
வருமுணர் வாளன் மருளிலா மனத்தான்<br/>
எண்ணிய எண்ணமெல் லாந்தெரிந் தெனக்குந்<br/>
தண்ணருள் செய்தவன் தாயு மானவன்           230.<br/>
<br/>
ஒருமொழி பகர்ந்த உதவியா லவன்றன்<br/>
இருபத முப்போ திறைஞ்சிவாழ்த் துவனே.<br/>
<br/>
            திருச்சிற்றம்பலம்<br/>
<br/>
        அருள்வாக்கிய அகவல் முற்றிற்று<br/>
<br/>
<br/>
<strong> <center>  அருளையவடிகள் பாடியது </center></strong><br/>
<br/>
உலகினுக் கணியா மிராமநா தபுரத்<br/>
      துயர்நறை வாவியின் குணபால்<br/>
மலர்நிறை வனத்திற் சிவத்துறு நிட்டை<br/>
      மருவிமெய் யொருவிவே தாந்தத்<br/>
திலகிய பொருளால் வானமாய் நிறைவு<br/>
      மெந்தையே எனதுபந் தமும்போய்<br/>
நிலையுற நினது திருவரு ளளிப்பாய்<br/>
      நின்மலா னந்தமே போற்றி.<br/>
<br/>
        கோடிக்கரை ஞானிகள் பாடியுது<br/>
<br/>
துகளறு சாலி வருடமா யிரத்தைஞ்<br/>
      ஞூற்றொடெண் பத்தொன்று தொடரு<br/>
மிகுசுப கிருதாம் வருடந்தை மாதம்<br/>
      வெண்மதி வாரநாள் விசாக<br/>
மகிமைசேர் பூரணத் திதியினி லருத்த<br/>
      மண்டல சமையத்திற் கங்கை<br/>
திகழ்கரை யதனிற் றாயுமா னவனார்<br/>
      சிவத்தினிற் கலந்தநற் றினமே.<br/>
 --------------------<br/>
</ul>
<hr noshade=""/>
This file was last updated on 12 Jan. 2017 <br/>
Feel free to send corrections to the webmaster. <br/>
</body>
</body></html>
