<!DOCTYPE HTML PUBLIC "-//W3C//DTD HTML 4.01 Transitional//EN"
    http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2017 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>rAmayaNam of kampar -canto 6 (yutta kantam), part 3 (in tamil script, unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">கவிச்சக்கரவர்த்தி கம்பர் இயற்றிய  <br/> 
இராமாயணம் -  யுத்த காண்டம் <br/>
மூன்றாம் பகுதி /படலங்கள் 16-20 </font></h2>
<h2>irAmAyaNam of kampar <br/>
 canto 6 (yutta kAnTam), part 3<br/>
 (paTalams 16-20, verses 7762-8572) <br/>
In tamil script, unicode/utf-8 format</h2></center>
<hr noshade="" width="50%"/>
<hr noshade=""/>
<ul>
<strong>Acknowledgements: </strong><br/>
Our Sincere thanks go to Dr. Thomas Malten of the Univ. of Koeln, Germany for<br/> 
providing us with a romanized transliterated version of this work and for permissions <br/>
to publish the equivalent Tamil script version, edited to conform to Annamalai University edition. <br/>
Preparation of HTML and PDF versions: Dr. K. Kalyanasundaram, Lausanne, Switzerland.<br/>
<br/>
©  Project Madurai, 1998-2017.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website: <br/>
<b><a href="http://www.projectmadurai.org/">http://www.projectmadurai.org/</a></b><br/>You are welcome to freely distribute this file, provided this header page is kept intact.<br/>
</ul><ul>
<hr noshade=""/>
<center> <h3><font color="blue">கவிச்சக்கரவர்த்தி கம்பர் இயற்றிய   <br/>
இராமாயணம் - யுத்த காண்டம் (பகுதி 3)  /படலங்கள் 16-20 <br/></font></h3>
<table border="0">
<tr><td>6.16 <td>      மாயா சனகப் படலம் (7762- 7856) </td></td></tr>
<tr><td>6.17 <td> அதிகாயன் வதைப் படலம் (7857- 8132) </td></td></tr>
<tr><td>6.18 <td>நாகபாசப் படலம்     (8133  -8432) </td></td></tr>
<tr><td>6.19 <td>படைத் தலைவர் வதைப் படலம் (8433 -8534)</td></td></tr>
<tr><td>6.20 <td> மகரக் கண்ணன் வதைப் படலம் (8535 - 8572 )</td></td></tr>
</table><br/>
</center>
<hr noshade="" width="50%"/>
<center><h3> 
6.16    மாயா சனகப் படலம்  (7762- 7856) </h3></center>
படலத் தோற்றுவாய்<br/>
<br/>
அவ்வழி, கருணன் செய்த  பேர் எழில் ஆண்மை எல்லாம்<br/>
செவ்வழி உணர்வு தோன்றச்  செப்பினம்; சிறுமை தீரா<br/>
வெவ்வழி மாயை ஒன்று,  வேறு இருந்து எண்ணி, வேட்கை,<br/>
இவ்வழி இலங்கை வேந்தன்  இயற்றியது இயம்பல் உற்றாம்.	       6.16.1<br/>
<br/>
மகோதரனிடம் இராவணன் சீதையை அடையும் உபாயம் கேட்டல்<br/>
<br/>
மாதிரம் கடந்த தோளான்,  மந்திர இருக்கை வந்த<br/>
மோதரன் என்னும் நாமத்து  ஒருவனை முறையின் நோக்கி,<br/>
‘சீதையை எய்தி, உள்ளம்  சிறுமையின் தீரும் செய்கை<br/>
யாது? எனக்கு உணர்த்தி, இன்று, என்  இன்னுயிர் ஈதி ‘என்றான்.	       6.16.2<br/>
<br/>
 மருத்தனைச் சனகனாக உருமாற்றிச் சிறைப்படுத்திக் கொணர்ந்து காட்டினால் சீதை நின் விருப்பத்திற்கிணங்குவாள் ‘என மகோதரன் கூறுதல்<br/>
<br/>
உணர்த்துவென், இன்று நன்று  ஓர் உபாயத்தின் உறுதி மாயை<br/>
புணர்த்துவென், சீதை தானே  புணர்வது ஓர் வினையம் போற்றி,<br/>
கணத்துவன் சனகன் தன்னைக்  கட்டினன் கொணர்ந்து காட்ட<br/>
மண தொழில் புரியும் அன்றே?  மருத்தனை உருவம் மாற்றி ‘	       6.16.3<br/>
<br/>
இராவணன், மகோதரனைப் பாராட்டி மாயாசனகனைச் சோலைக்குக் கொணர்க எனப் பணித்துச் சீதையிருக்கும் இடத்தை அடைதல் (7765-7767)<br/>
<br/>
என அவன் உரைத்தலோடும்,  எழுந்து மார்பு இறுகப் புல்லி,<br/>
‘அனையவன் தன்னைக் கொண்டு  ஆங்கு அணுகுதி, அன்ப! ‘என்னா,<br/>
புனை மலர்ச் சரளச் சோலை  நோக்கினன், எழுந்து போனான்;<br/>
வினைகளைக் கற்பின் வென்ற  விளக்கினை வெருவல் காண்பான்.	       6.16.4<br/>
<br/>
மின் ஒளிர் மகுட கோடி  வெயில் ஒளி விரித்து வீச,<br/>
துன் இருள் இரிந்து தோற்ப,  சுடர்மணித் தோளில் தோன்றும்<br/>
பொன் அரி மாலை நீல  மலையின் வீழ் அருவி பொற்ப,<br/>
நல் நெடுங்களி மால் யானை  நாணுற, நடந்து வந்தான்.	       6.16.5<br/>
<br/>
 ‘விளக்கு ஒரு விளக்கம் தாங்கி,  மின் அணிந்து, அரவு சுற்றி,<br/>
இளைப்புறு மருங்கு நோவ,  முலைசுமந்து இயங்கும் ‘என்ன,<br/>
முளைப் பிறை நெற்றி வான  மடந்தையர், முன்னும் பின்னும்,<br/>
வளைத்தனர் வந்து சூழ,  வந்திகர் வாழ்த்த, வந்தான்.	       6.16.6<br/>
<br/>
இராவணன் சீதையைக் காணுதல்<br/>
<br/>
பண்களால் கிளவி செய்து,  பவளத்தால் அதரம் ஆக்கி,<br/>
பெண்கள் ஆனார்க்குள் நல்ல  உறுப்பு எலாம் பெருக்கி ஈட்டி<br/>
எண்களால் அளவா மானக்  குணம் தொகுத்து இயற்றினாளை,<br/>
கண்களால் அரக்கன் கண்டான்,  அவளை ஓர் கலக்கம் காண்பான்.	       6.16.7<br/>
<br/>
இராவணன் ஏவலரால் அங்குக் கொணர்ந்து இடப்பட்ட பொன்னாசனத்தில் அமர்ந்து சீதையை நோக்கித் தன்னிலையினை எடுத்துரைத்தல் (7769-7777)<br/>
<br/>
இட்டது ஓர் இரண பீடத்து,  அமரரை இருக்கை நின்றும்<br/>
கட்ட தோள் கானம் சுற்ற,  கழல் ஒன்று கவானின் தோன்ற,<br/>
வட்ட வெண் கவிகை ஓங்க,  சாமரை மருங்கு வீச,<br/>
தொட்டது ஓர் சுரிகையாளன்  இருந்தனன், இனைய சொன்னான்.	       6.16.8<br/>
<br/>
‘என்றுதான், அடியனேனுக்கு  இரங்குவது? இந்து என்பான்<br/>
என்றுதான், இரவியோடும்  வேற்றுமை தரெிவது என்பால்?<br/>
என்றுதான், அநங்க வாளிக்கு  இலக்கு அலாது இருக்கல் ஆவது?<br/>
என்று, தான் உற்றது எல்லாம்  இயம்புவான் எடுத்துக் கொண்டான்	       6.16.9<br/>
<br/>
 ‘வஞ்சனேன் எனக்கு நானே,  மாதரார் வடிவு கொண்ட<br/>
நஞ்சுதோய் அமுதம் உண்பான்  நச்சினேன்; நாளும் தேய்ந்த;<br/>
நெஞ்சு நொந்து உம்மை நாயேன்  நினைப்பு விட்டு, ஆவி நீக்க<br/>
அஞ்சினேன்; அடியனேன் நும்  அடைக்கலம், அமுதின் வந்தீர்!	       6.16.10<br/>
<br/>
 ‘தோற்பித்தீர்; மதிக்கு மேனி  சுடுவித்தீர்; தனெ்றல் தூற்ற<br/>
வேர்ப்பித்தீர்; வயிரத் தோளை  மெலிவித்தீர்; வேனில் வேளை<br/>
ஆர்ப்பித்தீர்; என்னை இன்னல்  அறிவித்தீர்; அமரர் அச்சம்<br/>
தீர்ப்பித்தீர்; இன்னும் என் என்  செய்வித்துத் தீர்திர் அம்மா!	       6.16.11<br/>
<br/>
 ‘பெண் எலாம் நீரே ஆக்கி,  பேர் எலாம் உமதே ஆக்கி,<br/>
கண் எலாம் நும்கண் ஆக்கி,  காம வேள் என்னும் நாமத்து<br/>
அண்ணல் எய்வானும் ஆக்கி,  ஐங்கணை அரியத் தக்க<br/>
புண் எலாம் எனக்கே ஆக்கி,  விபரீதம் புணர்த்து விட்டீர்.	       6.16.12<br/>
<br/>
 ‘ஈசனே முதலா மற்றை  மானுடர் இறுதி யாரும்<br/>
கூச, மூன்று உலகும் காக்கும்  கொற்றத்தேன்; வீரக் கோட்டி<br/>
பேசுவார் ஒருவர்க்கு ஆவி  தோற்றிலென்; பெண்பால் வைத்த<br/>
ஆசை நோய் கொன்றது என்றால்,  ஆண்மைதான் மாசு உணாதோ?	       6.16.13<br/>
<br/>
'நோயினை நுகரவேயும், நுணங்கி  நின்று உணங்கும் ஆவி,<br/>
நாய் உயிர் ஆகும் அன்றே,  நாள் பல கழித்த காலை?<br/>
பாயிரம் உணர்ந்த நூலோர்  காமத்துப் பகுத்த பத்தி<br/>
ஆயிரம் அல்ல போன  ‘ஐயிரண்டு ‘என்பர் பொய்யே.	       6.16.14<br/>
<br/>
 ‘அறம் தரும் செல்வம் அன்னீர்!  அமிழ்தினும் இனியீர்! என்னைப்<br/>
பிறத்திலன் ஆக்க வந்தீர்;  பேர் எழில் மானம் கொல்ல,<br/>
மறந்தன பெரிய, போன, வரம்  எனும் மருந்து தன்னால்,<br/>
இறந்து இறந்து உய்கின்றேன் யான்;  யார், இது தரெியும் ஈட்டார்?	       6.16.15<br/>
<br/>
 ‘அந்தரம் உணரின், மேல்நாள்,  அகலிகை என்பாள், காதல்<br/>
இந்திரன் உணர்த்த, நல்கி  எய்தினாள், இழுக்கு உற்றாேளா?<br/>
மந்திரம் இல்லை, வேறு ஓர்  மருந்து இல்லை, மையல் நோய்க்குச்<br/>
சுந்தரக் குமுதச் செவ்வாய்  அமுது அலால்; அமுதச் சொல்லீர்! ‘	       6.16.16<br/>
<br/>
இராவணன், சீதையின்முன் நிலத்தில் வீழ்ந்து வணங்குதல்<br/>
<br/>
என்று உரைத்து, எழுந்து சென்று,  அங்கு, இருபது என்று உரைக்கும் நீலக்<br/>
குன்று உரைத்தாலும் நேராக்  குவவுத் தோள் நிலத்தைக் கூட,<br/>
மின்திரைத்து அருக்கன் தன்னை  விரித்து மீன் தொகுத்தது ஒன்று<br/>
நின்று இமைக்கின்றது அன்ன  முடி படி நெடிதின் வைத்தான்.	       6.16.17<br/>
<br/>
கலக்கமுற்ற சீதை தூர்த்தனாகிய இராவணனை நோக்காது அங்குக் கீழே கிடந்த துரும்பைப் பார்த்த வண்ணம் தன்னுள்ளத் திண்மையினை இராவணனுக்கு அறிவுறுத்தல் (7779-7785)<br/>
<br/>
வல்லியம் மருங்கு கண்ட  மான் என மறுக்கம் உற்று,<br/>
மெல்லியல் ஆக்கை முற்றும்  நடுங்கினள், விம்மு கின்றாள்,<br/>
‘கொல்லிய வரினும் உள்ளம்  கூறுவென், தரெிய ‘என்னா,<br/>
புல்லிய கிடந்தது ஒன்றை  நோக்கினாள், புகல்வ தானாள்	       6.16.18<br/>
<br/>
“பழி இது; பாவம் “ என்று  பார்க்கிலை; “பகரத் தக்க<br/>
மொழி இவை அல்ல ‘‘ என்பது  உணர்கிலை; முறைமை நோக்காய்;<br/>
கிழிகிலை நெஞ்சம்; வஞ்சக்  கிளையொடும் இன்று காறும்<br/>
அழிகிலை என்றபோது, என் கற்பு  என்னாம்? அறம்தான் என்னாம்?	       6.16.19<br/>
<br/>
வானுள, மறத்தின் தோற்று  உன் சொல்வழி வழுவா; மண்ணின்<br/>
ஊனுள, உடம்புக்கு எல்லாம்  உயிருள; உணர்வும் உண்டால்;<br/>
தானுள, பத்துப் பேழ்வாய்  தகாதன உரைக்க, தக்க<br/>
யானுளன் கேட்க என்றால்,  என்சொல்லாய்? யாது செய்யாய்?	       6.16.20<br/>
<br/>
 ‘வாசவன், மலரின் மேலான்,  மழுவலான் மைந்தன், மற்று அக்<br/>
கேசவன் என்ன நின்ற  தன்மையோர் தன்மை கண்டாய்,<br/>
‘பூசலின் எதிர்ந்தேன் ‘என்றாய்;  போர்க்களம் புக்கபோது என்<br/>
ஆசையின் கனியைக் கண்ணின்  கண்டிலை போலும், அஞ்சி.	       6.16.21<br/>
<br/>
 ‘ஊண் இலா யாக்கை பேணி,  உயர்புகழ் சூடாது, உன் முன்<br/>
நாணிலாது இருந்தேன் அல்லேன்;  நவை அறு குணங்கள் என்னும்<br/>
பூணெலாம் பொறுத்த மேனிப்  புண்ணிய மூர்த்தி தன்னைக்<br/>
காணலாம் இன்னும் என்னும்  காதலால் இருந்தேன் கண்டாய்.	       6.16.22<br/>
<br/>
 ‘சென்று சென்று அழியும் ஆவி  திரிக்குமால் செருவில் செம்பொன்<br/>
குன்று நின்றனைய தம்பி  புறக் கொடை காத்து நிற்ப,<br/>
கொன்று, நின் தலைகள் சிந்தி,  அரக்கர்தம் குலத்தை முற்றும்<br/>
வென்று நின்றருளும் கோலம்  காணிய கிடந்த, வேட்கை.	       6.16.23<br/>
<br/>
 ‘எனக்கு உயிர் பிறிது ஒன்று உண்டு  என்று எண்ணலை; இரக்கம் அல்லால்<br/>
தனக்கு உயிர் வேறு இன்றாகி,  தாமரைக் கண்ணது ஆகி,<br/>
கனக் கருமேகம் ஒன்று  கார்முகம் தாங்கி, யார்க்கும்<br/>
மனக்கு இனிது ஆகி, நிற்கும்  அஃது அன்றி வரம்பு இலாதாய்!	       6.16.24<br/>
<br/>
சீதையின் சொற்கேட்டு வெகுண்ட இராவணன் இராமனைக் கொல்வதோடன்றி அயோத்தியிலுள்ளாரையும் மிதிலையிலுள்ளாரையும் பற்றிக் கொணருமாறு தான் அரக்க வீரர்களை ஏவியிருப்பதாகக் கூறி அச்சுறுத்தல் (7786-7789)<br/>
<br/>
என்றனள்; என்றலோடும்,  எரி உகு கண்ணன், தன்னைக்<br/>
கொன்று அன மானம் தோன்ற,  கூற்று எனச் சீற்றம் கொண்டான்,<br/>
‘வென்று எனை, இராமன் உன்னை  மீட்ட பின், அவனோடு ஆவி<br/>
ஒன்று என வாழ்தி போல் ‘என்று,  இடி உரும் ஒக்க நக்கான்.	       6.16.25<br/>
<br/>
 ‘இனத்துளார் உலகத்து உள்ளார்,  இமையவர் முதலினோர், என்<br/>
சினத்துளார் யாவர் தீர்ந்தார்?  தயரதன் சிறுவன், தன்னைப்<br/>
புனத் துழாய் மாலையான் என்று  உவக்கின்ற ஒருவன், புக்கு உன்<br/>
மனத்துளான் எனினும் கொல்வென்;  வாழுதி, பின்னை மன்னோ!	       6.16.26<br/>
<br/>
“வளைத்தன மதிலை, வேலை  வகுத்தன வரம்பு, வாயால்<br/>
உளைத்தன குரங்கு பல்கால் ‘‘  என்று அகம் உவந்தது உண்டேல்,<br/>
இளைத்த நுண்மருங்குல் நங்காய்!  என் எதிர் எய்திற்று எல்லாம்<br/>
விளக்கு எதிர் வீழ்ந்த விட்டில்  பான்மைய; வியக்க வேண்டா.	       6.16.27<br/>
<br/>
 ‘கொற்ற வாள் அரக்கர் தம்மை,  “அயோத்தியர் குலத்தை முற்றும்<br/>
பற்றி நீர் தருதிர்; அன்றேல்,  பசுந்தலை கொணர்திர்; பாரித்து<br/>
உற்றது ஒன்று இயற்றுவீர் ‘‘  என்று உந்தினேன்; உந்தை மேலும்,<br/>
வெற்றியர் தம்மைச் செல்லச்  சொல்லினென், விரைவின் ‘என்றான்	       6.16.28<br/>
<br/>
வஞ்சனையால் தன்னைக் கவர்ந்த கொடியோனாகிய இராவணனது சொற் கேட்டுச் சீதை வருந்துதல்<br/>
<br/>
என்று அவன் உரைத்த காலை,  ‘என்னை இம்மாயம் செய்தாற்கு<br/>
ஒன்றும் இங்கு அரியது இல்லை ‘  என்பது ஓர் துணுக்கம் உந்த,<br/>
நின்றுநின்று உயிர்த்து நெஞ்சம்  வெதும்பினாள், நெருப்பை மீளத்<br/>
தின்று தின்று உமிழ்கின்றாரின்,  துயருக்கே சேக்கை ஆனாள்.	       6.16.29<br/>
<br/>
 ‘இத்தலை இன்ன செய்த  விதியினார், என்னை, இன்னும்<br/>
அத்தலை அன்ன செய்யச்  சிறியரோ? அளியர் அம்மா!<br/>
பொய்த்தலை உடையது எல்லாம்  தருமமே போலும் ‘என்னாக்<br/>
கைத்தனள் உள்ளம், வெள்ளக்  கண்ணின் நீர்க்கரை இலாதாள்.	       6.16.30<br/>
<br/>
மகோதரன் மாயாசனகனை அங்குப் பற்றிக் கொணர அது கண்டு சீதை ஆற்றா நிலையளாய் அரற்றி வருந்துதல் (7792-7808)<br/>
<br/>
ஆயது ஓர்காலத்து ஆங்கண்  மருத்தனைச் சனகன் ஆக்கி,<br/>
வாய் திறந்து அரற்றப் பற்றி,  மகோதரன் கடிதின் வந்து<br/>
காய் எரி அனையான் முன்னர்க்  காட்டினன்; வணங்கக் கண்டாள்,<br/>
தாய் எரி வீழக் கண்ட  பார்ப்பு எனத் தரிக்கிலாதாள்.	       6.16.31<br/>
<br/>
கைகளை நெரித்தாள்; கண்ணில்  மோதினாள்; கமலக் கால்கள்<br/>
நெய்யெரி மிதித்தால் என்ன  நிலத்திடைப் பதைத்தாள்; நெஞ்சம்<br/>
மெய்யென எரிந்தாள்; ஏங்கி  விம்மினாள்; நடுங்கி வீழ்ந்தாள்;<br/>
பொய் என உணராள் அன்பால்,  புரண்டனள், பூசல் இட்டாள்.	       6.16.32<br/>
<br/>
 ‘தெய்வமோ! ‘என்னும்; ‘மெய்ம்மை  சிதைந்ததோ? ‘என்னும்; ‘தீய<br/>
வைவலோ உலகை? ‘என்னும்;  ‘வஞ்சமோ வலியது? ‘என்னும்;<br/>
‘உய்வலோ இன்னும்? ‘என்னும்;  ஒன்று அல துயரம் உற்றாள்;<br/>
தையலோ? தருமமேயோ?  ஆர் அதன் தன்மை தேர்வார்?	       6.16.33<br/>
<br/>
 ‘எந்தையே! எந்தையே! இன்று  என்பொருட்டு உனக்கும் இக்கோள்<br/>
வந்ததே! என்னைப் பெற்று  வாழ்ந்தவாறு இதுவோ? மண்ணோர்<br/>
தந்தையே! தாயே! செய்த  தருமமே! தவமே! ‘என்னும்;<br/>
வெந்துயர் வீங்கி, தீ வீழ்,  விறகு என வெந்து வீழ்ந்தாள்.	       6.16.34<br/>
<br/>
 ‘இட்டு, உண்டாய்; அறங்கள் செய்தாய்;  எதிர்ந்துேளார் இருக்கை எல்லாம்<br/>
சுட்டு, உண்டாட்டு அயர்ந்தாய்;  வேள்வித் துறை எலாம் கரையும் கண்டாய்;<br/>
மட்டு உண்டார், மனிசர்த் தின்ற  வஞ்சரால் வயிரத் திண்தோள்<br/>
கட்டுண்டாய்; என்னே, யானும்  காண்கின்றேன் போலும் கண்ணால். ‘	       6.16.35<br/>
<br/>
என்று, இன பலவும் பன்னி,  எழுந்து வீழ்ந்து இடரில் தோய்ந்தாள்;<br/>
‘பொன்றினள் போலும் ‘என்ன பொறை  அழிந்து, உயிர்ப்புப் போவாள்,<br/>
மின் தனிநிலத்து வீழ்ந்து  புரள்கின்றது அனைய மெய்யாள்;<br/>
அன்றில் அம் பேடை போல,  வாய் திறந்து அரற்றலுற்றாள்.	       6.16.36<br/>
<br/>
 ‘பிறையுடை நுதலார்க்கு ஏற்ற  பிறந்த இல் கடன்கள் செய்ய,<br/>
இறையுடை இருக்கை மூதூர்  என்றும் வந்து இறுக்கலாதீர்,<br/>
சிறையிடைக் காண நீரும்  சிறையொடும் சேர்ந்தவாறோ<br/>
மறையுடை வரம்பு நீங்கா  வழிவந்த மன்னர் நீரே?	       6.16.37<br/>
<br/>
“வன்சிறைப் பறவை ஊரும்  வானவன், வரம்பு இல் மாயப்<br/>
புன் சிறைப் பிறவி தீர்ப்பான்  உளன் ‘‘ எனப் புலவர் நின்றார்;<br/>
என்சிறை நீக்குவாரைக்  காண்கிலேன்; என்னின் வந்த<br/>
உன்சிறை நீக்கற்பாலார்  யாருளர், உலகத்து உள்ளார்?	       6.16.38<br/>
<br/>
“பண் பெற்றாரோடு கூடாப்  பகை பெற்றாய்; பகழி பாய<br/>
விண் பெற்றாய் எனினும் நன்றால்;  வேந்தராய் உயர்ந்த மேலோர்<br/>
எண் பெற்றாய் பழியும் பெற்றாய்;  இது நின்னால் பெற்றது அன்றால்;<br/>
பெண் பெற்றாய்; அதனால், பெற்றாய்;  யார் இன்ன பேறு பெற்றார்?	       6.16.39<br/>
<br/>
 ‘சுற்றுண்ட பாச நாஞ்சில்  சுமையொடும் சூடுண்டு, ஆற்ற<br/>
எற்றுண்டும், அளற்று நீங்கா,  விழு சிறு குண்டை என்ன,<br/>
பற்றுண்ட நாளே மாளாப்  பாவியேன், உம்மை எல்லாம்<br/>
விற்று உண்டேன்; எனக்கு மீளும்  விதி உண்டோ, நரகின் வீழ்ந்தால்?	       6.16.40<br/>
<br/>
 ‘இருந்து நான் பகையை எல்லாம்  ஈறு கண்டு, அளவு இல் இன்பம்<br/>
பொருந்தினேன் அல்லேன்; எம்கோன்  திருவடி புனைந்தேன் அல்லேன்;<br/>
வருந்தினேன், நெடுநாள்; உம்மை  வழியொடு முடித்தேன்; வாயால்<br/>
அருந்தினேன், அயோத்தி வந்த  அரசர்தம் புகழை அம்மா?	       6.16.41<br/>
<br/>
“கொல் “ எனக் கணவற்கு ஆங்கு ஓர்  கொடும்பகை கொடுத்தேன்; எந்தை<br/>
கல் எனத் திரண்ட தோளைப்  பாசத்தால் கட்டக் கண்டேன்;<br/>
இல் எனச் சிறந்து நின்ற  இரண்டுக்கும் இன்னல் சூழ்ந்தேன்<br/>
அல்லெனோ? எளியெனோ,  யான்? அளியத்தேன் இறக்கலாதேன்.	       6.16.42<br/>
<br/>
 ‘இணை அறு வேள்வி மேல்நாள்  இயற்றி, ஈன்று எடுத்த எந்தை<br/>
புணை உறு திரள்தோள் ஆர்த்து,  பூழியில் புரளக் கண்டேன்;<br/>
மண வினை முடித்து, என் கையை  மந்திர மரபின் தொட்ட<br/>
கணவனை இனைய கண்டால்  அல்லது, கழிகின் றேனோ?	       6.16.43<br/>
<br/>
 ‘அன்னைமீர்! ஐயன்மீர்! என்  ஆருயிர்த் தங்கைமீரே!<br/>
என்னை ஈன்று எடுத்த எந்தைக்கு  எய்தியது யாதும் ஒன்றும்<br/>
முன்னம் நீர் உணர்ந்திலீரோ?  உமக்கும் வேறு உற்றது உண்டோ?<br/>
துன்(ன) அரு நெறியின் வந்து  தொடர்ந்திலீர்; துஞ்சினீரோ?	       6.16.44<br/>
<br/>
 ‘மேருவின் உம்பர்ச் சேர்ந்து  விண்ணினை மீக்கொண்டாலும்,<br/>
நீருடைக் காவல் மூதூர்  எய்தலாம் நெறியிற்று அன்றால்;<br/>
போரிடைக் கொண்டாரேனும்,  வஞ்சனை புணர்த்தாரேனும்,<br/>
ஆர் உமக்கு அறையற்பாலார்?  அனுமனும் உளனோ, நும்பால்?	       6.16.45<br/>
<br/>
 ‘சரதம்; மற்று இவனைத் தந்தார்,  தவம் புரிந்து ஆற்றல் தாழ்ந்த<br/>
பரதனைக் கொணர்தற்கு ஏதும்  ஐயுறவு இல்லை; பல்நாள்<br/>
வரதனும் வாழ்வான் அல்லன்;  தம்பியும் அனையன் வாழான்;<br/>
விரதம் உற்று, அறத்தில் நின்றார்க்கு  இவைகொலாம் விளைவ மேன்மேல்?	       6.16.46<br/>
<br/>
“அடைத்தது கடலை, மேல்வந்து  அடைந்தது மதிலை; ஆவி<br/>
துடைத்தது பகையை, சேனை ‘‘  எனச் சிலர் சொல்லச் சொல்ல,<br/>
படைத்தது ஓர் உவகை தன்னை  வேறு ஒரு வினையம் பண்ணி<br/>
உடைத்தது விதியே என்று  என்று, உளைந்தனள், உணர்வு தீர்வாள்.	       6.16.47<br/>
<br/>
சீதையின் துயர்நிலையைக் கண்ட இராவணன் அவளது துயர்நீக்கி அவள் தன் விருப்பிற்கு இசையுமாறு அவளைப் பரிந்து வேண்டுதல் (7809-7815)<br/>
<br/>
ஏங்குவாள் இனைய பன்ன,  இமையவர் ஏற்றம் எல்லாம்<br/>
வாங்கு வாள் அரக்கன், ஆற்ற  மனம் மகிழ்ந்து, இனிதின் நோக்கி,<br/>
‘தாங்குவாள் அல்லள் துன்பம் ‘  இவளையும் தாங்கித் தானும்<br/>
ஓங்குவான் என்ன உன்னி  இனையன உரைக்கலுற்றான்.	       6.16.48<br/>
<br/>
 ‘காரிகை! நின்னை எய்தும்  காதலால், கருதல் ஆகாப்<br/>
பேர் இடர் இயற்றலுற்றேன்;  பிழை இது பொறுத்தி; இன்னும்<br/>
வேர் அற மிதிலையோரை  விளிகிலேன்; விளிந்தபோதும்<br/>
ஆருயிர் இவனை உண்ணேன்;  அஞ்சலை, அன்னம் அன்னாய்!	       6.16.49<br/>
<br/>
 ‘இமையவர் உலகமேதான்,  இவ் உலகு ஏழுமேதான்,<br/>
அமைவரு புவனம் மூன்றில்  என்னுடை ஆட்சியேதான்,<br/>
சமைவுறத் தருவென், மற்று  இத் தாரணி மன்னற்கு; இன்னல்<br/>
சுமையுடைக் காம வெம் நோய்  துடைத்தியேல் தொழுது வாழ்வேன்.	       6.16.50<br/>
<br/>
 ‘இலங்கை ஊர் இவனுக்கு ஈந்து,  வேறு இடத்து இருந்து வாழ்வேன்;<br/>
நலம் கிளர்நிதி இரண்டும்  நல்குவென்; நாமத் தெய்வப்<br/>
பொலம்கிளர் விமானம் தானே பொது  அறக் கொடுப்பென்; புத்தேள்<br/>
வலம்கிளர் வாளும் வேண்டின்,  வழங்குவென்; யாதும் மாற்றேன்.	       6.16.51<br/>
<br/>
 ‘இந்திரன் கவித்த மௌலி,  இமையவர் இறைஞ்சி ஏத்த,<br/>
மந்திர மரபின் சூட்டி,  வானவர் மகளிர் யாரும்<br/>
பந்தரின் உரிமை செய்ய,  யான் இவன் பணியில் நிற்பேன்<br/>
சுந்தரப் பவளம் வாய் ஓர்  அருள்மொழி சிறிது சொல்லின்.	       6.16.52<br/>
<br/>
 ‘எந்தை தன்தந்தை தாதை,  இவ்வுலகு ஈன்ற முன்னோன்,<br/>
வந்து இவன்தானே வேட்ட  வரமெலாம் வழங்கும்; மற்றை<br/>
அந்தகன் அடியார் செய்கை  ஆற்றுமால்; அமிழ்தின் வந்த<br/>
செந்திரு நீர் அல்லீரேல்,  அவளும் வந்து ஏவல் செய்யும்.	       6.16.53<br/>
<br/>
 ‘தேவரே முதலா, மற்றைத்  திண்திறல் நாகர் மண்ணோர்,<br/>
யாவரும் வந்து, நுந்தை  அடிதொழுது, ஏவல் செய்வார்;<br/>
பாவை! நீ இவன் இல்  வந்த பயன், பழுது ஆவது அன்றால்,<br/>
மூ உலகு ஆளும் செல்வம்  கொடுத்தது; முடித்தி என்றான்	       6.16.54<br/>
<br/>
இராவணனது உரைகேட்டுச் சீதை வெகுண்டுரைத்தல் (7816-7820)<br/>
<br/>
 ‘இத்திருப் பெறுகிற்பானும்,  இந்திரன்; இலங்கை நுங்கள்<br/>
பொய்த் திருப் பெறுகிற்பானும்,  வீடணன்; புலவர் கோமான்<br/>
கைத்திருச் சரங்கள் உன்தன்  மார்பிடைக் கலக்கற்பால;<br/>
மைத் திரு நிறத்தான் தாள் என்  தலைமிசை வைக்கற்பால. ‘	       6.16.55<br/>
<br/>
 ‘நகுவன நின்னோடு, ஐயன்  நாயகன் நாம வாளி;<br/>
புகுவன போழ்ந்து, உன் மார்பில்  திறந்தன புண்கள் எல்லாம்<br/>
தகுவன இனிய சொல்லத்  தக்கன; சாப நாணின்<br/>
உகுவன மலைகள் எஞ்ச,  பிறப்பன ஒலிகள் அம்மா!	       6.16.56<br/>
<br/>
 ‘சொல்லுவ மதுர மாற்றம்,  துண்டத்தால் உண்டு, உன்கண்ணைக்<br/>
கல்லுவ, காகம்; வந்து  கலப்பன, கமலக் கண்ணன்<br/>
வில் உமிழ் பகழி; பின்னர்,  விலங்கு எழில் அலங்கல் மார்பம்<br/>
புல்லுவ, களிப்புக் கூர்ந்து,  புலவு நாறு அலகை எல்லாம்	       6.16.57<br/>
<br/>
 ‘விரும்பி நான் கேட்பது உண்டால்  நின் உழை வார்த்தை “வீரன்<br/>
இரும்பு இயல் வயிரவாளி  இடறிட, எயிற்றுப் பேழ்வாய்ப்<br/>
பெரும் பியல் தலைகள் சிந்திப்  பிழைப்பு இலை முடிந்தாய் ‘‘ என்ன,<br/>
அரும்பு இயல் துளவப் பைந்தார்  அனுமன் வந்து அளிக்கும் அந்நாள்.	       6.16.58<br/>
<br/>
 ‘புன்மகன்! கேட்டி, கேட்டற்கு  உரியது; புகுந்த போரின்<br/>
உன் மகன் உயிரை எம்மோய்  சுமித்திரை உய்ய ஈன்ற<br/>
நன்மகன் வாளி நக்க,  நாய் அவன் உடலை நக்க,<br/>
“என் மகன் இறந்தான் “ என்ன,  நீ எடுத்து அரற்றல் ‘என்றாள்.	       6.16.59<br/>
<br/>
சினமுற்ற இராவணன், சீதையின்மேற் செல்ல மகோதரன் அவனைத் தடுத்து ‘தந்தை வேண்ட இவள் இசைவாள் ‘என்று கூறி அவனது வெகுளியைத் தணித்தல்<br/>
<br/>
வெய்யவன் அனைய கேளா,  வெயில் உக விழித்து, வீரக்<br/>
கை பல பிசைந்து, பேழ்வாய்  எயிறு புக்கு அழுந்தக் கவ்வி,<br/>
தையல் மேல் ஓடலோடும்,  மகோதரன் தடுத்தான்; ‘ஈன்ற<br/>
மொய்கழல் தாதை வேண்ட  இசையும்; நீ முனியல் ‘என்றான்	       6.16.60<br/>
<br/>
இராவணன் ஆசனத்திலமர்ந்திருக்க, மாயாசனகன் சீதையை நோக்கி இராவணனது விருப்பிற்கு இசையும்படி பரிந்து வேண்டுதல் (7822-7824)<br/>
<br/>
அன்று அவன் தகைப்ப மீண்டான்  ஆசனம் அத்து இருக்க, ‘ஆவி<br/>
பொன்றினன் ஆகும் ‘என்னத்  தரையிடைக் கிடந்த பொய்யன்,<br/>
‘இன்று இது நேராய் என்னின்,  என்னை என் குலத்தினோடும்<br/>
கொன்றனை ஆதி ‘என்னா  இனையன கூறலுற்றான்.	       6.16.61<br/>
<br/>
 ‘பூவின்மேல் இருந்த தெய்வத்  தையலும் பொதுமை உற்றாள்;<br/>
பாவி யான் பயந்த நங்கை!  நின் பொருட்டாகப் பட்டேன்;<br/>
ஆவிபோய் அழிதல் நன்றோ?  அமரர்க்கும் அரசன் ஆவான்<br/>
தேவியாய் இருத்தல் தீதோ?  சிறையிடைத் தேம்புகின்றாய்.	       6.16.62<br/>
<br/>
 ‘என்னை என் குலத்தினோடும்  இன்னுயிர் தாங்கி, ஈண்டு<br/>
நல் நெடுஞ்செல்வம் துய்ப்பேன்  ஆக்கினை நல்கி, நாளும்<br/>
உன்னை வெஞ்சிறையின் நீக்கி,  இன்பத்துள் உய்ப்பாய் ‘என்னா,<br/>
பொன் அடிமருங்கு வீழ்ந்தான்,  உயிர் உகப் பொருமுகின்றான்.	       6.16.63<br/>
<br/>
மாயாசனகன் கூறிய மொழிகளைக் கேட்கப் பொறாளாகிய சீதை அவனை ஐயுற்றுக் கடிந்துரைத்தல் (7825-7830)<br/>
<br/>
அவ்வுரை கேட்ட நங்கை,  செவிகளை அமையப் பொத்தி,<br/>
வெவ்வுயிர்த்து, ஆவி தள்ளி,  வீங்கினள் வெகுளி பொங்க,<br/>
‘இவ்வுரை எந்தை கூறான்,  இன் உயிர் வாழ்க்கை பேணி;<br/>
செவ்வுரை அன்று இது ‘என்னாச்  சீறினள், உளையச் செப்பும்.	       6.16.64<br/>
<br/>
அறம்கெட, வழக்கு நீங்க,  அரசர்தம் மரபுக்கு ஆன்ற<br/>
மறம்கெட, மெய்ம்மை தேய,  வசைவர மறைகள் ஓதும்<br/>
திறம்கெட, ஒழுக்கம் குன்ற,  தேவரும் பேணத் தக்க<br/>
நிறம்கெட, இனைய சொன்னாய்;  சனகன் கொல், நினையின், ஐயா!	       6.16.65<br/>
<br/>
 ‘வழிகெட வரினும் தம்தம் வாழ்க்கை  தேய்ந்து இறினும், மார்பம்<br/>
கிழிபட அயில்வேல் வந்து  கிடைப்பினும், சான்றோர் கேட்கும்<br/>
மொழிகொடு வாழ்வது அல்லால்,  முறை கெடப் புறம் நின்று ஆர்க்கும்<br/>
பழிகொடு வாழ்தல் செய்யும்  பார்த்திபர் உளரோ? பாவம்!	       6.16.66<br/>
<br/>
 ‘நீயும், நின் கிளையும், மற்று  இந்நெடுநில வரைப்பும், நேரே<br/>
மாயினும், முறைமை குன்ற  வாழ்வெனோ? வயிரத் திண்தோள்<br/>
ஆயிர நாமத்து ஆழி  ஐயனுக்கு அடிமை செய்வேன்<br/>
நாயினை நோக்குவேனோ,  நாண் துறந்து, ஆவி நச்சி?	       6.16.67<br/>
<br/>
 ‘வரிசிலை ஒருவன் அல்லால்,  மைந்தர் என்மருங்கு வந்தார்<br/>
எரியிடை வீழ்ந்த விட்டில்  அல்லரோ? அரசுக்கு ஏற்ற<br/>
அரியொடும் வாழ்ந்த பேடை,  அங்கணத்து அழுக்குத் தின்னும்<br/>
நரியொடும் வாழ்வது உண்டோ?  நாயினும் கடைப்பட்டோனே!	       6.16.68<br/>
<br/>
 ‘அல்லையே எந்தை; ஆனாய்  ஆகதான்; அலங்கல் வீரன்<br/>
வில்லையே வாழ்த்தி, மீட்கின்  மீளுதி; மீட்சி என்பது<br/>
இல்லையேல் இறந்து தீர்தி;  இது அலால், இயம்பல் ஆகாச்<br/>
சொல்லையே உரைத்தாய்; என்றும்  பழி கொண்டாய் ‘என்னச் சொன்னாள்	       6.16.69<br/>
<br/>
அந்நிலையில் இராவணன் சீதையை அச்சுறுத்தும் பொருட்டு மாயாசனகனைக் கொல்லுதற்கு வாளை உருவுதல்<br/>
<br/>
வன்திறல் அரக்கன் அன்ன  வாசகம் மனத்துக் கொள்ளா,<br/>
‘நின்றது நிற்க; மேன்மேல்  நிகழ்ந்தவா நிகழ்க; நின் முன்<br/>
நின்றவன் அல்லன் போலாம்  சனகன்? இக் கணத்தின் நின்முன்<br/>
கொன்று உயிர் குடிப்பென் ‘என்னா,  சுரிகைவாள் உருவிக் கொண்டான்.	       6.16.70<br/>
<br/>
உன்னால் ஒன்றும் இயலாது, முடிவில் இராமனது அம்பினால் இறந்தொழிவாய் எனச் சீதை இராவணனை நோக்கி அஞ்சாது கூறுதல்<br/>
<br/>
 ‘என்னையும் கொல்லாய்; இன்னே  இவனையும் கொல்லாய்; இன்னும்<br/>
உன்னையும் கொல்லாய்; மற்று  இவ் உலகையும் கொல்லாய்; யானோ<br/>
இன்னுயிர் நீங்கி, என்றும்  கெடாப் புகழ் எய்துகின்றேன்;<br/>
பின்னையும் எம்கோன் அம்பின்  கிளையொடும் பிழையாய் ‘என்றாள்.	       6.16.71<br/>
<br/>
மாயாசனகனைக் கொல்லச் சென்ற இராவணனை மகோதரன் தடுத்தல்<br/>
<br/>
 ‘இரந்தனன் வேண்டிற்று அல்லால்,  இவன் பிழை இழைத்தது உண்டோ?<br/>
புரந்தரன் செல்வத்து ஐயா,  கொல்கை ஓர் பொருளிற்றோதான்?<br/>
பரந்த வெம்பகையை வென்றால்,  நின்வழிப் படரும் நங்கை;<br/>
அரந்தையள் ஆகும் அன்றே,  தந்தையை நலிவதாயின்?	       6.16.72<br/>
<br/>
அந்நிலையில், கும்பகருணன் இறந்தது கண்டு வானரரும் வானவரும் ஆர்த்த பேரொலி இராவணன் செவியிற்பட அவன் சிந்தித்து வருந்துதல் (7834-7835)<br/>
<br/>
என்று அவன் விலக்க, மீண்டு,  ஆண்டு இருந்தது ஓர் இறுதியின்கண்,<br/>
குன்று என நீண்ட  கும்பகருணனை இராமன் கொல்ல,<br/>
வன்திறல் குரங்கின் தானை  வான் உற ஆர்த்த ஓசை,<br/>
சென்றன செவியின் ஊடு,  தேவர்கள் ஆர்ப்பும் செல்ல.	       6.16.73<br/>
<br/>
 ‘உகும் திறல் அமரர்  நாடும், வானர யூகத்தோரும்,<br/>
மிகும் திறம் வேறொன்று இல்லா  இருவர் நாண் ஒலியும் விஞ்ச,<br/>
தகும் திறன் நினைந்தேன்;  எம்பிக்கு அமரிடைத் தனிமைப்பாடு<br/>
புகுந்துளது உண்டு ‘என்று  உள்ளம் பொருமல் வந்து உற்ற போழ்தின்.	       6.16.74<br/>
<br/>
கும்பகருணன் இறந்தான் எனத் தூதுவர் இராவணனையணுகி மெல்லத் தரெிவிக்கக் கேட்ட இராவணன் பெருந் துயரால் நிலத்தில் வீழ்ந்து அழுது அரற்றுதல் (7836-7847)<br/>
<br/>
புறந்தரு சேனை முந்நீர்  இருஞ் சிறைபோக்கி, போதப்<br/>
பறந்தனர் அனைய தூதர்  செவி மருங்கு எய்தி, பைய,<br/>
‘திறம்திறம் ஆக நின்ற  கவிப் பெருங்கடலைச் சிந்தி,<br/>
இறந்தனன் உம்பி; அம்பின்  கொன்றனன் இராமன் ‘என்றார்.	       6.16.75<br/>
<br/>
ஊரொடும் பொருந்தித் தோன்றும்  ஒளியவன் என்ன, ஒண்பொன்<br/>
தாரொடும் புனைந்த மௌலி  தரையொடும் பொருந்த, தள்ளி,<br/>
பாரொடும் பொருந்தி நின்ற  மராமரம், பணைகேளாடும்<br/>
வேரொடும் பறிந்து, மண்மேல்  வீழ்வதே போல, வீழ்ந்தான்.	       6.16.76<br/>
<br/>
பிறிவு எனும் பீழை தாங்கள்  பிறந்த நாள் தொடங்கி என்றும்<br/>
உறுவது ஒன்று இன்றி, ஆவி  ஒன்று என நினைந்து நின்றான்,<br/>
எறிவரும் செருவில் தம்பி  தன்பொருட்டு இறந்தான் என்ன<br/>
அறிவு அழிந்து, அவசன் ஆகி,  அரற்றினான், அண்டம் முற்ற.	       6.16.77<br/>
<br/>
 ‘தம்பியோ! வானவர் ஆம்  தாமரையின் காடு உழக்கும்<br/>
தும்பியோ! நான்முகத்தோன்  சேய் மதலை தோன்றாலோ!<br/>
நம்பியோ! இந்திரனை  நாமப் பொறி துடைத்த<br/>
எம்பியோ! யான் உன்னை  இவ் உரையும் கேட்டேனோ!	       6.16.78<br/>
<br/>
'மின் இலைய வேலோனே!  யான் உன் விழி காணேன்,<br/>
நின் நிலை யாது என்னேன்,  உயிர் பேணி நிற்கின்றேன்;<br/>
உன் நிலைமை ஈது  ஆயின் ஓடைக் களிறு உந்திப்<br/>
பொன்னுலகம் மீளப்  புகாரோ, புரந்தரனார்?	       6.16.79<br/>
<br/>
 ‘வல்நெஞ்சின் என்னை நீ  நீத்துப் போய், வான் அடைந்தால்,<br/>
இன்னம் சிலரோடு ஒரு  வயிற்றின் யார் பிறப்பார்?<br/>
மின் அஞ்சும் வேலோய்!  விழி அஞ்சி வாழ்கின்றார்,<br/>
தம் நெஞ்சம் தாமே  தடவாரோ, தானவர்கள்?	       6.16.80<br/>
<br/>
'கல் அன்றோ, நீராடும்  காலத்து, உன் கால்தேய்க்கும்,<br/>
மல் ஒன்று தோளாய்!  வடமேரு? மானுடவன்<br/>
வில் ஒன்று நின்னை  விளிவித்துளது என்னும்<br/>
சொல் அன்றோ என்னைச்  சுடுகின்றது, தோன்றால்!	       6.16.81<br/>
<br/>
 ‘மாண்டனவாம் சூலமும்,  சக்கரமும், வச்சிரமும்;<br/>
தீண்டினவா ஒன்றும்  செயல் ஆற்றாவாம்; தறெித்து<br/>
மீண்டனவாம்; மானுடவன்  மெல் அம்பு மெய் உருவ,<br/>
நீண்டனவாம்; தாம் இன்னும்  நின்றாராம், தோள் நோக்கி!	       6.16.82<br/>
<br/>
 ‘நோக்கு அறவும் எம்பியர்கள்  மாளவும், இந் நொய்து இலங்கை<br/>
போக்கு அறவும், மாதுலனார்  பொன்றவும், என் பின் பிறந்தாள்<br/>
மூக்கு அறவும் வாழ்ந்தேன்  ஒருத்தி முலைக் கிடந்த<br/>
ஏக்கறவால்; இன்னம்  இரேனோ, உனை இழந்தும்?	       6.16.83<br/>
<br/>
 ‘தன்னைத்தான், தம்பியைத்தான்,  தானைத் தலைவனைத் தான்,<br/>
மன்னைத்தான், மைந்தனைத்தான்,  மாருதத்தின் காதலைத்தான்,<br/>
பின்னைக் கரடிக்கு இறையைத்தான்,  பேர் மாய்த்தாய்<br/>
என்னத்தான் கேட்டிலேன்;  என் ஆனவாறு இதுவே!	       6.16.84<br/>
<br/>
 ‘ஏழை மகளிர்  அடி வருட, ஈர்ந் தனெ்றல்<br/>
வாழும் மணி அரங்கில்  பூம் பள்ளி வைகுவாய்!<br/>
சூழும் அலகை  துணங்கைப் பறை துவைப்ப,<br/>
பூழி அணைமேல்  துயின்றனையோ, போர்க் களத்தே?	       6.16.85<br/>
<br/>
 ‘செந்தேன் பருகித் திசை திசையும் நீ வாழ<br/>
உய்ந்தேன்; இனி இன்று நானும் உனக்கு ஆவி<br/>
தந்தேன் பிரியேன் தனி போகத் தாழ்க்கிலேன்<br/>
வந்தேன் தொடர; மதக் களிறே! வந்தேனே.	       6.16.86<br/>
<br/>
சீதை தன் உள்ளத்துள்ளே மகிழ்தல் (7848-7850)<br/>
<br/>
அண்டத்து அளவும்  இனைய பகர்ந்து அழைத்து,<br/>
பண்டைத் தன் நாமத்தின்  காரணத்தைப் பாரித்தான்;<br/>
தொண்டைக் கனிவாய்  துடிப்ப, மயிர் பொடிப்ப,<br/>
கெண்டைத் தடம் கண்ணாள்  உள்ளே கிளுகிளுத்தாள்.	       6.16.87<br/>
<br/>
வீங்கினாள் கொங்கை; மெலிந்த மெலிவு அகல<br/>
ஓங்கினாள்; உள்ளம் உவந்தாள்; உயிர் புகுந்தாள்;<br/>
தீங்கு இலாக் கற்பின் திரு மடந்தை; சேடியாம்<br/>
பாங்கினாள் உற்றதனை யாரே பகர்கிற்பார்?	       6.16.88<br/>
<br/>
கண்டாள், கருணனை, தன்  கண் கடந்த தோளானை;<br/>
கொண்டாள், ஒரு துணுக்கம்;  அன்னவனைக் கொற்றவனார்<br/>
தண்டாத வாளி  தடிந்த தனி வார்த்தை<br/>
உண்டாள், உடல் தடித்தாள்;  வேறு ஒருத்தி ஒக்கின்றாள்.	       6.16.89<br/>
<br/>
இராவணன் சீற்றம்<br/>
<br/>
 ‘தாவு அரிய பேர் உலகத்து  எம்பி சவத்தொடும்,<br/>
யாவரையும் கொன்று அடுக்கி,  என்றும் இறவாத<br/>
மூவரையும், மேலைநாள்  மூவா மருந்து உண்ட<br/>
தேவரையும் வைப்பேன்  சிறை ‘என்னச் சீறினான்.	       6.16.90<br/>
<br/>
மந்திரியர் தேற்றத் தேறிய இராவணன் அவ்விடத்தைவிட்டுச் செல்லுதல்<br/>
<br/>
அக்கணத்து மந்திரியர்  ஆற்ற, சிறிது ஆறி,<br/>
‘இக்கணத்து மானுடவர்  ஈரக் குருதியால்<br/>
முக்கைப் புனல் உகுப்பென்  எம்பிக்கு ‘என முனியா,<br/>
திக்கு அனைத்தும் போர் கடந்தான்,  போயினான், தீ விழியான்	       6.16.91<br/>
<br/>
மகோதரன் மற்றொரு பக்கமாக அவ்விடத்தைவிட்டுப் போதல்<br/>
<br/>
 ‘கூறோம் இனி நாம் அக் கும்பகருணனார்<br/>
பாறு ஆடு வெங் களத்துப் பட்டார் ‘எனப் பதையா<br/>
‘வேறு ஓர் சிறை இவனை வைம்மின் விரைந்து ‘என்ன<br/>
மாறு ஓர் திசை நோக்கிப் போனார் மகோதரனார்.	       6.16.	92<br/>
<br/>
திரிசடை சீதையைத் தேற்றுதல் (7854-7855)<br/>
<br/>
வரிசடை நறுமலர் வண்டு பாடு இலாத்<br/>
துரிசு அடை புரிகுழல் சும்மை சுற்றிய<br/>
ஒருசடை உடையவட்கு உடைய அன்பினாள்<br/>
திரிசடை தரெுட்டுவாள் இனைய செப்புவாள்.	       6.16.93<br/>
<br/>
 ‘உந்தை என்று உனக்கு எதிர் உருவம் மாற்றியே<br/>
வந்தவன் மருத்தன் என்று உளன் ஓர் மாயையான்;<br/>
அந்தம் இல் கொடுந் தொழில் அரக்கனாம் ‘எனா<br/>
சிந்தையின் உணர்த்தினள் அமுதின் செம்மையாள்.	       6.16.94<br/>
<br/>
கவிக்கூற்று<br/>
<br/>
நங்கையும் அவள் உரை நாளும் தேறுவாள்<br/>
சங்கையும் இன்னலும் துயரும் தள்ளினாள்;<br/>
இங்கு நின்று ஏகிய இலங்கை காவலன்<br/>
அங்கு நின்று இயற்றியது அறைகுவாம் அரோ.	       6.16.95<br/>
----------------<br/>
<hr noshade="" width="50%"/>
<center><h3> 
6.17  அதிகாயன் வதைப் படலம்  (7857- 8132)</h3>
</center>
தொடக்கம்<br/>
<br/>
இராவணன் அமைச்சர் முதலாயினோரை வெகுண்டுரைத்தல் (7857-7862)<br/>
<br/>
கொழுந்துவிட்டு அழன்று எரி மடங்கல் கூட்டு அற<br/>
எழுந்து எரி வெகுளியான் இரு மருங்கினும்<br/>
தொழும்தகை அமைச்சரைச் சுளித்து நோக்கு உறா<br/>
மொழிந்தனன் இடியொடு முகிலும் சிந்தவே.	       6.17.1<br/>
<br/>
 ‘ஏகுதிர் எம் முகத்து எவரும் என்னுடை<br/>
யோக வெஞ்சேனையும் உதவ உம்முடைச்<br/>
சாகரத் தானையும் தழுவச் சார்ந்து அவர்<br/>
வேக வெஞ்சிலைத் தொழில் விலக்கி மீள்கிலீர்.	       6.17.2<br/>
<br/>
“எடுத்தவர் இருந்துழி எய்தி யாரையும்<br/>
படுத்து இவண் மீள்தும் “ என்று உரைத்த பண்பினீர்!<br/>
தடுத்திலீர் எம்பியை; தாங்க கிற்றிலீர்;<br/>
கொடுத்திலீர் உம் உயிர்; வீரக் கோட்டியீர்.	       6.17.3<br/>
<br/>
உம்மையினின்று நான் உலகம் மூன்றும் என்<br/>
வெம்மையின் ஆண்டது; நீர் என் வென்றியால்<br/>
இம்மையின் நெடுந்திரு எய்தினீர்; இனிச்<br/>
செம்மையின் நின்று உயிர் தீர்ந்து தீர்திரால்.	       6.17.4<br/>
<br/>
“‘ஆற்றலம் ” என்றிரேல் என்மின்; யான் அவர்<br/>
தோற்று அலம்வந்து உகத்துரந்து தொல் நெடுங்<br/>
கூற்று அலமர உயிர் குடிக்கும் கூர்ந்த என்<br/>
வேல் தலை மானிடர் வெரிநில் காண்பெனால்.	       6.17.5<br/>
<br/>
 ‘அல்லதும் உண்டு உமக்கு உரைப்பது; “ஆர் அமர்<br/>
வெல்லும் “ என்றிரேல் மேல் செல்வீர்; இனி<br/>
வல்லது மடிதலே என்னின் மாறுதிர்;<br/>
சொல்லும் நும் கருத்து ‘என முனிந்து சொல்லினான்.	       6.17.6<br/>
<br/>
அதிகாயன் தன் வீரத்தை எடுத்துரைத்தல் (7863-7866)<br/>
<br/>
நதி காய் நெடு மானமும் நாணும் உறா<br/>
மதி காய் குடை மன்னனை வைது உரையா<br/>
விதி காயினும் வீரம் வெலற்கு அரியான்<br/>
அதிகாயன் எனும் பெயரான் அறைவான்.	       6.17.7<br/>
<br/>
 ‘வான் அஞ்சுக; வையகம் அஞ்சுக; மா-<br/>
லான் அஞ்சு முகத்தவன் அஞ்சுக; “மேல்<br/>
நான் அஞ்சினென் “ என்று உனை நாணுக; போர்<br/>
யான் அஞ்சினென் என்றும் இயம்புவதோ?	       6.17.8<br/>
<br/>
 ‘வெம்மைப் பொரு தானவர் மேல் வலியோர்<br/>
தம்மைத் தளையில் கொடு தந்திலெனோ?<br/>
உம்மைக் குலையப் பொரும் உம்பரையும்<br/>
கொம்மைக் குய வட்டு அணை கொண்டிலெனோ?	       6.17.9<br/>
<br/>
 ‘காய்ப்பு உண்ட நெடும் படை கை உளதாத்<br/>
தேய்ப் புண்டவனும் சில சில் கணையால்<br/>
ஆய்ப் புண்டவனும் அவர் சொல் வலதால்<br/>
ஏய்ப் புண்டவனும் என எண்ணினையோ?	       6.17.10<br/>
<br/>
அதிகாயன் வஞ்சினங்கூறி, தான் போருக்குச் செல்ல விடை தருமாறு இராவணனை வேண்டுதல் (7867-7869)<br/>
<br/>
 ‘உம்பிக்கு உயிர் ஈறு செய்தான் ஒருவன்<br/>
தம்பிக்கு உயிர் ஈறு சமைத்து அவனைக்<br/>
கம்பிப்பது ஒர் வன்துயர் கண்டிலெனேல்<br/>
நம்பிக்கு ஒரு நன்மகனோ இனி நான்?	       6.17.11<br/>
<br/>
 ‘கிட்டிப் பொருது அக் கிளர் சேனை எலாம்<br/>
மட்டித்து உயர் வானரர் வன் தலையை<br/>
வெட்டித் தரை இட்டு இரு வில்லினரைக்<br/>
கட்டித் தருவென்; இது காணுதியால்.	       6.17.12<br/>
<br/>
“‘சேனைக் கடலோடு இடை செல்க ” எனினும்<br/>
யான் ‘இப்பொழுதே தனி ஏக ‘எனினும்<br/>
தான் ஒத்தது சொல்லுதி; தா விடை ‘என்-<br/>
றான்; இத்திறம் உன்னி அரக்கர்பிரான்.	       6.17.13<br/>
<br/>
அதிகாயன் கூறியது கேட்டு மகிழ்ந்த இராவணன் பெருஞ்சேனையுடன் போர்க்குச் செல்லுமாறு அவனுக்கு விடை கொடுத்தல் (7870-7874)<br/>
<br/>
 ‘சொன்னாய் இது நன்று துணிந்தனை; நீ<br/>
அன்னான் உயிர் தந்தனையாம் எனின் யான்<br/>
பின்நாள் அ(வ்) இராமன் எனும் பெயரான்<br/>
தன் ஆருயிர் கொண்டு சமைக்குவெனால்.	       6.17.14<br/>
<br/>
'போவாய் இதுபோது பொலங் கழலோய்!<br/>
மூவாயிர கோடியரோடு முரண்<br/>
கா ஆர் கரி தேர் பரி காவலின் நின்று<br/>
ஏவாதன யாவையும் ஏவினனால்.	       6.17.15<br/>
<br/>
 ‘கும்பக் கொடியோனும் நிகும்பனும் வேறு<br/>
அம் பொன் கழல் வீரன் அகம்பனும் உன்<br/>
செம்பொன் பொலி தேர் அயல் செல்குவரால்<br/>
உம்பர்க்கும் வெலற்கு அரியார் உரவோர்.	       6.17.16<br/>
<br/>
 ‘ஓர் ஏறு சிவற்கு உளது ஒப்பு உளவாம்<br/>
வார் ஏறு வயப் பரி ஆயிரம் வன்<br/>
போர் ஏறிட ஏறுவ பூண் உறு திண்<br/>
தேர் ஏறுதி தந்தனென் வெந் திறலோய்!	       6.17.17<br/>
<br/>
 ‘ஆம் அத்தனை மாவுடை அத்தனை தேர்<br/>
சேமத்தன பின்புடை செல்ல அடும்<br/>
கோ மத்த நெடுங் கரி கோடியொடும்<br/>
போம் அத்தனை வெம் புரவிக் கடலே.	       6.17.18<br/>
<br/>
அதிகாயன் போர்க்கோலம் பூண்டு பகைவர்மேற் சேறல்  (7875-7876)<br/>
<br/>
என்றே விடை நல்க இறைஞ்சி எழா<br/>
வன்தாள் வயிரச் சிலை கைக் கொடு வாள்<br/>
பொன்தாழ் கவசம் புகுதா முகிலின்<br/>
நின்றான்; இமையோர்கள் நெளிந்தனரால்.	       6.17.19<br/>
<br/>
பல்வேறு படைக்கலம் வெம் பகலோன்<br/>
எல் வேறு தரெிப்ப கொடு ஏகினனால்<br/>
சொல் வேறு தழெிக்குநர் சுற்றுறு அ(ம்)மா<br/>
வில் வேறு தரெிப்புறும் மேனியினான்.	       6.17.20<br/>
<br/>
அதிகாயனுடன் சென்ற சேனைகள் (7877-7881)<br/>
<br/>
இழை அஞ்சன மால்களிறு எண் இல் அரி<br/>
முழை அஞ்ச முழங்கின; மும்முறை நீர்<br/>
உழை அஞ்ச முழங்கின; நாண் ஒலி; கோள்<br/>
மழை அஞ்ச முழங்கின மா முரசே.	       6.17.21<br/>
<br/>
ஆர்த்தார் நெடு வானம் நடுங்க; அடி<br/>
பேர்த்தார் நில மா மகள் பேர்வள் என;<br/>
தூர்த்தார் நெடு வேலைகள் தூளியினால்;<br/>
வேர்த்தார் அது கண்டு விசும்பு உறைவோர்.	       6.17.22<br/>
<br/>
அடி ஓடும் மதக் களி யானைகளின்<br/>
பிடியோடு நிகர்த்தன பின்புறம்; முன்<br/>
தடியோடு துடக்கிய தாரைய வெண்<br/>
கொடியோடு துடக்கிய கொண்மு எலாம்.	       6.17.23<br/>
<br/>
தாறு ஆடின மால் கரியின் புடை தாழ்<br/>
மாறாடின மா மதம் மண்டுதலால்<br/>
ஆறு ஆடின பாய் பரி; யானைகளும்<br/>
சேறு ஆடின சேண் நெறி சென்ற எலாம்.	       6.17.24<br/>
<br/>
தேர் சென்றன செம் கதிரோனொடு சேர்<br/>
ஊர் சென்றன போல்; ஒளி ஓடைகளின்<br/>
கார் சென்றன கார் நிறை சென்றன போல்;<br/>
பார் சென்றில சென்றன பாய் பரியே.	       6.17.25<br/>
<br/>
போர்க்களத்திற் புக்க அதிகாயன் மனம் புழுங்கியவனாய், கும்பருணனது தலையற்ற உடலைக் கண்டு வருந்துதல் (7882-7885)<br/>
<br/>
மேருத்தனை வெற்பு இனம் மொய்த்து நெடும்<br/>
பாரில் செலுமாறு படப் படரும்<br/>
தேர் சுற்றிடவே கொடு சென்று முரண்<br/>
போர் முற்று களத்திடை புக்கனனால்.	       6.17.26<br/>
<br/>
கண்டான் அ(வ்) இராமன் எனும் களிமா<br/>
உண்டாடிய வெங்களன்; ஊடுருவ<br/>
புண்தான் உறு நெஞ்சு புழுக்கம் உறத்<br/>
திண்டாடினன் வந்த சினத் திறலோன்.	       6.17.27<br/>
<br/>
மலை கண்டன போல் வரு தோெளாடு தாள்<br/>
கலை கண்ட கருங்கடல் கண்டு உளவாம்<br/>
நிலை கண்டன கண்டு ஒரு தாதை நெடுந்<br/>
தலை கண்டிலன் நின்று சலித்தனனால்.	       6.17.28<br/>
<br/>
 ‘மிடல் ஒன்று சரத்தொடு மீது உயர் வான்<br/>
திடல் அன்று; திசைக் களிறு அன்று ஒரு திண்<br/>
கடல் அன்று; இது என்? எந்தை கடக்க அரியான்<br/>
உடல் ‘என்று உயிரோடும் உருத்தனனால்.	       6.17.29<br/>
<br/>
சினமுற்ற அதிகாயன் வஞ்சினங் கூறி, மயிடன் என்பானை நோக்கி, ‘இலக்குவன்பால் தூதுசென்று அவனைத் தனிநின்று போர்செய்ய அழைத்துவருக ‘எனச் சொல்லி அனுப்புதல் (7886-7892)<br/>
<br/>
 ‘எல்லே! இவை காணிய எய்தினெனோ?<br/>
வல்லே உளராயின மானுடரைக்<br/>
கொல்லேன் ஒரு நான் உயிர்கோள் நெறியில்<br/>
செல்லேன் எனின் இவ் இடர் தீர்குவெனோ?	       6.17.30<br/>
<br/>
என்னா முனியா ‘இது இழைத்துளவன்<br/>
பின்னானையும் இப்படி செய்து பெயர்ந்து<br/>
அன்னான் இடர் கண்டு இடர் ஆறுவென் ‘என்று<br/>
உன்னா ஒருவற்கு இது உணர்த்தினனால்.	       6.17.31<br/>
<br/>
 ‘வா நீ மயிடன்! ஒரு வல் விசையில்<br/>
போ நீ அ(வ்) இலக்குவனில்; புகல்வாய்;<br/>
நான் ஈது துணிந்தனென் நண்ணினெனால்;<br/>
மேல் நீ இது உணர்ந்து விளம்பிடுவாய்.	       6.17.32<br/>
<br/>
“‘அம் தார் இளவற்கு அயர்வு எய்தி அழும்<br/>
தம் தாதை மனத்து இடர் தள்ளிடுவான்<br/>
உந்து ஆர் துயரோடும் உருத்து எதிர்வான்<br/>
வந்தான் “ என முன்சொல் வழங்குதியால்;	       6.17.33<br/>
<br/>
 ‘கோள் உற்றவன் நெஞ்சு சுடக் குழைவான்<br/>
நாள் உற்ற இருக்கையில் யான் ஒரு தன்<br/>
தாள் அற்று உருளக் கணை தள்ளிடுவான்<br/>
சூளுற்றதும் உண்டு; அது சொல்லுதியால்.	       6.17.34<br/>
<br/>
 ‘தீது என்றது சிந்தனை செய்திலெனால்;<br/>
ஈது என்று திறம் மன் நெறியாம் ‘என; நீ<br/>
தூது என்று இகழாது உன சொல் வலியால்<br/>
“போது ” என்று உடனே கொடு போதுதியால்.	       6.17.35<br/>
<br/>
 ‘செரு ஆசையினார் புகழ் தேடுறுவார்<br/>
இருவோரையும் நீ வலிவுற்று “எதிரே<br/>
பொருவோர் நமனார் பதி புக்கு உறைவோர்;<br/>
வருவோரை எலாம் வருக “ என்னுதியால்.	       6.17.36<br/>
<br/>
இலக்குவனை என்முன் அழைத்துவரின் உனக்குப் பரிசுகள் பல தருவேன் ‘என, அதிகாயன் மயிடனுக்குக் கூறுதல் (7893-7900)<br/>
<br/>
 ‘சிந்தாகுலம் எந்தை திருத்திடுவான்<br/>
“வந்தான் ” என என் எதிரே மதியோய்!<br/>
தந்தாய் எனின் யான் அலது யார் தருவார்<br/>
உந்த அரிய உள்ள உயர்ந்த எலாம்?	       6.17.37<br/>
<br/>
 ‘வேறே அ(வ்) இலக்குவன் என்ன விளம்பு<br/>
ஏறே வருமேல் இமையோர் எதிரே<br/>
கூறே பல செய்து உயிர் கொண்டு உனையும்<br/>
மாறே ஒரு மன் என வைக்குவெனால்.	       6.17.38<br/>
<br/>
 ‘விண் நாடியர் விஞ்சையர் அம் சொலினார்<br/>
பெண் ஆர் அமுது அன்னவர் பெய்து எவரும்<br/>
உண்ணாதன கூர் நறவு உண்ட தசும்பு<br/>
எண் ஆயிரம் ஆயினும் ஈகுவெனால்.	       6.17.39<br/>
<br/>
 ‘உறை தந்தன செங் கதிரோன் உருவின்<br/>
பொறை தந்தன காசு ஒளிர்பூண் இமையோர்<br/>
திறை தந்தன தெய்வ நிதிக் கிழவன்<br/>
முறை தந்தன தந்து முடிக்குவெனால்.	       6.17.40<br/>
<br/>
 ‘மாறா மத வாரிய வண்டினொடும்<br/>
பாறு ஆடு முகத்தன பல் பகலும்<br/>
தேறாதன செங் கண வெங் களிமா<br/>
நூறாயிரம் ஆயினும் நுந்துவெனால்.	       6.17.41<br/>
<br/>
 ‘செம் பொன்னின் அமைந்து சமைந்தன தேர்<br/>
உம்பர் நெடு வானினும் ஒப்பு உறழா;<br/>
பம்பும் மணி தார் அணி பாய் பரிமா<br/>
இம்பர் நடவாதன ஈகுவெனால்.	       6.17.42<br/>
<br/>
 ‘நிதியின் நிரை குப்பை நிறைத்தனவும்<br/>
பொதியின் மிளிர் காசு பொறுத்தனவும்<br/>
மதியின் ஒளிர் தூசு வகுத்தனவும்<br/>
அதிகம் சகடு ஆயிரம் ஈகுவெனால். ‘	       6.17.43<br/>
<br/>
 ‘மற்றும் ஒரு தீது இல் மணிப் பணி தந்து<br/>
உற்ற உன் நினைவு யாவையும் உந்துவெனால்<br/>
பொன்திண் கழலாய்! நனி போ ‘எனலோடு<br/>
எற்றும் திரள் தோளவன் ஏகினனால்.	       6.17.44<br/>
<br/>
மயிடன் இராமனையடைந்தபொழுது, வானர வீரர் அவன்மேற் சினந்து பற்ற முயலுதலும் அவன் தான் கொண்டு வந்த செய்தியைக் குறிப்பிடுதலும்<br/>
<br/>
ஏகி தனி சென்று எதிர் எய்தலுறும்<br/>
காகுத்தனை எய்திய காலையின் வாய்<br/>
வேகத்தொடு வீரர் விசைத்து எழலும்<br/>
‘ஓகைப் பொருள் உண்டு ‘என ஒதினனால்.	       6.17.45<br/>
<br/>
தூதனை விடுமின் ‘என்று இராமன் வானர <br/>
வீரரை விலக்கல்<br/>
<br/>
போதம் முதல் ‘வாய்மொழியே புகல்வோன்<br/>
ஏதும் அறியான்; வறிது ஏகினனால்;<br/>
தூதன்; இவனைச் சுளியன்மின் ‘எனா<br/>
வேதம் முதல் நாதன் விலக்கினனால்.	       6.17.46<br/>
<br/>
நீ வந்தது எது கருதி ‘என இராமன் மயிடனை வினவ அவன் ‘இலக்குவனிடமே அது சொல்லத்தக்கது ‘எனல்<br/>
<br/>
 ‘என் வந்த குறிப்பு? அது இயம்பு ‘எனலும்<br/>
மின் வந்த எயிற்றவன் ‘வில்வல! உன்<br/>
பின் வந்தவனே அறி பெற்றியதால்<br/>
மன் வந்த கருத்து ‘என ‘மன்னர் பிரான்!	       6.17.47<br/>
<br/>
அது சொல்லிடு ‘என இலக்குவன் வினவத் தூதன் தான் வந்த செய்தியை அறிவித்தல் (7904-7907)<br/>
<br/>
 ‘சொல்லாய்; அது சொல்லிடு சொல்லிடு ‘எனா<br/>
வில்லாளன் இளம் கிளையோன் வினவ<br/>
‘பல் ஆயிரகோடி படைக் கடல் முன்<br/>
நில்லாய் ‘என நின்று நிகழ்த்தினனால்.	       6.17.48<br/>
<br/>
 ‘உன்மேல் அதிகாயன் உருத்துளனாய்<br/>
நல் மேருவின் நின்றனன் நாடி; அவன்<br/>
தன்மேல் எதிரும் வலி தக்குளையேல்<br/>
பொன் மேனிய! என்னொடு போதுதியால்.	       6.17.49<br/>
<br/>
‘சையப் படிவம் அத்து ஒரு தந்தையை முன்<br/>
மெய் எப்படி செய்தனன் நும்முன் விரைந்து<br/>
ஐயப்படல் அப்படி இப் படியில்<br/>
செய்யப் படுகிற்றி; தரெித்தனனால்.	       6.17.50<br/>
<br/>
“‘கொன்றான் ஒழிய கொலை கோள் அறியா<br/>
நின்றானொடு நின்றது என் நேடி? ‘எனின்<br/>
தன் தாதை படும் துயர் தந்தையை முன்<br/>
வென்றானை இயற்றும் அ(வ்) வேட்கையினால்.	       6.17.51<br/>
<br/>
இராமன் மூவுலகோர் அறியத் தன் இசைவினைத் தரெிவித்தல்<br/>
<br/>
 ‘வானோர்களும் மண்ணின் உேளார்களும் மற்று<br/>
ஏனோர்களும் இவ் உரை கேண்மின்; இவன்<br/>
தானே பொருவான்; அயலே தமர் வந்து<br/>
ஆனோரும் உடன் பொருவான் அமைவான்.	       6.17.52<br/>
<br/>
தூதனது பிதற்றுரை கேட்டு இராமன் இலக்குவனைத் தழுவிப் போர்க்குச் செல்லுமாறு பணித்தல் (7909-7910)<br/>
<br/>
என்றே உலகு ஏழினொடு ஏழினையும்<br/>
தன் தாமரை போல் இரு தாள் அளவா<br/>
நின்றான் உரைசெய்ய நிசாசரனும்<br/>
பின்றா உரை ஒன்று பிதற்றினனால்.	       6.17.53<br/>
<br/>
 ‘எழுவாய் இனி என்னுடன் ‘என்று எரியும்<br/>
மழு வாய் நிகர் வெஞ் சொல் வழங்குதலும்<br/>
தழுவா ‘உடன் ஏகுதி தாழல் ‘எனத்<br/>
தொழுவார் தொழு தாள் அரி சொல்லுதலும்.	       6.17.54<br/>
<br/>
கவிக் கூற்று<br/>
<br/>
 ‘எல்லாம் உடன் எய்திய பின் இவனே<br/>
வில்லானொடு போர் செய வேண்டும் ‘எனா<br/>
நல் ஆறு உடை வீடணன் நாரணன் முன்<br/>
சொல்லாடினன்; அன்னவை சொல்லுதுமால்.	       6.17.55<br/>
<br/>
அதிகாயனது பேராற்றலையும், முற்பிறப்பின் தொன்மை வரலாற்றையும் வீடணன் விரித்துக் கூறுதல் (7912-7932)<br/>
<br/>
 ‘வார் ஏறு கழல் சின வாள் அரி எம்<br/>
போர் ஏறொடு போர் புரிவான் அமையா<br/>
தேர் ஏறு சினக் கடு வெந் தறுகண்<br/>
கார் ஏறு என வந்த கதத் தொழிலோன்.	       6.17.56<br/>
<br/>
'ஓவா நெடு மாதவம் ஒன்று உடையான்<br/>
தேவாசுரர் ஆதியர் செய் செருவில்<br/>
சாவான் இறையும் சலியா வலியான்<br/>
மூவா முதல் நான்முகனார் மொழியால்.	       6.17.57<br/>
<br/>
 ‘கடம் ஏய் கயிலைக் கிரி கண்ணுதலோடு<br/>
இடம் ஏற எடுத்தனன் ‘என்று இவனைத்<br/>
திடம் மேலுலகில் பல தேவரொடும்<br/>
வட மேரு எடுக்க வளர்த்தனனால்.	       6.17.58<br/>
<br/>
 ‘மாலாரொடு மந்தரம் மாசுணமும்<br/>
மேலாகிய தேவரும் வேண்டும்? ‘எனா<br/>
ஆலாலமும் ஆர் அமிழ்தும் அமைய<br/>
காலால் நெடு வேலை கலக்கிடுமால்.	       6.17.59<br/>
<br/>
 ‘ஊழிக்கும் உயர்ந்து ஒரு நாள் ஒருவாப்<br/>
பாழித் திசை நின்று சுமந்த பணைச்<br/>
சூழிக் கரி தள்ளுதல் தோள் வலியோ?<br/>
ஆழிக் கிரி தள்ளும் ஒர் அங்கையினால்.	       6.17.60<br/>
<br/>
 ‘காலங்கள் கணக்கு இல கண் இமையா<br/>
ஆலம் கொள் மிடற்றவன் ஆர் அழல்வாய்<br/>
வேல் அங்கு எறிய கொடு ‘விட்டது நீள்<br/>
சூலம்கொல்? ‘எனப் பகர் சொல் உடையான்;	       6.17.61<br/>
<br/>
 ‘பகை ஆடிய வானவர் பல்வகை ஊர்<br/>
புகை ஆடிய நாள் புனை வாகையினான்;<br/>
“மிகையார் உயிர் உண் ” என வீசிய வெந்<br/>
தகை ஆழி தகைந்த தனுத் தொழிலான்;	       6.17.62<br/>
<br/>
 ‘உயிர் ஒப்புறு பல் படை உள்ள எலாம்<br/>
செயிர் ஒப்புறும் இந்திரர் சிந்திய நாள்<br/>
அயிர் ஒப்பன நுண் துகள் செய்து அவர்தம்<br/>
வயிரப் படை தள்ளிய வாளியினான்.	       6.17.63<br/>
<br/>
 ‘கற்றான் மறை நூலொடு கண்ணுதல்பால்;<br/>
முற்றாதன தேவர் முரண் படைதாம்<br/>
மற்று ஆரும் வழங்க வ(ல்)லார் இ(ல்)லவும்<br/>
பெற்றான்; நெடிது ஆண்மை பிறந்துடையான்.	       6.17.64<br/>
<br/>
 ‘அறன் அல்லது நல்லது மற்று அறியான்;<br/>
மறன் அல்லது பல்பணி மாறு அணியான்;<br/>
திறன் அல்லது ஒர் ஆர் உயிரும் சிதையான்;<br/>
“உறல் நல்லது பேர் இசை ” என்று உணர்வான்;	       6.17.65<br/>
<br/>
 ‘காயத்து உயிரே விடு காலையினும்<br/>
மாயத்தவர் கூடி மலைந்திடினும்<br/>
தேயத்தவர் செய்யல செய்திடினும்<br/>
மாயத் தொழில் செய்ய மதித்திலனால்.	       6.17.66<br/>
<br/>
 ‘மது கைடவர் என்பவர் வானவர்தம்<br/>
பதி கைகொடு கட்டவர் பண்டு ஒரு நாள்<br/>
அதி கைதவர் ஆழி அநந்தனையும்<br/>
விதி கைம்மிக முட்டிய வெம்மையினார்.	       6.17.67<br/>
<br/>
 ‘நீர் ஆழி இழிந்து நெடுந்தகையை<br/>
“தாராய் அமர் ” என்றனர் தாம் ஒரு நாள்;<br/>
ஆர் ஆழிய அண்ணலும் அஃது இசையா<br/>
“வாரா அமர் செய்கு ” என வந்தனனால்.	       6.17.68<br/>
<br/>
 ‘வல்லார் உரு ஆயிரம் ஆய் வரினும்<br/>
நல்லார் முறை வீசி நகும் திறலார்<br/>
மல்லால் இளகாது மலைந்தனன் மால்;<br/>
அல் ஆயிரம் ஆயிரம் அஃகினவால்.	       6.17.69<br/>
<br/>
 ‘தன் போல்பவர் தானும் இலாத தனிப்<br/>
பொன்போல் ஒளிர் மேனியனை “புகழோய்!<br/>
என் போல்பவர் சொல்லுவது எண் உடையார்<br/>
உன் போல்பவர் யார் உளர்? “ என்று உரையா	       6.17.70<br/>
<br/>
 ‘ஒருவோம் உலகு ஏழையும் உண்டு உமிழ்வோம்;<br/>
இருவோமொடு நீ தனி இத்தனை நாள்<br/>
பொருவோமொடு நேர் பொருதாய்; புகழோய்!<br/>
தருவோம் நின் மனத்தது தந்தனமால்;	       6.17.71<br/>
<br/>
“‘ஒல்லும்படி நல்லது உனக்கு உதவச்<br/>
சொல்லும்படி “ என்று அவர் சொல்லுதலும்<br/>
“வெல்லும்படி நும்மை விளம்பும் ” எனக்<br/>
கொல்லும் படியால் அரி கூறுதலும்.	       6.17.72<br/>
<br/>
“இடையில் படுகிற்கிலம் யாம்; ஒரு நின்<br/>
தொடையின் படுகிற்றும் “ எனத் துணியா<br/>
“அடையச் செயகிற்றி; அது ஆணை ” எனா<br/>
நடையில் படு நீதியர் நல்குதலும்.	       6.17.73<br/>
<br/>
 ‘விட்டான் உலகு யாவையும் மேலொடு கீழ்<br/>
எட்டா ஒருவன் தன் இடத் தொடையை;<br/>
ஒட்டாதவர் ஒன்றினர் ஊழ் வலியால்<br/>
பட்டார்; இது பட்டது பண்டு ஒரு நாள்.	       6.17.74<br/>
<br/>
 ‘தனி நாயகன் வன்கதை தன் கைகொளா<br/>
நனி சாட விழுந்தனர் நாள் உலவா<br/>
பனியா; மது மேதை படப் படர் மே-<br/>
தினி ஆனது பூவுலகு எங்கணுமே.	       6.17.75<br/>
<br/>
 ‘விதியால் இ(வ்) உகம்தனில் மெய் வலியான்<br/>
மது ஆனவன் எம்முன் மடிந்தனனால்;<br/>
கதிர்தான் நிகர் கைடவன் இக் கதிர் வேல்<br/>
அதிகாயன்; இது ஆக அறிந்தனனால்.	       6.17.76<br/>
<br/>
வீடணன் கூறியது கேட்ட இராமன், இலக்குவனது பெருவன்மையை அவனுக்கு அறிவுறுத்தல் (7933-7937)<br/>
<br/>
என்றான் அவ் இராவணனுக்கு இளையான்;<br/>
‘நன்று ஆகுக ‘என்று ஒரு நாயகனும்<br/>
மின்தான் உமிழ் வெண் நகை வேறு செயா<br/>
நின்றான் இது கூறி நிகழ்த்தினனால்.	       6.17.77<br/>
<br/>
 ‘எண்ணாயிர கோடி இராவணரும்<br/>
விண் நாடரும் வேறு உலகத்து எவரும்<br/>
நண்ணா ஒரு மூவரும் நண்ணிடினும்<br/>
கண்ணால் இவன் வில் தொழில் காணுதியால்.	       6.17.78<br/>
<br/>
 ‘வான் என்பது என்? வையகம் என்பது என்? மால்<br/>
தான் என்பது என்? வேறு தனிச் சிலையோர்<br/>
யான் என்பது என்? ஈசன் என்? இன்று இமையோர்<br/>
கோன் என்பது என்? எம்பி கொதித்திடுமேல்.	       6.17.79<br/>
<br/>
 ‘தெய்வப் படையும் சினமும் திறனும்<br/>
மையல் தொழில் மாதவம் மற்றும் எலாம்<br/>
எய்தற்கு உளவோ இவன் இச் சிலையில்<br/>
கைவைப்பு அளவே? இறல் காணுதியால்.	       6.17.80<br/>
<br/>
 ‘என் தேவியை வஞ்சனை செய்து எழுவான்<br/>
அன்றே முடிவான்; இவன் “அன்னவள் சொல்<br/>
குன்றேன் “ என எய்திய கொள்கையினால்<br/>
நின்றான் உளன் ஆகி; நெடுந் தகையாய்.	       6.17.81<br/>
<br/>
‘நீயும் உடன்சென்று, இவனது போர்வன்மையைக் காணுக ‘என இராமன் வீடணனை ஏவுதல் (7938-7942)<br/>
<br/>
 ‘ஏகாய் உடன் நீயும்; எதிர்ந்துளனாம்<br/>
மாகாயன் நெடுந்தலை வாளியொடும்<br/>
ஆகாயம் அளந்து விழுந்ததனைக்<br/>
காகாதிகள் நுங்குதல் காணுதியால்.	       6.17.82<br/>
<br/>
‘நீரைக் கொடு நீர் எதிர் நிற்க ஒ(ண்)ணுமோ?<br/>
தீரக் கொடியாரொடு தேவர் பொரும்<br/>
போரைக் கொடு வந்து புகுந்தது நாம்<br/>
ஆரைக் கொடு? நீ அது அறிந்திலையோ?	       6.17.83<br/>
<br/>
 ‘சிவன்; அல்லன் எனில் திருவின் பெருமான்;<br/>
அவன் அல்லன் எனில் புவி தந்தருளும்<br/>
தவன்; அல்லன் எனில் தனியே வலியோன்<br/>
இவன்; அல்லன் எனில் பிறர் யார் உளரோ?	       6.17.84<br/>
<br/>
 ‘ஒன்றாயிர வெள்ளம் ஒருங்கு உள ஆம்<br/>
வன் தானைகள் வந்து வளைந்த எலாம்<br/>
கொன்றான் இவன் அல்லது கொண்டு உடனே<br/>
நின்றார் பிறர் உண்மை நினைந்தனையோ?	       6.17.85<br/>
<br/>
 ‘கொல்வானும் இவன்; கொடியோரை எலாம்<br/>
வெல்வானும் இவன்; அடல் விண்டு என<br/>
ஒல்வானும் இவன்; உடனே ஒரு நீ<br/>
செல்வாய் ‘என ஏவுதல் செய்தனனால்.	       6.17.86<br/>
<br/>
இலக்குவன் இராமனை வலங்கொண்டு வீடணன் உடன்வரப் போர்க்களம் புகுதல்<br/>
<br/>
அக் காலை இலக்குவன் ஆரியனை<br/>
முக்காலும் வலங்கொடு மூதுணர்வின்<br/>
மிக்கான் மதி வீடணன் மெய் தொடரப்<br/>
புக்கான் அவன் வந்து புகுந்த களம்.	       6.17.87<br/>
<br/>
அரக்கர் சேனைகளும் வானர சேனைகளும் நெருங்கிப் பொருதல் (7944-7956)<br/>
<br/>
சேனைக் கடல் சென்றது தனெ் கடல்மேல்<br/>
ஏனைக் கடல் வந்தது எழுந்தது எனா;<br/>
ஆனைக் கடல் தேர் பரி ஆள் மிடையும்<br/>
தானைக் கடலோடு தலைப் படலும்	       6.17.88<br/>
<br/>
பசும் படு குருதியின் பண்டு சேறுபட்டு<br/>
அசும்பு உற உருகிய உலகம் ஆர்த்து எழ<br/>
குசும்பையின் நறுமலர்ச் சுண்ணக் குப்பையின்<br/>
விசும்பையும் கடந்தது விரிந்த தூளியே.	       6.17.89<br/>
<br/>
தாம் இடித்து எழும் பணை முழக்கும் சங்கு இனம்<br/>
ஆம் இடிக் குமுறலும் ஆர்ப்பின் ஓதையும்<br/>
ஏம் உடைக் கொடுஞ் சிலை இடிப்பும் அஞ்சி தம்<br/>
வாய் மடித்து ஒடுங்கின மகர வேலையே.	       6.17.90<br/>
<br/>
உலைதொறும் குருதி நீர் அருவி ஒத்து உக<br/>
இலை துறு மரம் எனக் கொடிகள் இற்று உக<br/>
மலைதொறும் பாய்ந்து என மான யானையின்<br/>
தலைதொறும் பாய்ந்தன குரங்கு தாவியே.	       6.17.91<br/>
<br/>
கிட்டின கிளை நெடுங் கோட்ட கீழ் உகு<br/>
மட்டின அருவியின் மதத்த வானரம்<br/>
விட்டன நெடு வரை வேழம் வேழத்தை<br/>
முட்டின ஒத்தன முகத்தின் வீழ்வன.	       6.17.92<br/>
<br/>
இடித்தன; உறுக்கின; இறுக்கி ஏய்ந்தன;<br/>
தடித்தன; எயிற்றினால் தலைகள் சந்து அறக்<br/>
கடித்தன; கவிக்குலம் கால்கள் மேல் படத்<br/>
துடித்தன குருதியில் துரக ராசியே.	       6.17.93<br/>
<br/>
அடைந்தன கவிக்குலம் எற்ற அற்றன<br/>
குடைந்து எறிகால் பொர பூட்கைக் குப்பைகள்;<br/>
இடைந்தன முகில் குலம் இரிந்து சாய்ந்து என<br/>
உடைந்தன; குல மருப்பு உகுத்த முத்தமே.	       6.17.94<br/>
<br/>
தோல் படத் துதைந்து எழு வயிரத் தூண் நிகர்<br/>
கால் பட கை பட கால பாசம் போல்<br/>
வால் பட புரண்டனர் நிருதர்; மற்று அவர்<br/>
வேல் படப் புரண்டனர் கவியின் வீரரே.	       6.17.95<br/>
<br/>
மரவமும் சிலையொடு மலையும் வாள் எயிற்று<br/>
அரவமும் கரிகளும் பரியும் அல்லவும்<br/>
விரவின கவிக்குலம் வீச விம்மலால்<br/>
உரவரும் கான் எனப் பொலிந்தது உம்பரே.	       6.17.96<br/>
<br/>
தட வரை கவிக்குலத் தலைவர் தாங்கின<br/>
அடல் வலி நிருதர்தம் அனிக ராசிமேல்<br/>
விடவிட விசும்பிடை மிடைந்து வீழ்வன<br/>
படர் கடல் இன மழை படிவ போன்றவே.	       6.17.97<br/>
<br/>
இழுக்கினர் அடிகளின் இங்கும் அங்குமா<br/>
மழுக்களும் அயில்களும் வாளும் தோள்களும்<br/>
முழுக்கினர் உழக்கினர் மூரி யாக்கையை<br/>
ஒழுக்கினர் நிருதரை உதிர ஆற்றினே.	       6.17.98<br/>
<br/>
மிடல் உடை கவிக் குலம் குருதி வெள்ள நீர்<br/>
இடை இடை நீந்தின எய்த்த யானையின்<br/>
திடர் இடை சென்று அவை ஒழுகச் சேர்ந்தன<br/>
கடலிடைப் புக்கன கரையும் காண்கில.	       6.17.99<br/>
<br/>
கால் பிடித்து ஈர்த்து இழி குருதிக்கண்ண கண்<br/>
சேல் பிடித்து எழு திரை ஆற்றில் திண் நெடுங்<br/>
கோல் பிடித்து ஒழுகுறு குருடர் கூட்டம் போல்<br/>
வால் பிடித்து ஒழுகின கவியின் மாலையே.	       6.17.6.17.100<br/>
<br/>
வானர சேனை எதிர்க்கலாற்றாது சாய்தல்<br/>
<br/>
பாய்ந்தது நிருதர்தம் பரவை; பல்முறை<br/>
காய்ந்தது கடும்படை கலக்கி; கைதொறும்<br/>
தேய்ந்தது சிதைந்தது சிந்திச் சேண் உறச்<br/>
சாய்ந்தது தகைப்ப அரும் கவியின் தானையே.	       6.17.101<br/>
<br/>
வானரர்க்குத் தேறுதல் கூறி இலக்குவன் விற்போர் விளைத்தல் (7958-7962)<br/>
<br/>
அத் துணை இலக்குவன் ‘அஞ்சல் அஞ்சல்! ‘என்று<br/>
எத் துணை மொழிகளும் இயம்பி ஏற்றினன்<br/>
கைத் துணை வில்லினை; காலன் வாழ்வினை<br/>
மொய்த்து எழு நாண் ஒலி முழங்கத் தாக்கினான்.	       6.17.102<br/>
<br/>
நூல் மறைந்து ஒளிப்பினும் நுவன்ற பூதங்கள்<br/>
மேல் மறைந்து ஒளிப்பினும் விரிஞ்சன் வீயினும்<br/>
கால் மறைந்து ஒளிப்பு இலாக் கடையின் கண் அகல்<br/>
நான் மறை ஆர்ப்பு என நடந்தது அவ் ஒலி.	       6.17.103<br/>
<br/>
துரந்தன சுடுசரம்; துரந்த தோன்றல<br/>
கரந்தன நிருதர்தம் கரை இல் யாக்கையின்;<br/>
நிரந்தன நெடும்பிணம் விசும்பின் நெஞ்சு உற<br/>
பரந்தன குருதி அப் பள்ள வெள்ளத்தின்.	       6.17.104<br/>
<br/>
யானையின் கரம் துமித்து இரத வீரர்தம்<br/>
வான் உயர் முடித் தலை தடிந்து வாசியின்<br/>
கால் நிரை அறுத்து வெம் கறை கண் மொய்ம்பரை<br/>
ஊன் உடை உடல் பிளந்து ஒடும் அம்புகள்;	       6.17.105<br/>
<br/>
வில் இடை அறுத்து வேல் துணித்து வீரர்தம்<br/>
எல்லிடு கவசமும் மார்பும் ஈர்ந்து எறி<br/>
கல் இடை அறுத்து மாக் கடிந்து தேர் அழீஇ<br/>
கொல் இயல் யானையைக் கொல்லும் கூற்றினே.	       6.17.106<br/>
<br/>
இலக்குவனது அம்பினால் அழிந்துபட்ட போர்க்களத்தின் நிலை (7963-7976)<br/>
<br/>
வெற்றி வெங் கரிகளின் வளைந்த வெண்மருப்பு<br/>
அற்று எழு விசைகளின் உம்பர் அண்மின<br/>
முற்று அரு முப்பகல் திங்கள் வெண்முளை<br/>
உற்றன விசும்பிடைப் பலவும் ஒத்தன.	       6.17.107<br/>
<br/>
கண்டகர் நெடுந் தலை கனலும் கண்ணன<br/>
துண்ட வெண்பிறைத் துணை கவ்வி தூக்கிய;<br/>
குண்டல மீன் குலம் தழுவி கோள் மதி<br/>
மண்டலம் விழுந்தன போன்ற மண்ணினே.	       6.17.108<br/>
<br/>
கூர் மருப்பு இணையன குறைந்த கையன<br/>
கார் மதக் கனம் வரை கவிழ்ந்து வீழ்வன<br/>
போர் முகக் குருதியின் புணரி புக்கன<br/>
பார் எடுக்குறு நெடும் பன்றி போன்றன.	       6.17.109<br/>
<br/>
புண் உற உயிர் உகும் புரவி பூட்டு அற<br/>
கண் அகன் தேர்க் குலம் மறிந்த காட்சிய<br/>
எண் உறு பெரும்பதம் வினையின் எஞ்சிட<br/>
மண் உற விண்ணின் வீழ் மானம் போன்றன.	       6.17.110<br/>
<br/>
அட கருங் கவந்தம் நின்று ஆடுகின்றன<br/>
விடற்கு அரும் வினை அறச் சிந்தி மெய் உயிர்<br/>
கடக்க அருந் துறக்கமே கலந்தவாம் என<br/>
உடற் பொறை உவகையின் குனிப்ப ஒத்தன.	       6.17.111<br/>
<br/>
 ‘ஆடுவ கவந்தம் ஒன்று ஆறு எண்ணாயிரம்<br/>
வீடிய பொழுது ‘எனும் பனுவல் மெய்யதேல்<br/>
கோடியின்மேல் உள குனித்த; கொற்றவன்<br/>
பாடு இனி ஒருவரால் பகரற் பாலதோ?	       6.17.112<br/>
<br/>
ஆனையின் குருதியும் அரக்கர் சோரியும்<br/>
ஏனை வெம் புரவியின் உதிரத்து ஈட்டமும்<br/>
கானினும் மலையினும் பரந்த கார்ப்புனல்<br/>
கானயாறு ஆம் எனக் கடல் மடுத்தவே.	       6.17.113<br/>
<br/>
தாக்கிய சரங்களின் தலைகள் நீங்கிய<br/>
ஆக்கைய புரசையோடு அளைந்த தாளன<br/>
மேக்கு உயர் அங்குசக் கைய வெங்கரி<br/>
நூக்குவ கணிப்பு இல அரக்கர் நோன் பிணம்.	       6.17.114<br/>
<br/>
கோள் உடை கணைபட புரவி கூத்து அயர்<br/>
தோளுடை நெடுந்தலை துமிந்தும் தீர்கில<br/>
ஆளுடைக் குறைத்தலை அதிர ஆடுவ<br/>
வாளுடைத் தடக்கைய வாசி மேலன.	       6.17.115<br/>
<br/>
வைவன முனிவர் சொல் அனைய வாளிகள்<br/>
கொய்வன தலைகள் தோள்; குறைத்தலைக் குழாம்<br/>
கை வளை வரி சிலைக் கடுப்பின் கைவிடா<br/>
எய்வன எனை பல; இரத மேலன.	       6.17.116<br/>
<br/>
தாதையை தம்முனை தம்பியை தனிக்<br/>
காதலை பெயரனை மருகனை களத்து<br/>
ஊதையின் ஒரு கணை உருவ மாண்டனர்<br/>
சீதை என்று ஒரு கொடுங் கூற்றம் தேடினார்.	       6.17.117<br/>
<br/>
தூண்டு அருங் கணை படத் துமிந்து துள்ளிய<br/>
தீண்ட அரு நெடுந் தலை தழுவிச் சேர்ந்தன<br/>
பூண்டு எழு கர தலம் பொறுக்கலாதன<br/>
ஆண்டலை நிகர்த்தன; எருவை ஆடுவ.	       6.17.118<br/>
<br/>
ஆயிரம் ஆயிரம் கோடியாய் வரும்<br/>
தீ உமிழ் கடுங் கணை மனத்திற் செல்வன<br/>
பாய்வன புகுவன; நிருதர் பல் உயிர்<br/>
ஓய்வன நமன் தமர் கால்கள் ஓயவே.	       6.17.119<br/>
<br/>
விளக்கு வான் கணைகளால் விளிந்து மேருவைத்<br/>
துளக்குவார் உடல் பொறை துணிந்து துள்ளுவார்;<br/>
இளக்குவார் அமரர் தம் சிரத்தை; ஏண் முதுகு<br/>
உளுக்குவாள் நிலமகள் பிணத்தின் ஓங்கலால்.	       6.17.120<br/>
<br/>
தாருகன் என்பான் இலக்குவனுடன் பொருது இறத்தல் (7977-7979)<br/>
<br/>
தாருகன் என்று உளன் ஒருவன் தான் நெடு<br/>
மேருவின் பெருமையான் எரியின் வெம்மையான்<br/>
போர் உவந்து உழக்குவான் புகுந்து தாங்கினான்<br/>
தேரினன் சிலையினன் உமிழும் தீயினன்.	       6.17.121<br/>
<br/>
துரந்தனன் நெடுஞ் சரம் நெருப்பின் தோற்றத்த;<br/>
பரந்தன விசும்பிடை ஒடுங்க; பண்டு உடை<br/>
வரம்தனின் வளர்வன அவற்றை வள்ளலும்<br/>
கரந்தனன் கணைகளால் முனிவு காந்துவான்.	       6.17.122<br/>
<br/>
அண்ணல்தன் வடிக் கணை துணிப்ப அற்று அவன்<br/>
கண் அகல் நெடுந் தலை விசையின் கார் என<br/>
விண் இடை ஆர்த்தது விரைவில் மெய் உயிர்<br/>
உண்ணிய வந்த வெங் கூற்றும் உட்கவே.	       6.17.123<br/>
<br/>
இலக்குவன் தன்னை எதிர்த்து வந்த காலன் முதலிய ஐவர்களுடைய தலையைத் துணித்து அவர்தம் சேனையைச் சிதற அடித்தல் (7980-7981)<br/>
<br/>
காலனும் குலிசனும் கால சங்கனும்<br/>
மாலியும் மருத்தனும் மருவும் ஐவரும்<br/>
சூலமும் கணிச்சியும் கடிது சுற்றினார்;<br/>
பாலமும் பாசமும் அயிலும் பற்றுவார்.	       6.17.124<br/>
<br/>
அன்னவர் எய்தன எறிந்த ஆயிரம்<br/>
துன் அரும் படைக்கலம் துணித்து தூவினான்<br/>
நல் நெடுந் தலைகளைத் துணித்து நால்வகைப்<br/>
பல் நெடுந் தானையைப் பாற நூறினான்.	       6.17.125<br/>
<br/>
அதிகாயனுடைய படை வீரர்கள் இலக்குவனைச் சுற்றிநின்று பொருதல் (7982-7984)<br/>
<br/>
ஆண்டு அதிகாயன் தன் சேனை ஆடவர்<br/>
ஈண்டின மத கரி ஏழ் எண்ணாயிரம்<br/>
தூண்டினர் மருங்கு உறச் சுற்றினார்; தொகை<br/>
வேண்டிய படைக்கலம் முறையின் வீசுவார்.	       6.17.126<br/>
<br/>
போக்கு இலா வகை புறம் வளைத்துப் பொங்கினார்<br/>
தாக்கினார் திசை தொறும் தடக்கை மால்வரை<br/>
நூக்கினார்; படைகளால் நுறுக்கினார் குழம்பு<br/>
ஆக்கினார் கவிகள்தம் குழுவை; ஆர்ப்பினார்.	       6.17.127<br/>
<br/>
எறிந்தன எய்தன எய்தி ஒன்றொடு ஒன்று<br/>
அறைந்தன அசனியின் விசையின் ஆசைகள்<br/>
நிறைந்தன மழை என நெருக்கி நிற்றலால்<br/>
மறைந்தன உலகொடு திசையும் வானமும்.	       6.17.128<br/>
<br/>
இலக்குவன் தன்னை எதிர்த்தாரைத் தாக்கி அவர்தம் யானைப் படையை அழித்து ஒழித்தல் (7985-7993)<br/>
<br/>
அப் படை அனைத்தையும் அறுத்து வீழ்த்து அவர்<br/>
துப்புடைத் தடக் கைகள் துணித்து சுற்றிய<br/>
முப் புடை மத மலைக் குலத்தை முட்டினான்<br/>
எப் புடை மருங்கினும் எரியும் வாளியான்.	       6.17.129<br/>
<br/>
குன்று அன மத கரி கொம்பொடு கரம் அற<br/>
வன் தலை துமிதர மஞ்சு என மறிவன<br/>
ஒன்று அல; ஒருபதும் ஒன்பதும் ஒரு கணை<br/>
சென்று அரிதர மழை சிந்துவ மத மலை.	       6.17.130<br/>
<br/>
ஒரு தொடை விடுவன உரும் உறழ் கணைபட<br/>
இரு தொடை புரசையொடு இறுபவர் எறிபடை<br/>
விருது உடை நிருதர்கள் மலை என விழுவர்கள்;<br/>
பொருது உடைவன மத மழையன புகர் மலை.	       6.17.131<br/>
<br/>
பருமமும் முதுகு இடு படிகையும் வலி படர்<br/>
மருமமும் அழிபட நுழைவன வடி கணை<br/>
உருமினும் வலியன; உருள்வன திசை திசை<br/>
கருமலை நிகர்வன; கத மலை கனல்வன.	       6.17.132<br/>
<br/>
இறுவன கொடியவை எறிவன இடை இடை<br/>
துறுவன சுடுகணை துணிவன மதகரி;<br/>
அறுவன அவை அவை கடவினர் அடி தலை;<br/>
வெறுமைகள் கெடுவன விழி குழி கழுதுகள்.	       6.17.133<br/>
<br/>
மிடலொடு விடு கணை மழையினும் மிகை உள<br/>
படலொடும் உரும் எறி பரு வரை நிலையன<br/>
உடலொடும் உருள் கரி உதிரம் அது உருகெழு<br/>
கடலொடு பொருதது கரியொடு கரி என.	       6.17.134<br/>
<br/>
மேலவர் படுதலின் விடும் முறை இல மிடல்<br/>
ஆலமும் அசனியும் அனையன அடு கரி<br/>
மால் உறு களியன மறுகின மத மழை<br/>
போல்வன தமதம எதிர் எதிர் பொருவன.	       6.17.135<br/>
<br/>
கால் சில துணிவன; கரம் அறுவன; கதழ்<br/>
வால் சில துணிவன; வயிறுகள் வெளிபட<br/>
நால் சில குடரன; நகழ்வன சில வரு<br/>
தோல் சில கணை பல சொரிவன மழையன.	       6.17.136<br/>
<br/>
முட்டின முட்டு அற முரண் உறு திசை நிலை<br/>
எட்டினும் எட்ட அரு நிலையன எவை? அவன்<br/>
விட்டன விட்டன விடுகணை படுதொறும்<br/>
பட்டன பட்டன படர் பணை குவிவன.	       6.17.137<br/>
<br/>
அரக்கர் மீண்டும் யானைப்படை கொண்டு எதிர்க்க, இலக்குவன் அவற்றை அழித்து வெற்றி கொள்ளுதல் (7994-8003)<br/>
<br/>
அறுபதின் முதலினோடு ஆறு அமை ஆயிரம்<br/>
இறுதிய மதகரி இறுதலும் எரி உமிழ்<br/>
தறுகணர் தகை அறு நிலையினர் சலம் உறு<br/>
கறுவினர் அவன் எதிர் கடவினர் கடல் என.	       6.17.138<br/>
<br/>
எல்லை இல் மதகரி இரவினது இனம் நிகர்<br/>
செல்வன முடிவு இல தறெு தொழில் மறவனை<br/>
வில்லியை இனிது உற விடுகணை மழையினர்<br/>
‘கொல்லுதி ‘என எதிர் கடவினர் கொடியவர்.	       6.17.139<br/>

வந்தன மதகரி வளைதலின் மழை பொதி<br/>
செந்தனி ஒரு சுடர் என மறை திறலவன்<br/>
இந்திர தனு என எழு சிலை குனிவுழி<br/>
தந்தியின் நெடுமழை சிதறின தரையன.	       6.17.140<br/>
<br/>
மையல் தழை செவி முன் பொழி  மழை பெற்றன, மலையின்<br/>
மெய் பெற்றன, கடல் ஒப்பன,  வெயில் உக்கன விழியின்<br/>
மொய் பெற்று உயர் முதுகு இற்றன;  முகம் உக்கன; முரண் வெம்<br/>
கை அற்றன; மதம் முற்றிய  கதம் அற்றில களிமா.	       6.17.141<br/>
<br/>
உள் நின்று அலை அலைநீர் உக  இறுதிக் கடை உறு கால்<br/>
எண்ணின் தலை நிமிர்கின்றன  இகல் வெங்கணை, இரணப்<br/>
பண்ணின் படர் தலையில் பட,  மடிகின்றன பல ஆம்,<br/>
மண்ணின் தலை உருள்கின்றன  மழை ஒத்தன மதமா.	       6.17.142<br/>
<br/>
பிறை பற்றிய எனும் நெற்றிய,  பிழை அற்றன பிறழ,<br/>
பறை அற்றம் இல் விசை பெற்றன,  பரியக்கிரி, அமரர்க்கு<br/>
இறை, அற்றைய முனிவு இல் படை  எறியப் புடை எழு பொன்<br/>
சிறை அற்றன என, இற்றன  சினம் முற்றிய மதமா.	       6.17.143<br/>
<br/>
கதிர் ஒப்பன கணை பட்டுள,  கதம் அற்றில, கதழ் கார்<br/>
அதிரத் தனி அதிர் கைக் கரி  அளவு அற்றன உளவால்;<br/>
எதிர்பட்டு அனல் பொழிய,  கிரி இடறி, திசை எழு கார்<br/>
உதிரத்தொடும் ஒழுகி, கடல் நடு  உற்றவும் உளவால்.	       6.17.144<br/>
<br/>
கண்ணின் தலை அயில் வெங்கணை  பட நின்றன, காணா,<br/>
எண்ணின்தலை நிமிர் வெங் கதம்  முதிர்கின்றன, இன மா,<br/>
மண்ணின்தலை நெரியும்படி  திரிகின்றன, மலைபோல்<br/>
உள் நின்று அலை நிருதர் கடல்  உலறிட்டன உளவால்.	       6.17.145<br/>
<br/>
ஓர் ஆயிரம் அயில் வெங்கணை,  ஒருகால் விடு தொடையில்,<br/>
கார் ஆயிரம் விடு தாரையின்  நிமிர்கின்றன; கதுவுற்று,<br/>
ஈராயிரம் மத மால்கரி  விழுகின்றன! இனிமேல்<br/>
ஆராய்வது என்? அவன் வில் தொழில்  அமரேசரும் அறியார்.	       6.17.146<br/>
<br/>
தேரும், தறெு கரியும், பொரு  சின மள்ளரும், வய வெம்<br/>
போரின்தலை உகள்கின்றன  புரவிக் குலம் எவையும்,<br/>
பேரும் திசை பெறுகின்றில  பணையின் பிணை மத வெங்<br/>
காரின் தரு குருதிப்  பொரு கடல் நின்றன கடவா.	       6.17.147<br/>
<br/>
மூன்றாம் முறையாக இராவணனால் அனுப்பப்பட்ட யானைப் படைகளையும் இலக்குவன் அழித்தொழித்தல் (8004-8011)<br/>
<br/>
நூறு ஆயிரம் மத வெங் கரி,  ஒரு நாழிகை நுவல,<br/>
கூறு ஆயின; பயமுற்று ஒரு  குலைவு ஆயின உலகம்;<br/>
தேறாதன, மலைநின்றன,  தரெியாதன சின மா<br/>
வேறு ஆயின அவை யாவையும்  உடனே வர விட்டான்.	       6.17.148<br/>
<br/>
ஒரு கோடிய மத மால்கரி,  உள வந்தன உடன் முன்<br/>
பொரு கோடியில் உயிர் உக்கன  ஒழிய, பொழி மத யாறு<br/>
அருகு ஓடுவ, வர உந்தினர்  அசனிப் படி கணை கால்<br/>
இரு கோடு உடை மத வெஞ்சிலை  இள வாள் அரி எதிரே.	       6.17.149<br/>
<br/>
உலகத்து உள மலை எத்தனை,  அவை அத்தனை உடனே<br/>
கொல நிற்பன, பொருகிற்பன,  புடை சுற்றின குழுவாய்;<br/>
அலகு அற்றன, சினம் முற்றிய,  அனல் ஒப்பன, அவையும்;<br/>
தலை அற்றன, கரம் அற்றன,  தனி வில் தொழில் அதனால்.	       6.17.150<br/>
<br/>
நாலாயின நவ யோசனை  நனிவன் திசை எவையும்<br/>
மால் ஆயின மத வெங் கரி  திரிகின்றன வரலும்,<br/>
தோல் ஆயின உலகு எங்கணும்  என அஞ்சின; துகளே<br/>
போல் ஆயின வய வானமும்  அளறு ஆனது புவியே.	       6.17.151<br/>
<br/>
கடை கண்டில, தலை கண்டில,  கழுதின் திரள், பிணமா<br/>
இடை கண்டன, மலை கொண்டென  எழுகின்றன; திரையால்<br/>
புடை கொண்டு எறி குருதிக் கடல்  புணர்கின்றன, பொறி வெம்<br/>
படை கொண்டு இடை படர்கின்றன  மத யாறுகள் பலவால்.	       6.17.152<br/>
<br/>
ஒற்றைச் சரம் அதனோடு  ஒரு கரி பட்டு உக, ஒளி வாய்<br/>
வெற்றிக் கணை, உரும் ஒப்பன,  வெயில் ஒப்பன, அயில் போல்<br/>
வற்றக் கடல் சுடுகிற்பன,  மழை ஒப்பன பொழியும்<br/>
கொற்றக் கரி பதின் ஆயிரம்  ஒரு பத்தியில் கொல்வான்.	       6.17.153<br/>
<br/>
மலை அஞ்சின; மழை அஞ்சின;  வனம் அஞ்சின; பிறவும்<br/>
நிலை அஞ்சின; திசை வெங்கரி;  நிமிர்கின்றன கடலின்<br/>
அலை அஞ்சின; பிறிது என் சில?  தனி ஐங்கர கரியும்,<br/>
கொலை அஞ்சுதல் புரிகின்றது  கரியின் படி கொளலால்.	       6.17.154<br/>
<br/>
கால் ஏறின சிலை நாண் ஒலி,  கடல் ஏறுகள் பட வான்<br/>
மேல் ஏறினர் மிசையாளர்கள்;  தலை மெய் தொறும் உருவ,<br/>
கோல் ஏறின உரும் ஏறுகள்  குடியேறின எனலாய்<br/>
மால் ஏறின களி யானைகள்  மழை ஏறு என மறிய.	       6.17.155<br/>
<br/>
அப்பொழுது அனுமனும் அங்கே விரைந்து வந்து யானைப் படையை அழித்தல் (8012-8020)<br/>
<br/>
இவ் வேலையின், அனுமான், முதல்  எழு வேலையும் அனையார்<br/>
வெவ் வேலவர், செல ஏவிய  கொலை யானையின் மிகையைச்<br/>
செவ்வே உற நினையா, ‘ஒரு  செயல் செய்குவென் ‘என்பான்,<br/>
தவ்வேல் என வந்தான், அவன்  தனிவேல் எனத் தகையான்.	       6.17.156<br/>
<br/>
ஆர்த்து அங்கு அனல் விழியா,  முதிர் மத யானையை அனையான்,<br/>
தீர்த்தன் கழல் பரவா, முதல்  அரி போல் வரு திறலான்,<br/>
வார்த் தங்கிய கழலான், ஒரு  மரன் நின்றது, நமனார்<br/>
போர் தண்டினும் வலிது ஆயது,  கொண்டான் புகழ் கொண்டான்.	       6.17.157<br/>
<br/>
கருங் கார் புரை நெடுங் கையன  களி யானைகள் அவை சென்று<br/>
ஒருங்கு ஆயின, உயிர் மாய்ந்தன;  பிறிது என், பல உரையால்?<br/>
வரும் காலமும் பெரும் பூதமும்  மழை மேகமும், உடன் ஆய்<br/>
பொரும் காலையில் மலைமேல் விழும்  உரும் ஏறு எனப் புடைத்தான்.	       6.17.158<br/>
<br/>
மிதியால் பல, விசையால் பல,  மிடலால் பல, இடறும்<br/>
கதியால் பல, காலால் பல,  வாலால் பல, வானின்<br/>
நுதியால் பல, நுதலால் பல,  நொடியால் பல, பயிலும்<br/>
குதியால் பல, குமையால் பல,  கொன்றான் அறன் நின்றான்.	       6.17.159<br/>
<br/>
பறித்தான் சில, பகிர்ந்தான் சில,  வகிர்ந்தான் சில, பணை போன்று<br/>
இறுத்தான் சில, இடந்தான் சில,  பிளந்தான் சில, எயிற்றால்<br/>
கறித்தான் சில, கவர்ந்தான் சில,  கரத்தால் சில பிடித்தான்,<br/>
முறித்தான் சில, திறத்து ஆனையின்  நெடுங் கோடுகள் முனிந்தான்.	       6.17.160<br/>
<br/>
வாரிக் குரை கடலில் புக  விலகும்; நெடு மரத்தால்<br/>
சாரித்து அரைத்து உருட்டும்; நெடுந்  தலத்தில் படுத்து அரைக்கும்;<br/>
பாரில் பிடித்து அடிக்கும்; குடர்  பறிக்கும்; படர் விசும்பின்<br/>
ஊரில் செல, எறியும்; மிதித்து  உழக்கும்; முகத்து உதைக்கும்.	       6.17.161<br/>
<br/>
வாலால் வர வளைக்கும், நெடு  மலைப் பாம்பு என, வளையா,<br/>
மேல் ஆெளாடு பிசையும், முழு  மலைமேல் செல விலகும்;<br/>
ஆலாலம் உண்டவனே என,  அகல் வாயின் இட்டு அதுக்கும்;<br/>
தோல் ஆயிரம் இமைப் போதினின்  அரி ஏறு எனத் தொலைக்கும்;	       6.17.162<br/>
<br/>
சையத்தினும் உயர்வுற்றன  தறுகண் களி மதமா,<br/>
நொய்தின் கடிது எதிர் உற்றன,  நூறாயிரம், மாறா<br/>
மையல் கரி, உகிரின் சில  குழை புக்கு உரு மறைய,<br/>
தொய்யல் படர் அழுவக் கொழுஞ்  சேறாய் உகத் துகைத்தான்.	       6.17.163<br/>
<br/>
வேறு ஆயின மத வெங் கரி  ஒரு கோடியின், விறலோன்,<br/>
நூறாயிரம் படுத்தான்; இது  நுவல்காலையின், இளையோன்,<br/>
கூறாயின என அன்னவை  கொலை வாளியின் கொன்றான்;<br/>
தேறாதது ஓர் பயத்தால் நெடுந்  திசை காவலர் இரிந்தார்.	       6.17.164<br/>
<br/>
அரக்கர் சிதறி ஓடத் தேவாந்தகன் சினந்து வந்து அனுமனொடு பொருது மடிதல் (8021-8027)<br/>
<br/>
இரிந்தார், திசை திசை எங்கணும்  யானைப் பிணம் எற்ற,<br/>
நெரிந்தார்களும், நெரியாது உயிர்  நிலைத்தார்களும், நெருக்கால்<br/>
எரிந்தார்; நெடுந் தடந்தேர் இழிந்து  எல்லாரும் முன் செல்ல,<br/>
திரிந்தான் ஒரு தனியே, நெடுந்  தேவாந்தகன், சினத்தான்.	       6.17.165<br/>
<br/>
உதிரக் கடல், பிண மால் வரை,  ஒன்று அல்லன பலவா<br/>
எதிர, கடு நெடும் போர்க்களத்து  ஒரு தான் புகுந்து ஏற்றான்<br/>
கதிர் ஒப்பன சில வெங்கணை  அனுமான் உடல் கரந்தான்,<br/>
அதிரக் கடல் நெடுந் தேரினன்  மழை ஏறு என ஆர்த்தான்.	       6.17.166<br/>
<br/>
அப்போதினின், அனுமானும், ஓர்  மரம் ஓச்சி நின்று ஆர்த்தான்,<br/>
‘இப்போது இவன் உயிர் போம் ‘என,  உரும் ஏறு என எறிந்தான்;<br/>
வெப்போ என வெயில் கால்வன  அயில் வெங்கணை விசையால்,<br/>
‘துப்போ ‘என துணியாம் வகை,  தேவாந்தகன் துரந்தான்.	       6.17.167<br/>
<br/>
மாறு ஆங்கு ஒரு மலை வாங்கினன்,  வய வானரக் குலத்தோர்க்கு<br/>
ஏறு; ஆங்கு அது எறியாத முன்,  முறியாய் உக எய்தான்;<br/>
கோல் தாங்கிய சிலையானுடன்  நெடு மாருதி கொதித்தான்,<br/>
பாறு ஆங்கு எனப் புகப் பாய்ந்து  அவன் நெடு வில்லினைப் பறித்தான்.	       6.17.168<br/>
<br/>
பறித்தான் நெடும் படை, வானவர்  பலர் ஆர்த்திட, பலவா<br/>
முறித்தான்; அவன் வலி கண்டு உயர்  தேவாந்தகன் முனிந்தான்,<br/>
மறித்து ஆங்கு ஒரு சுடர்த் தோமரம்  வாங்கா, மிசை ஓங்கா,<br/>
செறித்தான், அவன் இடத் தோள்மிசை;  இமையோர்களும் திகைத்தார்.	       6.17.169<br/>
<br/>
சுடர்த் தோமரம் எறிந்து ஆர்த்தலும்,  கனல் ஆம் எனச் சுளித்தான்,<br/>
அடல் தோமரம் பறித்தான், திரிந்து  உரும் ஏறு என ஆர்த்தான்,<br/>
புடைத்தான்; அவன் தடந் தேரொடு  நெடுஞ் சாரதி புரண்டான்;<br/>
மடல் தோகையர் வலி வென்றவன்  வானோர் முகம் மலர்ந்தார்.	       6.17.170<br/>
<br/>
சூலப் படை தொடுவான்தனை  இமையாதமுன் தொடர்ந்தான்;<br/>
ஆலத்தினும் வலியானும் வந்து  எதிரே புகுந்து அடர்த்தான்;<br/>
காலற்கு இரு கண்ணான் தன்  கையால் அவன் கதுப்பின்<br/>
மூலத்திடைப் புடைத்தான் உயிர்  முடித்தான், சிரம் மடித்தான்.	       6.17.171<br/>
<br/>
அதுகண்டு வெகுண்டு தேரில் வந்த அதிகாயன் அனுமனுடன் வீரவுரை பகர்தல் (8028-8031)<br/>
<br/>
கண்டான் எதிர் அதிகாயனும்,  கனல் ஆம் எனக் கனன்றான்,<br/>
புண்தான் எனப் புனலோடு இழி  உதிரம் விழி பொழிவான்,<br/>
‘உண்டேன் இவன் உயிர் இப்பொழுது;  ஒழியேன் ‘என உரையா,<br/>
‘திண்தேரினைக் கடிது ஏவு ‘என,  சென்றான், அவன் நின்றான்.	       6.17.172<br/>
<br/>
அன்னான் வரும் அளவின்தலை,  நிலை நின்றன அனிகம்,<br/>
பின் ஆனதும் முன் ஆனது;  பிறிந்தார்களும் செறிந்தார்;<br/>
பொன்னால் உயர் நெடுமால் வரை  போல்வான் எதிர் புக்கான்,<br/>
சொன்னான் இவை, அதிகாயனும்,  வட மேருவைத் துணிப்பான்.	       6.17.173<br/>
<br/>
 ‘தேய்த்தாய், ஒரு தனி எம்பியைத்  தலத்தோடு; ஒரு திறத்தால்<br/>
போய்த் தாவினை நெடு மாகடல்,  பிழைத்தாய்; கடல் புகுந்தாய்,<br/>
வாய்த்தானையும் மடித்தாய்; அது  கண்டேன், எதிர் வந்தேன்;<br/>
ஆய்த்து ஆயது முடிவு, இன்று உனக்கு;  அணித்தாக வந்து அடுத்தாய்.	       6.17.174<br/>
<br/>
 ‘இன்று அல்லது, நெடுநாள் உனை  ஒரு நாளினும் எதிரேன்;<br/>
ஒன்று அல்லது செய்தாய் எமை;  இளையோனையும் உனையும்<br/>
வென்று அல்லது மீளாத என்  மிடல் வெங்கணை மழையால்<br/>
கொன்று அல்லது செல்லேன்; இது  கொள் ‘என்றனன், கொடியோன்.	       6.17.175<br/>
<br/>
அவ்வுரை கேட்டுச் சிரித்த அனுமன், திரிசிரனை நான் கொல்லும்படி இங்கு அழை எனக் கூறுதல்<br/>
<br/>
 ‘பிழையாது; இது பிழையாது ‘எனப  பெருங் கைத்தலம் பிசையா,<br/>
மழை ஆம் எனச் சிரித்தான் வடமலை  ஆம் எனும் நிலையான்<br/>
‘முழை வாள் அரி அனையானையும்  எனையும் மிக முனிவாய்;<br/>
அழையாய் திரிசிரத்தோனையும்  நிலத்தோடும் இட்டு அரைக்க. ‘	       6.17.176<br/>
<br/>
அதுகேட்டுத் திரிசிரன் ஆரவாரித்து வர, அனுமன் அவனைத் தரையிலிட்டு அரைத்து மேல் திசை வாயிலுக்குப் போதல் (8033-8034)<br/>
<br/>
 ‘ஆம், ஆம்! ‘என, தலை மூன்றுடையவன்  ஆர்த்து வந்து, அடர்த்தான்;<br/>
கோமான் தனிப் பெருந் தூதனும்,  எதிரே செருக் கொடுத்தான்,<br/>
‘காமாண்டவர், கல்லாதவர்,  வல்லீர்! ‘எனக் கழறா,<br/>
நா மாண்டனர் அயல் நின்று உற,  நடுவே புக நடந்தான்.	       6.17.177<br/>
<br/>
தேர்மேல் செலக் குதித்தான், திரி  சிரத்தோனை ஒர் திறத்தால்,<br/>
கார்மேல் துயில் மலை போலியைக்  கரத்தால் பிடித்து எடுத்தான்,<br/>
பார்மேல் படுத்து அரைத்தான்,  அவன் பழி மேற்படப் படுத்தான்,<br/>
‘போர் மேல்திசை நெடுவாயிலின்  உளதாம் ‘என, போனான்.	       6.17.178<br/>
<br/>
அனுமனது ஆற்றலை வியந்த அதிகாயன் தன் வஞ்சினத்தை யெண்ணி இலக்குவனுடன் பொரக் கருதியவனாய்த் தன் தேரை அவன்முன் செலுத்தச் செய்தல் (8035-8037)<br/>
<br/>
இமையிடை ஆகச் சென்றான்;  இகல் அதிகாயன் நின்றான்,<br/>
அமைவது ஒன்று ஆற்றல் தேற்றான்,  அருவியோடு அழல் கால் கண்ணான்,<br/>
‘உமையொறு பாகனேயும், இவன்  முனிந்து உருத்த போது,<br/>
கமையிலன் ஆற்றல் ‘என்னா,  கதத்தொடும் குலைக்கும் கையான்.	       6.17.179<br/>
<br/>
 ‘பூணிப்பு ஒன்று உடையன் ஆகிப்  புகுந்த நான் புறத்து நின்று<br/>
பாணித்தல் வீரம் அன்றால்;  பருவலி படைத்தோர்க்கு எல்லாம்<br/>
ஆணிப் பொன் ஆனான் தன்னைப்  பின்னும் கண்டு அறிவென் ‘என்னா,<br/>
தூணிப் பொன் புறத்தான், திண்தேர்  இளவல்மேல் தூண்டச் சொன்னான்	       6.17.180<br/>
<br/>
தேர் ஒலி கடலைச் சீற,  சிலை ஒலி மழையைச் சீற,<br/>
போர் ஒலி முரசின் ஓதை  திசைகளின் புறத்துப் போக,<br/>
தார் ஒலி கழற்கால் மைந்தன்,  தானையும் தானும் சென்றான்;<br/>
வீரனும் எதிரே நின்றான்,  விண்ணவர் விசயம் சொல்ல.	       6.17.181<br/>
<br/>
அங்கதன் வேண்டியவாறு இலக்குவன் அவன் தோள்மேல் ஏறியமர்ந்து, அதிகாயனொடு பொருதல் (8038-8043)<br/>
<br/>
வல்லையின் அணுக வந்து  வணங்கிய வாலி மைந்தன்,<br/>
‘சில்லி அம் தேரின் மேலான் அவன்;  அமர்ச் செலவு இது அன்றால்;<br/>
வில்லியர் திலதம் அன்ன  நின் திருமேனி தாங்கப்<br/>
புல்லிய எனினும் என் தோள்,  ஏறுதி, புனித! ‘என்றான்.	       6.17.182<br/>
<br/>
 ‘ஆம் ‘என, அமலன் தம்பி,  அங்கதன் அலங்கல் தோள்மேல்<br/>
தாமரைச் சரணம் வைத்தான்;  கலுழனின் தாங்கி நின்ற<br/>
கோமகன் ஆற்றல் நோக்கி,  குளிர்கின்ற மனத்தர் ஆகி,<br/>
பூமழை பொழிந்து வாழ்த்திப்  புகழ்ந்தனர், புலவர் எல்லாம்.	       6.17.183<br/>
<br/>
ஆயிரம் புரவி பூண்ட  அதிர்குரல் அசனித் திண் தேர்<br/>
போயின திசைகள் எங்கும்,  கறங்கு எனச் சாரி போமால்;<br/>
மீ எழின் உயரும்; தாழின்  தாழும்; விண் செல்லின் செல்லும்;<br/>
தீ எழ உவரி நீரைக்  கலக்கினான் சிறுவன் அம்மா!	       6.17.184<br/>
<br/>
அத்தொழில் நோக்கி, ஆங்கு  வானரத் தலைவர் ஆர்த்தார்;<br/>
‘இத்தொழில் கலுழற்கேயும்  அரிது ‘என, இமையோர் எல்லாம்<br/>
கைத்தலம் குலைத்தார் ஆக,  களிற்றினும் புரவி மேலும்<br/>
தைத்தன, இளைய வீரன்  சரம் எனும் தாரை மாரி.	       6.17.185<br/>
<br/>
முழங்கின முரசம்; வேழம்  முழங்கின; மூரித் திண் தேர்<br/>
முழங்கின; முகரப் பாய்மா  முழங்கின; முழுவெண் சங்கம்<br/>
முழங்கின; தனுவின் ஓதை  முழங்கின; கழலும் தாரும்<br/>
முழங்கின; தழெிப்பும் ஆர்ப்பும்  முழங்கின, முகிலின் மும்மை.	       6.17.186<br/>
<br/>
கரிபட, காலாள் வெள்ளம்  களம்பட, கலினக் கால் பொன்<br/>
பரிபட, கண்ட கூற்றும்  பயம்பட, பைம்பொன் திண் தேர்<br/>
எரிபட, பொருத பூமி  இடம்பட, எதிர்ந்த எல்லாம்<br/>
முரிபட, பட்ட வீரன்  முரண் கணை மூரி மாரி.	       6.17.187<br/>
<br/>
என் உனக்கு இச்சை? என இலக்குவன் வினவ அதிகாயன் மறுமொழி பகர்தல் (8044-8046)<br/>
<br/>
மன்னவன் தம்பி, மற்று அவ்  இராவணன் மகனை நோக்கி,<br/>
‘என் உனக்கு இச்சை? நின்ற  எறிபடைச் சேனை எல்லாம்<br/>
சின்ன பின்னங்கள் பட்டால்,  பொருதியோ? திரிந்து நீயே<br/>
நல் நெடுஞ் செருச் செய்வாயோ?  சொல்லுதி, நயந்தது ‘என்றான்.	       6.17.188<br/>
<br/>
 ‘யாவரும் பொருவர் அல்லர்,  எதிர்ந்துள யானும் நீயும்,<br/>
தேவரும் பிறரும் காண, செய்வது,  செய்வது எல்லாம்;<br/>
காவல் வந்து உன்னைக் காப்பார்  காக்கவும் அமையும்; வேறே<br/>
கூவியது அதனுக்கு அன்றோ? ‘  என்றனன் கூற்றின் வெய்யோன்.	       6.17.189<br/>
<br/>
 ‘உமையனே காக்க; மற்று அங்கு  உமை ஒரு கூறன் காக்க,<br/>
இமையவர் எல்லாம் காக்க;  உலகம் ஓர் ஏழும் காக்க;<br/>
சமையும் உன் வாழ்க்கை இன்றோடு  என்று, தன் சங்கம் ஊதி,<br/>
அமை உருக் கொண்ட கூற்றை  நாண் எறிந்து, உருமின் ஆர்த்தான்.	       6.17.190<br/>
<br/>
அதிகாயன் கூறியவற்றைக் கேட்ட இலக்குவன் புன்முறுவல் செய்து அதிகாயன்மேல் அம்பு தொடுத்தல்<br/>
<br/>
அன்னது கேட்ட மைந்தன், அரும்பு  இயல் முறுவல் தோன்ற,<br/>
‘சொன்னவர் வாரார்; யானே  தோற்கினும் தோற்கத் தக்கேன்;<br/>
என்னை நீ பொருது வெல்லின்,  அவரையும் வென்றி ‘என்னா,<br/>
மின்னினும் மிளிர்வது ஆங்கு ஓர்  வெஞ்சரம் கோத்து விட்டான்.	       6.17.191<br/>
<br/>
இலக்குவனும் அதிகாயனும் தம்முட் பெரும்போர் புரிதல்  (8048-8060)<br/>
<br/>
விட்ட வெம் பகழிதன்னை,  வெற்பினை வெதுப்பும் தோளான்,<br/>
சுட்டது ஓர் கணையினாலே  விசும்பிடைத் துணித்து நீக்கி,<br/>
எட்டினோடு எட்டு வாளி,  ‘இலக்குவ விலக்காய் ‘என்னா,<br/>
திட்டியின் விடத்து நாகம்  அனையன சிந்தி ஆர்த்தான்.	       6.17.192<br/>
<br/>
ஆர்த்து அவன் எய்த வாளி  அனைத்தையும் அறுத்து மாற்றி<br/>
வேர்த்து, ஒலி வயிர வெங்கோல்,  மேருவைப் பிளக்கற்பால,<br/>
தூர்த்தனன், இராமன் தம்பி;  அவை எலாம் துணித்துச் சிந்தி,<br/>
கூர்த்தன பகழி கோத்தான்  குபேரனை ஆடல் கொண்டான்.	       6.17.193<br/>
<br/>
எய்தனன் எய்த எல்லாம்,  எரி முகப் பகழியாலே,<br/>
கொய்தனன் அகற்றி, ஆர்க்கும்  அரக்கனைக் குரிசில் கோபம்<br/>
செய்தனன் துரந்தான் தெய்வச்  செயல் அன்ன கணையை; வெங்கோல்<br/>
நொய்து அவன் கவசம் கீறி  நுழைவன; பிழைப்பு இலாத.	       6.17.194<br/>
<br/>
நூறு கோல் கவசம் கீறி  நுழைதலும், குழைவு தோன்றத்<br/>
தேறல் ஆம் துணையும், தெய்வச்  சிலை நெடுந் தேரின் ஊன்றி<br/>
ஆறினான்; அது காலத்து அங்கு  அவனுடை அனிகம் எல்லாம்<br/>
கூறு கூறாக்கி அம்பால்,  கோடியின் மேலும் கொன்றான்.	       6.17.195<br/>
<br/>
புடை நின்றார் புரண்டவாறும்,  போகின்ற புங்க வாளி<br/>
கடை நின்று கணிக்க ஆங்கு ஓர்  கணக்கு இலாவாறும் கண்டான்;<br/>
இடை நின்ற மயக்கம் தீர்த்தான்;  ஏந்திய சிலையின் காந்தி,<br/>
தொடை நின்ற பகழி மாரி  மாரியின் மும்மை தூர்த்தான்.	       6.17.196<br/>
<br/>
வான் எலாம் பகழி, வானின்  வரம்பு எலாம் பகழி, மண்ணோ<br/>
தான் எலாம் பகழி, குன்றின்  தலை எலாம் பகழி, சார்ந்தோர்<br/>
ஊன் எலாம் பகழி, நின்றோர்  உடல் எலாம் பகழி, வேலை<br/>
மீன் எலாம் பகழி ஆக  வித்தினன் வெகுளி மிக்கோன்.	       6.17.197<br/>
<br/>
மறைந்தன திசைகள் எல்லாம்;  வானவர் மனமே போலக்<br/>
குறைந்தன, சுடரின் மும்மைக்  கொழுங் கதிர்; குவிந்து ஒன்று ஒன்றை<br/>
அறைந்தன, பகழி; வையம்  அதிர்ந்தது; விண்ணும் அஃதே;<br/>
நிறைந்தன, பொறியின் குப்பை;  நிமிர்ந்தன நெருப்பின் கற்றை.	       6.17.198<br/>
<br/>
 ‘முற்றியது இன்றே அன்றோ  வானர முழங்கு தானை?<br/>
மற்று இவன் தன்னை வெல்ல  வல்லனோ வள்ளல் தம்பி?<br/>
கற்றது காலனோடோ,  கொலை இவன்? ஒருவன் கற்ற<br/>
வில் தொழில் என்னே! ‘என்னா,  தேவரும் வெருவல் உற்றார்.	       6.17.199<br/>
<br/>
அங்கதன் நெற்றிமேலும்  தோளினும் ஆகத்துள்ளும்<br/>
புங்கமும் தோன்றா வண்ணம்  பொரு சரம் பலவும் போக்கி,<br/>
வெங்கணை இரண்டும் ஒன்றும்  வீரன்மேல் ஏவி, மேகச்<br/>
சங்கமும் ஊதி, விண்ணோர்  தலை பொதிர் எறிய ஆர்த்தான்.	       6.17.200<br/>
<br/>
வாலி சேய் மேனிமேலும்  மழை பொரு குருதி வாரி,<br/>
கால் உயர் வரையின் செங்கேழ்  அருவிபோல் ஒழுகக் கண்டான்;<br/>
கோல் ஒரு பத்து நூற்றால்  குதிரையின் தலைகள் கொய்து,<br/>
மேலவன் சிரத்தைச் சிந்தி,  வில்லையும் துணித்தான் வீரன்.	       6.17.201<br/>
<br/>
மாற்று ஒரு தடந்தேர் ஏறி,  மாறு ஒரு சிலையும் வாங்கி,<br/>
ஏற்ற வல் அரக்கன் தன்மேல்,  எரிமுதற் கடவுள் என்பான்<br/>
ஆற்றல் சால் படையை விட்டான்,  ஆரியன்; அரக்கன் அம்மா,<br/>
வேற்றுள, ‘தாங்க! ‘என்னா,  வெய்யவன் படையை விட்டான்.	       6.17.202<br/>
<br/>
பொரு படை இரண்டும் தம்மில்  பொருதன; பொருதலோடும்,<br/>
எரிகணை, உருமின் வெய்ய,  இலக்குவன் துரந்த, மார்பை<br/>
உருவின, உலப்பு இலாத;  உளைகிலன், ஆற்றல் ஓயான்<br/>
சொரிகணை மழையின் மும்மை  சொரிந்தனன், தழெிக்கும் சொல்லான்.	       6.17.203<br/>
<br/>
பின் நின்றார் முன் நின்றாரைக்  காணலாம் பெற்றித்து ஆக,<br/>
மின் நின்ற வயிர வாளி  திறந்தன, மேனி முற்றும்;<br/>
அந் நின்ற நிலையின், ஆற்றல்  குறைந்திலன், ஆவி நீங்கான்<br/>
பொன் நின்ற வடிம்பின் வாளி  மழை எனப் பொழியும் வில்லான்.	       6.17.204<br/>
<br/>
அந்நிலையில் வாயுதேவன் தோன்றி ‘இவன் பிரமாத்திரத்தாலன்றி இறக்கமாட்டான் ‘எனக் கூற, இலக்குவன் அதனைச் செலுத்த அதிகாயன் தலையறுபடுதல் (8061-8062)<br/>
<br/>
கால் முகம் குழைய வாங்கி,  சொரிகின்ற காளை வீரன்<br/>
பால் முகம் தோன்ற நின்று,  காற்றினுக்கு அரசன், ‘பண்டை<br/>
நான்முகன் படையால் அன்றிச்  சாகிலன் நம்ப! ‘என்றான்.	       6.17.205<br/>
<br/>
 ‘நன்று ‘என உவந்து, வீரன்,  நான்முகன் படையை வாங்கி,<br/>
மின் தனி திரண்டது என்னச்  சரத்தொடும் கூட்டி விட்டான்,<br/>
குன்றினும் உயர்ந்த தோளான்  தலையினைக் கொண்டு அ(வ்) வாளி,<br/>
சென்றது, விசும்பின் ஊடு;  தேவரும் தரெியக் கண்டார்.	       6.17.206<br/>
<br/>
வானோர் பூமழை பொழிய இலக்குவன் அங்கதன் தோளினின்றும் இறங்குதல்<br/>
<br/>
பூமழை பொழிந்து, வானோர்,  ‘போயது எம் பொருமல் ‘என்றார்;<br/>
தாம் அழைத்து அலறி எங்கும்  இரிந்தனர், அரக்கர் தள்ளி;<br/>
தீமையும் தகைப்பும் நீங்கித்  தெளிந்தது குரக்குச் சேனை<br/>
கோமகன் தோளின் நின்றும்  குதித்தனன், கொற்ற வில்லான்.	       6.17.207<br/>
<br/>
இலக்குவனது வெற்றியைக் கண்டு வியந்த வீடணன், ‘இந்திரசித்து இறப்பது திண்ணம் ‘என்றல்<br/>
<br/>
வெந்திறல் சித்தி கண்ட  வீடணன், வியந்த நெஞ்சன்,<br/>
அந்தரச் சித்தர் ஆர்ப்பும்  அமலையும் கேட்டான்; ‘ஐயன்<br/>
மந்திர சித்தி அன்ன  சிலைத் தொழில் வலி இது ஆயின்,<br/>
இந்திர சித்தினார்க்கும்  இறுதியே இயைவது ‘என்றான்.	       6.17.208<br/>
<br/>
அதிகாயனாகிய தன் தமையன் கொல்லப்பட்டதறிந்து வெகுண்ட நராந்தகன் இலக்குவனை நோக்கி, ‘போகலை போகல் ‘என்று போர் செய்யத் தொடர்தல் (8065-8066)<br/>
<br/>
 ‘ஏந்து எழில் ஆகத்து எம்முன்  இறந்தனன் என்று, நீ நின்<br/>
சாந்து அகல் மார்பு, திண்தோள்,  நோக்கி, நின் தனுவை நோக்கி,<br/>
போம் தகைக்கு உரியது அன்றால்;  போகலை, போகல்! ‘என்னா,<br/>
நாந்தகம் மின்ன தேரை  நராந்தகன் நடத்தி வந்தான்.	       6.17.209<br/>
<br/>
தேரிடை நின்று, கண்கள்  தீ உக, சீற்றம் பொங்க,<br/>
பாரிடைக் கிழியப் பாய்ந்து,  பகலிடைப் பருதி என்பான்.<br/>
ஊரிடை நின்றான் என்ன,  கேடகம் ஒருகை தோன்ற,<br/>
நீரிடை முகிலின் மின்போல்  வாள் இடை நிமிர வந்தான்.	       6.17.210<br/>
<br/>
அதுகண்ட அங்கதன் நராந்தகனொடு பொருது, அவன் கையிலுள்ள வாளினாலேயே அவனை வீழ்த்துதல் (8067-8070)<br/>
<br/>
வீசின மரமும் கல்லும்  விலங்கலும், வீற்று வீற்று<br/>
ஆசைகள் தோறும் சிந்த,  வாளினால் அறுத்து மாற்றி,<br/>
தூசியும், இரண்டு கையும்,  நெற்றியும், சுருண்டு, நீர்மேல்<br/>
பாசியின் ஒதுங்க வந்தான்;  அங்கதன் அதனைப் பார்த்தான்.	       6.17.211<br/>
<br/>
மரம் ஒன்று விரைவின் வாங்கி,  வாய் மடித்து உருத்து, வள்ளல்<br/>
சரம் ஒன்றின் கடிது சென்று,  தாக்கினான்; தாக்கினான் தன்<br/>
கரம் ஒன்றில் திரிவது ஆரும்  காண்கிலாது அதனைத் தன் கை<br/>
அரம் ஒன்று வயிர வாளால்  ஆயிரம் கண்டம் கண்டான்.	       6.17.212<br/>
<br/>
அவ் இடை வெறுங்கை நின்ற  அங்கதன், ‘ஆண்மை அன்றால்<br/>
இவ் இடை பெயர்தல் ‘என்னா,  இமை இடை ஒதுங்கா முன்னர்,<br/>
வெவ் விடம் என்னப் பொங்கி,  அவன் இடை எறிந்த வீச்சுத்<br/>
தவ்விட, உருமின் புக்கு,  வாெளாடும் தழுவிக் கொண்டான்	       6.17.213<br/>
<br/>
அத் தொழில் கண்ட வானோர்  ஆவலம் கொட்டி ஆர்த்தார்;<br/>
‘இத் தொழில் இவனுக்கு அல்லால்  ஈசற்கும் இயலாது ‘என்பார்;<br/>
குத்து ஒழித்து அவன் கைவாள் தன்  கூர் உகிர்த் தடக்கை கொண்டான்,<br/>
ஒத்து இரு கூறாய் வீழ வீசி,  வான் உலைய ஆர்த்தான்	       6.17.214<br/>
<br/>
போர்மத்தன் நீலனொடு பொருது இறத்தல் (8071-8083)<br/>
<br/>
கூர்மத்தின் வெரிநின் வைத்து  வானவர் அமுதம் கொண்ட<br/>
நீர் மத்தின் நிமிர்ந்த தோளான்,  நிறை மத்த மதுவைத் தேக்கி<br/>
ஊர் மத்தம் உண்டால் அன்ன  மயக்கத்தான், உருமைத் தின்பான்,<br/>
போர் மத்தன் என்பான் வந்தான்  புகர் மத்தப் பூட்கை மேலான்.	       6.17.215<br/>
<br/>
காற்று அன்றேல், கடுமை என்னாம்?  <br/>
               கடல் அன்றேல், முழக்கம் என்னாம்?<br/>
கூற்று அன்றேல், கொலை மற்று என்னாம்?  <br/>
               உரும் அன்றேல், கொடுமை என்னாம்?<br/>
சீற்றம்தான் அன்றேல், சீற்றம்  <br/>
             வேறு ஒன்று தரெிப்பது எங்கே?<br/>
மாற்று அன்றே, மலை; மற்று என்னே? <br/>
                மத்தன் தன் மத்த யானை	       6.17.216<br/>
<br/>
வேகமாக் கவிகள் வீசும்  வெற்பு இனம் விழுவ, மேன்மேல்,<br/>
பாகர் கால் சிலையின் தூண்டும்  உண்டையாம் எனவும் பற்றா;<br/>
மாக மா மரங்கள் எல்லாம்  கடாத்திடை வண்டு சோப்பி<br/>
ஆகிலும் ஆம்; அது அன்றேல்,  கரும்பு என்றே அறையலாமால்.	       6.17.217<br/>
<br/>
காலிடைப் பட்டும், மானக்  கையிடைப் பட்டும், கால<br/>
வாலிடைப் பட்டும், வெய்ய  மருப்பிடைப் பட்டும், மாண்டு,<br/>
நாலிடைப் பட்ட சேனை,  நாயகன் தம்பி எய்த<br/>
கோலிடைப் பட்டது எல்லாம்  பட்டது குரக்குச் சேனை	       6.17.218<br/>
<br/>
தன்படை உற்ற தன்மை  நோக்கினான், தரிக்கிலாமை<br/>
அன்பு அடை உள்ளத்து அண்ணல்  அனலன்தன் புதல்வன், ஆழி<br/>
வன் படை அனையது ஆங்கு ஓர்  மராமரம் சுழற்றி வந்தான்<br/>
பின்படை செல்ல, நள்ளார்  பெரும்படை இரிந்து போ.	       6.17.219<br/>
<br/>
சேறலும், களிற்றின் மேலான்,  திண்திறல் அரக்கன், செவ்வே,<br/>
ஆறு இரண்டு அம்பினால் அந்  நெடும் மரம் அறுத்து வீழ்த்தான்;<br/>
வேறு ஒரு குன்றம் நீலன்  வீசினான்; அதனை விண்ணில்<br/>
நூறு வெம்பகழி தன்னால்,  நுறுக்கினான், களிறு நூக்கி.	       6.17.220<br/>
<br/>
பின், நெடுங் குன்றம் தேடிப்  பெயர்குவான் பெயரா வண்ணம்,<br/>
பொன் நெடுங் குன்றம் சூழ்ந்த  பொறி வரி அரவம் போல,<br/>
அந் நெடுங் கோப யானை,  அமரரும் வெயர்ப்ப, அங்கி<br/>
தன் நெடு மகனைப் பற்றிப்  பிடித்தது, தடக்கை நீட்டி.	       6.17.221<br/>
<br/>
 ‘ஒடுங்கினன், உரமும், ஆற்றல்  ஊற்றமும், உயிரும் ‘என்ன,<br/>
கொடும் படை வயிரக் கோட்டால்  குத்துவான் குறிக்குங் காலை,<br/>
நெடுங் கையும் தலையும் பிய்ய,  நொய்தினின் நிமிர்ந்து போனான்;<br/>
நடுங்கினர், அரக்கர்; விண்ணோர்,  ‘நன்று, நன்று ‘என்ன நக்கார்.	       6.17.222<br/>
<br/>
 ‘தறைத்தலை உற்றான் நீலன் ‘  என்பது ஓர் காலம் தன்னில்,<br/>
நிறைத் தலை வழங்குஞ் சோரி  நீத்தத்து நெடுங்குன்று என்னக்<br/>
குறை தலை வேழம் வீழ,  விசும்பின்மேல் கொண்டு நின்றான்,<br/>
பிறைத்தலை வயிர வாளி  மழை எனப் பெய்யும் கையான்.	       6.17.223<br/>
<br/>
வாங்கிய சிரத்தின் மற்றை  வயிர வான் கோட்டை வவ்வி,<br/>
வீங்கிய விசையின், நீலன்,  அரக்கன்மேல் செல்ல விட்டான்;<br/>
ஆங்கு, அவன், அவற்றை ஆண்டு  ஓர் அம்பினால் அறுத்து, ஓர் அம்பால்<br/>
ஓங்கல் போல் புயத்தினான்தன்  உரத்திடை ஒளிக்க எய்தான்.	       6.17.224<br/>
<br/>
எய்த அது காலமாக,  ‘விளிந்திலது யானை ‘என்ன,<br/>
கையுடை மலை ஒன்று ஏறி,  காற்று எனக் கடாவி வந்தான்,<br/>
வெய்யவன்; அவனைத் தானும்  மேற்கொளா, வில்லினோடு<br/>
மொய் பெருங்களத்தின் இட்டான்,  மும்மதக் களிற்றின் முன்னர்.	       6.17.225<br/>
<br/>
இட்டவன் அவனி நின்றும்  எழுவதன் முன்னம், யானை<br/>
கட்டு அமை வயிரக் கோட்டால்  களம்பட வீழ்த்தி, காலால்<br/>
எட்டி, வன் தடக்கை தன்னால்  எடுத்து, எங்கும் விரைவின் வீச,<br/>
பட்டிலன், தானே தன் போர்க்  கரியினைப் படுத்து வீழ்த்தான்	       6.17.226<br/>
<br/>
தன் கரி தானே கொன்று,  தடக் கையால் படுத்து வீழ்த்தும்<br/>
மின் கரிது என்ன மின்னும்  எயிற்றினான் வெகுளி நோக்கி,<br/>
பொன் கரிது என்னும் கண்கள்  பொறி உக, நீலன் புக்கான்,<br/>
வன்கரம் முறுக்கி, மார்பில்  குத்தினன்; மத்தன் மாண்டான்	       6.17.227<br/>
<br/>
வயமத்தன் விரைந்து போர்க்குவர, இடபன் அவனை எதிர்த்தல் (8084-8086)<br/>
<br/>
உன்மத்தன் வயிர மார்பின் உரும்  ஒத்த கரம் சென்று உற்ற<br/>
வன்மத்தைக் கண்டும், மாண்ட  மதமத்த மலையைப் பார்த்தும்,<br/>
சன்மத்தின் தன்மையானும்,  தருமத்தைத் தள்ளி வாழ்ந்த<br/>
கன்மத்தின் கடைக் கூட்டானும்,  வயமத்தன் கடிதின் வந்தான்	       6.17.228<br/>
<br/>
பொய்யினும் பெரிய மெய்யான்;  பொருப்பினைப் பழித்த தோளான்;<br/>
‘வெய்யன் ‘என்று உரைக்கச்  சாலத்திண்ணியான்; வில்லின் செல்வன்;<br/>
பெய்கழல் அரக்கன், சேனை  ஆர்த்து எழ, பிறங்கு பல் பேய்<br/>
ஐ இருநூறு பூண்ட ஆழி  அம் தேரின் மேலான்	       6.17.229<br/>
<br/>
ஆர்க்கின்றான், உலகை எல்லாம்  அதிர்க்கின்றான், உருமும் அஞ்சப்<br/>
பார்க்கின்றான், பொன்றினாரைப்  பழிக்கின்றான், பகழி மாரி<br/>
தூர்க்கின்றான், குரங்குச் சேனை  துரக்கின்றான், துணிபை நோக்கி,<br/>
‘ஏற்கின்றார் இல்லை ‘என்னா, இடபன்  வந்து அவனோடு ஏற்றான்.	       6.17.230<br/>
<br/>
வயமத்தனும் இடபனும் தம்முள் வீரவுரை பகர்தல்   (8087-8088)<br/>
<br/>
சென்றவன் தன்னை நோக்கி,  <br/>
                 சிரித்து, ‘நீ சிறியை; உன்னை<br/>
வென்று அவம்; உம்மை எல்லாம் <br/>
                 விளிப்பெனோ? விரிஞ்சன் தானே<br/>
என்றவன் எதிர்ந்த போதும், <br/>
                  இராவணன் மகனை இன்று<br/>
கொன்றவன் தன்னைக் கொன்றே  குரங்கின்மேல் <br/>
                   கொதிப்பென் ‘என்றான்	       6.17.232<br/>
<br/>
 ‘வாய் கொண்டு சொற்றற்கு ஏற்ற  வலிகொண்டு, பலி உண் வாழ்க்கைப்<br/>
பேய்கொண்டு வெல்ல வந்த  பித்தனே! மிடுக்கைப் பேணி<br/>
நோய் கொண்டு மருந்து, செய்யா  ஒருவ! நின் நோன்மை எல்லாம்<br/>
ஓய்கின்றாய் காண்டி! ‘என்னா,  உரைத்தனன், இடபன், ஒல்கான்.	       6.17.232<br/>
<br/>
இருவரும் தம்முட் பொருதநிலையில் வயமத்தன் இறந்து வீழ்தல் (8089-8092)<br/>
<br/>
“‘ஓடுதி “ என்ன, ஓடாது  உரைத்தியேல், உன்னோடு இன்னே<br/>
ஆடுவென் விளையாட்டு ‘என்னா,  அயில் எயிற்று அரக்கன், அம்பொன்<br/>
கோடு உறு வயிரப் போர்வில்  காலொடு புருவம் கோட்டி,<br/>
ஈடு உற, இடபன் மார்பத்து  ஈர் ஐந்து பகழி எய்தான்.	       6.17.233<br/>
<br/>
அசும்புடைக் குருதி பாயும்  ஆகத்தான், வேகத்தால் அத்<br/>
தசும்புடைக் கொடுந் தேர்தன்னைத்  தடக்கையால் எடுத்து வீச,<br/>
பசுங்கழல் கண்ண பேயும்  பறந்தன, பரவை நோக்கி;<br/>
விசும்பிடைச் செல்லும் காரின்  தாரைபோல் நான்ற மெய்யான்	       6.17.234<br/>
<br/>
தேரோடும் கடலின் வீழ்ந்து,  சிலையும் தன் தலையும் எல்லாம்<br/>
நீரிடை அழுந்தி, பின்னும்  நெருப்பொடு நிமிர வந்தான்;<br/>
பாரிடைக் குதியா முன்னம்,  இடபனும், ‘பதக! நீ போய்<br/>
ஆரிடைப் புகுதி! ‘என்னா,  அந்தரத்து ஆர்த்துச் சென்றான்	       6.17.235<br/>
<br/>
அல்லினைத் தழுவி நின்ற  பகல் என, அரக்கன்தன்னை,<br/>
கல்லினும் வலிய தோளால்,  கட்டியிட்டு இறுக்கும் காலை,<br/>
பல்லுடைப் பில வாயூடு  பசும் பெருங் குருதி பாய,<br/>
வில்லுடை மேகம் என்ன,  விழுந்தனன், உயிர் விண் செல்ல.	       6.17.236<br/>
<br/>
சுக்கிரீவனும் கும்பனும் பொருதல் (8093-8102)<br/>
<br/>
குரங்கினுக்கு அரசும், வென்றிக்  கும்பனும், குறித்த வெம் போர்<br/>
அரங்கினுக்கு அழகு செய்ய,  ஆயிரம், சாரி போந்தார்,<br/>
மரம் கொடும், தண்டு கொண்டும்,  மலை என மலையா நின்றார்;<br/>
சிரங்களும் கரமும் எல்லாம்  குலைந்தனர், கண்ட தேவர்	       6.17.237<br/>
<br/>
கிடைத்தார் உடலில் கிழி சோரியை வாரித்<br/>
துடைத்தார் விழியில் தழல் மாரி சொரிந்தார்<br/>
உடைத் தாரொடு பைங்கழல் ஆர்ப்ப உலாவிப்<br/>
புடைத்தார் பொருகின்றனர் கோள் அரி போல்வார்.	       6.17.238<br/>
<br/>
தண்டம் கையின் வீசிய தக்க அரக்கன்<br/>
அண்டங்கள் வெடிப்பன என்ன அடித்தான்;<br/>
கண்டு அங்கு அது மா மரமே கொடு காத்தான்;<br/>
விண்டு அங்கு அது தீர்ந்தது; மன்னன் வெகுண்டான்.	       6.17.239<br/>
<br/>
 ‘பொன்றப் பொருவேன், இனி ‘  என்று, பொறாதான்,<br/>
ஒன்றப் புகுகின்றது ஒர்  காலம் உணர்ந்தான்,<br/>
நின்று அப்பெரியோன்  நினையாத முன் நீலன்<br/>
குன்று ஒப்பது ஓர் தண்டு  கொணர்ந்து கொடுத்தான்.	       6.17.240<br/>
<br/>
அத்தண்டு கொடுத்தது கைக்கொடு அடைந்தான்<br/>
ஒத்து அண்டமும் மண்ணும் நடுங்க உருத்தான்<br/>
பித்தன் தட மார்பொடு தோள்கள் பிளந்தான்;<br/>
சித்தங்கள் நடுங்கி அரக்கர் திகைத்தார்.	       6.17.241<br/>
<br/>
அடியுண்ட அரக்கன் அருங் கனல் மின்னா<br/>
இடியுண்டது ஒர் மால்வரை என்ன விழுந்தான்!<br/>
‘முடியும் இவன் ‘என்பது ஒர்முன்னம் வெகுண்டான்<br/>
‘ஒடியும் உன தோள் ‘என மோதி உடன்றான்.	       6.17.242<br/>
<br/>
தோளில் புடையுண்டு அயர் சூரியன் மைந்தன்<br/>
தாளில் தடுமாறல் தவிர்ந்து தகைந்தான்<br/>
வாளிக் கடு வல் விசையால் எதிர் மண்டி<br/>
ஆளித் தொழில் அன்னவன் மார்பின் அறைந்தான்.	       6.17.243<br/>
<br/>
அடி ஆயிர கோடியின் மேலும் அடித்தார்;<br/>
‘முடியார் இனி யார்? ‘என வானவர் மொய்த்தார்;<br/>
இடியோடு இடி கிட்டியது என்ன இரண்டும்<br/>
பொடி ஆயின தண்டு; பொருந்தினர் புக்கார்.	       6.17.244<br/>
<br/>
மத்தச் சின மால் களிறு என்ன மலைந்தார்;<br/>
பத்துத் திசையும் செவிடு எய்தின; பல்கால்<br/>
தத்தித் தழுவி திரள் தோள்கொடு தள்ளி<br/>
குத்தி தனி ‘குத்து ‘என மார்பு கொடுத்தார்.	       6.17.245<br/>
<br/>
நிலையில் சுடரோன் மகன் வன்கை நெருங்க<br/>
கலையில் படு கம்மியர் கூடம் அலைப்ப<br/>
உலையில் படு இரும்பு என வன்மை ஒடுங்க<br/>
மலையின் பிளவுற்றது தீயவன் மார்பம்.	       6.17.246<br/>
<br/>
சுக்கிரீவன் கும்பனது நாவினைப் பறித்தலால் கும்பன் இறத்தல்<br/>
<br/>
 ‘செய்வாய் இகல்? ‘என்று அவன் நின்று சிரித்தான்;<br/>
ஐ வாய் அரவம் முழை புக்கு என ஐயன்<br/>
கை வாய் வழி சென்று அவன் ஆருயிர் கக்க<br/>
பை வாய் நெடு நாவை முனிந்து பறித்தான்.	       6.17.247<br/>
<br/>
அப்பொழுது நிகும்பன் உருத்துவர, அங்கதன் எதிர்த்தல்   (8104-8105)<br/>
<br/>
அக்காலை நிகும்பன் அனல் சொரி கண்ணன்<br/>
புக்கான் ‘இனி எங்கு அட போகுவது? ‘என்னா<br/>
மிக்கான் எதிர் அங்கதன் உற்று வெகுண்டான்;<br/>
எக்காலமும் இல்லது ஒர் பூசல் இழைத்தார்.	       6.17.248<br/>
<br/>
சூலப் படையான் இடை வந்து தொடர்ந்தான்<br/>
ஆலத்தினும் வெய்யவன்; அங்கதன் அங்கு ஓர்<br/>
தாலப் படை கைக் கொடு சென்று தடுத்தான்<br/>
நீலக் கிரிமேல் நிமிர் பொன் கிரி நேர்வான்.	       6.17.249<br/>
<br/>
நிகும்பன் அங்கதனைக் கொல்லுதற்குச் சூலப்படையினை எடுத்தபொழுது அனுமன் விரைந்துவந்து அதனைத் தடுத்து நிகும்பனை அறைந்து கொல்லுதல் (8106-8107)<br/>
<br/>
எறிவான் இகல் சூலம் எடுத்தலும் ‘இன்னே<br/>
முறிவான் இகல் அங்கதன் ‘என்பதன் முன்னே<br/>
அறிவான் அடல் மாருதி அற்றம் உணர்ந்தான்<br/>
பொறி வான் உகு தீ என வந்து புகுந்தான்.	       6.17.250<br/>
<br/>
தடை ஏதும் இல் சூலம் முனிந்து சலத்தால்<br/>
விடையே நிகர் அங்கதன்மேல் விடுவானை<br/>
இடையே தடைகொண்டு தன் ஏடு அவிழ் அம் கைப்<br/>
புடையே கொடு கொன்று அடல் மாருதி போனான்.	       6.17.251<br/>
<br/>
அரக்கர் அஞ்சியோடுதல் (8108-8116)<br/>
<br/>
நின்றார்கள் தடுப்பவர் இன்மை நெளிந்தார்<br/>
பின்றாதவர் பின்றி இரிந்து பிரிந்தார்;<br/>
வன்தாள் மரம் வீசிய வானர வீரர்<br/>
கொன்றார்; மிகு தானை அரக்கர் குறைந்தார்.	       6.17.252<br/>
<br/>
ஓடிப் புகுவாயில் நெருக்கின் உலந்தார்<br/>
கோடிக்கு அதிகத்தினும் மேல் உளர்; குத்தால்<br/>
பீடிப்புறு புண் உடலோடு பெயர்ந்தார்<br/>
பாடித் தலை உற்றவர் எண் இலர் பட்டார்.	       6.17.253<br/>
<br/>
 ‘தண்ணீர் தருக ‘என்றனர் தாவுற ஓடி<br/>
உள்நீர் அற ஆவி உலந்தனர் உக்கார்;<br/>
கண்ணீரொடும் ஆவி கலுழ்ந்தனர் காலால்<br/>
மண் ஈரம் உற கடிது ஊர்புக வந்தார்.	       6.17.254<br/>
<br/>
விண்மேல் நெடிது ஓடினர் ஆருயிர் விட்டார்<br/>
மண்மேல் நெடுமால் வரை என்ன மறிந்தார்;<br/>
எண் மேலும் நிமிர்ந்துளர் ஈருள் தயங்கப்<br/>
புண் மேலுடை மேனியினார் திசை போனார்.	       6.17.255<br/>
<br/>
அறியும்மவர் தங்களை ‘ஐய இவ் அம்பைப்<br/>
பறியும் ‘என வந்து பறித்தலும் ஆவி<br/>
பிறியும் அவர் எண் இலர்; தம் மனை பெற்றார்<br/>
குறியும் அறிகின்றிலர் சிந்தை குறைந்தார்.	       6.17.256<br/>
<br/>
பரி பட்டு விழ சிலர் நின்று பதைத்தார்;<br/>
கரி பட்டு உருள சிலர் கால்கொடு சென்றார்;<br/>
நெரிபட்டு அழி தேரிடையே பலர் நின்றார்<br/>
எரிபட்ட மனைக்குள் இருந்தவர் என்ன.	       6.17.257<br/>
<br/>
மண்ணின்தலை வானர மேனியர் வந்தார்<br/>
புண்நின்ற உடற் பொறையோர் சிலர் புக்கார்<br/>
‘கண்நின்ற குரங்கு கலந்தன ‘என்னா<br/>
உள்நின்ற அரக்கர் மலைக்க உலந்தார்.	       6.17.258<br/>
<br/>
இருகணும் திறந்து நோக்கி,  அயல் இருந்து இரங்குகின்ற<br/>
உருகு தம் காதலோரை,  ‘உண்ணும் நீர் உதவும் ‘என்றார்,<br/>
வருவதன் முன்னம் மாண்டார்  சிலர்; சிலர் வந்த தண்ணீர்<br/>
பருகுவார் இடையே பட்டார்;  சிலர் சிலர் பருகிப் பட்டார்.	       6.17.259<br/>
<br/>
மக்களைச் சுமந்து செல்லும்  தாதையர், வழியின் ஆவி<br/>
உக்கனர் என்ன வீசி,  தம்மைக் கொண்டு ஓடிப் போனார்;<br/>
கக்கினர் குருதி வாயால்,  கண்மணி சிதற, காலால்<br/>
திக்கொடு நெறியும் காணார்,  திரிந்து சென்று, உயிரும் தீர்ந்தார்.	       6.17.260<br/>
<br/>
அதிகாயன் முதலியோர் இறந்த செய்தியைத் தூதர் இராவணனிடம் சென்று அறிவித்தல் (8117-8118)<br/>
<br/>
இன்னது ஓர் தன்மை எய்தி,  இராக்கதர் இரிந்து சிந்தி,<br/>
பொன் நகர் புக்கார்; இப்பால்  பூசல் கண்டு ஓடிப் போன<br/>
துன்ன அருந் தூதர் சென்றார்,  தொடு கழல் அரக்கர்க்கு எல்லாம்<br/>
மன்னவன் அடியில் வீழ்ந்தார்,  மழையின் நீர் வழங்கு கண்ணார்	       6.17.261<br/>
<br/>
நோக்கிய இலங்கை வேந்தன்,  ‘உற்றது நுவல்மின் ‘என்றான்;<br/>
‘போக்கிய சேனை தன்னில்  புகுந்து உள இறையும் போதா;<br/>
ஆக்கிய போரின், ஐய!  அதிகாயன் முதல்வர் ஆய<br/>
கோக்குலக் குமரர் எல்லாம்  கொடுத்தனர், ஆவி ‘என்றார்.	       6.17.262<br/>
<br/>
மைந்தர்கள் இறந்தமை கேட்டு மனங் கலங்கிய இராவணனது நிலை (8119-8121)<br/>
<br/>
ஏங்கிய விம்மல் மானம்,  இரங்கிய இரக்கம் வீரம்,<br/>
ஓங்கிய வெகுளி துன்பம்  என்று இவை, ஒன்றிற்கு ஒன்று<br/>
தாங்கிய தரங்கம் ஆகக்  கரையினைத் தள்ளித் தள்ளி,<br/>
வாங்கிய கடல் போல் நின்றான்  அருவி நீர் வழங்கு கண்ணான்.	       6.17.263<br/>
<br/>
 ‘திசையினை நோக்கும்; நின்ற  தேவரை நோக்கும்; வந்த<br/>
வசையினை நோக்கும்; கொற்ற  வாளினை நோக்கும்; பற்றிப்<br/>
பிசையுறும் கையை; மீசை  சுறுக் கொள உயிர்க்கும்; பேதை<br/>
நசை இடை கண்டான் என்ன,  நகும், அழும், முனியும், நாணும்.	       6.17.264<br/>
<br/>
மண்ணினை எடுக்க எண்ணும்;  வானினை இடிக்க எண்ணும்;<br/>
எண்ணிய உயிர்கள் எல்லாம்  ஒரு கணத்து எற்ற எண்ணும்;<br/>
‘பெண் எனும் பெயர எல்லாம்  பிளப்பென் ‘என்று எண்ணும்; எண்ணிப்<br/>
புண்ணிடை எரிபுக் கென்ன,  மானத்தால் புழுங்கு கின்றான்.	       6.17.265<br/>
<br/>
அதிகாயன் தாய் தானியமாலி, தன் மைந்தன் இறந்தமை கேட்டுப் புலம்பி இராவணன் அடிகளில் வீழ்ந்து முறையிட்டு அரற்றுதல் (8122-8129)<br/>
<br/>
ஒருவரும் உரையார் வாயால்,  உயிர்த்திலர், உள்ளம் ஓய்வார்<br/>
வெருவருந் தகையர் ஆகி,  விம்மினர் இருந்த வேலை,<br/>
தருவனம் அனைய தோளான்தன்  எதிர் தானி மாலி<br/>
இரியல் இட்டு அலறி, ஓயாப்  பூசல் இட்டு, ஏங்கி வந்தாள்.	       6.17.266<br/>
<br/>
மலை குவட்டு இடி வீழ்ந்தனெ்ன,  வளைகேளாடு ஆரம் ஏங்க,<br/>
முலைக் குவட்டு எற்றும் கையாள்;  முழை திறந்தன்ன வாயாள்;<br/>
தலைக் குவட்டு அணைந்த செக்கர்  சரிந்தன குழல்கள் தத்தி<br/>
உலைக் குவட்டு உருகும் செம்பு ஒத்து  உதிரம் நீர் ஒழுகும் கண்ணாள்.	       6.17.267<br/>
<br/>
வீழ்ந்தனள் அரக்கன் தாள்மேல்,  மென்மைத் தோள் நிலத்தை மேவப்<br/>
போழ்ந்தனள், பெரும் பாம்பு என்னப்  புரண்டனள், பொருமிப் பொங்கி,<br/>
‘சூழ்ந்தனை கொடியாய்! ‘என்னா,  துடித்து, அருந் துயர வெள்ளத்து<br/>
ஆழ்ந்தனள், புலம்பலுற்றாள்,  அழக் கண்டும் அறிந்திலாதாள்.	       6.17.268<br/>
<br/>
 ‘மாட்டாயோ, இக்காலம்  வல்லோர் வலி தீர்க்க?<br/>
மீட்டாயோ, வீரம்?  மெலிந்தாயோ, தோள் ஆற்றல்?<br/>
கேட்டாய், உணர்ந்திலையோ?  என் உரையும் கேளாயோ?<br/>
காட்டாயோ, என்னுடைய  கண்மணியைக் காட்டாயோ?	       6.17.269<br/>
<br/>
“‘இந்திரற்கும் தோலாத நன்மகனை  ஈன்றாள் “ என்று<br/>
அந்தரத்து வாழ்வாரும் ஏத்தும்  அளியத்தேன்<br/>
மந்தரத் தோள் என்மகனை  மாட்டா மனிதன்தன்<br/>
உந்து சிலைப் பகழிக்கு  உண்ணக் கொடுத்தேனே. ‘	       6.17.270<br/>
<br/>
 ‘அக்கன் உலந்தான்; அதிகாயன்தான் பட்டான்<br/>
மிக்க திறத்து உள்ளார்கள் எல்லோரும் வீடினார்;<br/>
மக்களின் இன்று உள்ளான் மண்டோதரி மகனே<br/>
திக்கு விசயம் இனி ஒருகால் செய்வாயோ?	       6.17.271<br/>
<br/>
 ‘ஏது ஐயா சிந்தித்து இருக்கின்றாய் ” எண் இறந்த<br/>
கோதை ஆர் வேல் அரக்கர் பட்டாரைக் கூவாயோ?<br/>
பேதை ஆய்க் காமம் பிடிப்பாய் பிழைப்பாயோ?<br/>
சீதையால் இன்ன வருவ சிலவேயோ?	       6.17.272<br/>
<br/>
 ‘உம்பி உணர்வு உடையான் சொன்ன உரை கேளாய்<br/>
நம்பி குலக் கிழவன் கூறும் நலம் ஓராய்;<br/>
கும்பகருணனையும் கொல்வித்து என் கோமகனை<br/>
அம்புக்கு இரை ஆக்கி ஆண்டாய் அரசு ஐய!	       6.17.273<br/>
<br/>
உருப்பசியும் மேனகையும் தானியமாலியை அரண்மனைக்குக் கொண்டு செல்லுதல்<br/>
<br/>
என்று பலபலவும் பன்னி எடுத்து அழைத்து<br/>
கன்றுபடப் பிழைத்த தாய்போல் கவல்வாளை<br/>
நின்ற உருப்பசியும் மேனகையும் நேர்ந்து எடுத்து<br/>
குன்று புரையும் நெடுங்கோயில் கொண்டு அணைந்தார்.	       6.17.274<br/>
<br/>
இலங்கை நகரத்தார் யாவரும் வருந்துதல் (8131-8132)<br/>
<br/>
தானை நகரம் தளரத் தலைமயங்கி<br/>
போன மகவு உடையார் எல்லாம் புலம்பினார்<br/>
ஏனை மகளிர்நிலை என் ஆகும்? எண் இறந்த<br/>
வான மகளிரும் தம் வாய்திறந்து மாழ்கினார்.	       6.17.275<br/>
<br/>
தார் அகலத்து அண்ணல் தனிக் கோயில் தாசரதி<br/>
பேர உலகு உற்றது உற்றதால் பேர் இலங்கை;<br/>
ஊர் அகலம் எல்லாம் அரந்தை; உவா உற்ற<br/>
ஆர்கலியே ஒத்தது அழுத குரல் ஓசை.	       6.17.276<br/>
------------<br/>
<hr noshade="" width="50%"/>
<center><h3>
	       6.18.   நாகபாசப் படலம்  (8133-  8342)</h3>
</center>
அரக்கியர் அழுவதுணர்ந்து இந்திரசித்து எழுதல்<br/>
<br/>
‘குழுமி, கொலை வாள் கண் அரக்கியர்  கூந்தல் தாழ,<br/>
தழுவித் தழுவித் தம்  கைகொடு மார்பின் எற்றி,<br/>
அழும் இத்தொழில் யாது கொல்? ‘என்று,  ஓர் அயிர்ப்பும் உற்றான்,<br/>
எழிலித் தனி ஏறு என  இந்திரசித்து எழுந்தான்	       6.18.1<br/>
<br/>
இந்திரசித்தின் ஐயப்பாடு<br/>
<br/>
 ‘எட்டு ஆகிய திக்கையும் வென்றவன்  இன்றும் ஈடு<br/>
பட்டான் கொல்? அது அன்று எனின்,  பட்டு அழிந்தான் கொல்? பண்டு<br/>
சுட்டான் இவ் அகன் பதியைத் தொடு  வேலையோடும்<br/>
கட்டான் கொல்? இதற்கு ஒரு காரணம்  என் கொல்? ‘என்றான்.	       6.18.2<br/>
<br/>
இந்திரசித்து இராவணனைக் காணுதல்<br/>
<br/>
கேட்டான், ‘இடை உற்றது என்? ‘என்று  கிளத்தல் யாரும்<br/>
மாட்டாது நடுங்கினர்; மாற்றம்  மறந்து நின்றார்,<br/>
‘ஓட்டா நெடுந்தேர் கடிது ‘ஓட்டி  இமைப்பின் உற்றான்,<br/>
காட்டாதன காட்டிய தாதையைச்  சென்று கண்டான்	       6.18.3<br/>
<br/>
இந்திரசித்தின் வினாவும் இராவணன் விடையும்<br/>
<br/>
கண்டான், இறை ஆறிய நெஞ்சினன்,  கைகள் கூப்பி,<br/>
‘உண்டாயது என், இவ் உழி? ‘என்றலும்  ‘உம்பி மாரைக்<br/>
கொண்டான் உயிர் காலனும்; கும்ப  நிகும்பரோடும்<br/>
விண்தான் அடைந்தான்,  அதிகாயனும் வீர! ‘என்றான்.	       6.18.4<br/>
<br/>
இந்திரசித்து ஏங்கி நைதல்<br/>
<br/>
சொல்லாத முன்னம், சுடரைச்  சுடர்தூண்டு கண்ணான்,<br/>
பல்லால் அதரத்தை அதுக்கி,  விண்மீது பார்த்தான்;<br/>
எல்லாரும் இறந்தனரோ! ‘என  ஏங்கி நைந்தான்;<br/>
வில்லாளரை எண்ணில் விரற்குமுன்  நிற்கும் வீரன்	       6.18.5<br/>
<br/>
உம்பியரைக் கொன்றோர் இவர் என  இராவணன் உரைத்தல்<br/>
<br/>
 ‘ஆர் கொன்றவர் ‘என்றலும் பேர்  அதிகாயன் என்னும்<br/>
பேர் கொன்றவன் வென்றி இலக்குவன்;  பின்பு நின்றார்<br/>
ஊர் கொன்றவனால், பிறரால் என  உற்ற எல்லாம்,<br/>
தார் கொன்றையினான் கிரி  சாய்த்தவன்தான் உரைத்தான்.	       6.18.6<br/>
<br/>
இந்திரசித்து இராவணனைச் சினத்தல் (8139-8140)<br/>
<br/>
 ‘கொன்றார் அவரோ! “கொலை சூழ்க “ என  நீ கொடுத்தாய்;<br/>
வன் தானையர் மானிடர் வன்மை  அறிந்தும், மன்னா!<br/>
என்றானும் எனைச் செல ஏவலை;  இற்றது ‘என்னா<br/>
நின்றான், நெடிது உன்னி, முனிந்து,  நெருப்பு உயிர்ப்பான். 	       6.18.7<br/>
<br/>
 ‘அக்கப் பெயரோனை நிலத்தொடு  அரைத்துளானை,<br/>
விக்கற்கு ஒரு வெவ் உரைத் தூதுவன்  என்று விட்டாய்;<br/>
புக்கு அத் தலை எய்த நினைந்திலை;  புந்தி இல்லாய்!<br/>
மக்கள் துணை அற்றனை; இற்றது உன்  வாழ்க்கை மன்னோ!	       6.18.8<br/>
<br/>
இந்திரசித்தின் வஞ்சினம் (8141-8145)<br/>
<br/>
 ‘என், இன்று நினைந்தும், இயம்பியும்,  எண்ணியும் தான்?<br/>
கொன் நின்ற படைக்கலத்து எம்பியைக்  கொன்றுளானை,<br/>
அந்நின்ற நிலத்து அவன் ஆக்கையை  நீக்கி அல்லால்,<br/>
மன்நின்ற நகர்க்கு இனி வாரலென்;  வாழ்வும் வேண்டேன்.	       6.18.9<br/>
<br/>
 ‘மாற்றா உயிர் எம்பியை மாற்றிய  மானிடன்தன்<br/>
ஊற்று ஆர் குருதிப் புனல் பார்மகள்  உண்டிலாளேல்,<br/>
ஏற்றான் இகல் இந்திரன் ஈர் இரு  கால், எனக்கே<br/>
தோற்றான் தனக்கு என் நெடுஞ் சேவகம்  தோற்க என்றான்.	       6.18.10<br/>
<br/>
வெங்கண் நெடு வானரத் தானையை  வீற்று வீற்றாய்ப்<br/>
பங்கம் உற நூறி, இலக்குவனைப்  படேனேல்,<br/>
அங்கம் தர அஞ்சி என் ஆணை  கடக்கிலாத<br/>
செங்கண் நெடு மால் முதல் தேவர்  சிரிக்க, என்னை!	       6.18.11<br/>
<br/>
 ‘பாம்பின் தரு வெம்படை, பாசு  பதத்தினோடும்,<br/>
தேம்பல் பிறை சென்னி வைத்தான் தரு  தெய்வ ஏதி,<br/>
ஓம்பித் திரிந்தேன் எனக்கு இன்று  உதவாது போமேல்,<br/>
சோம்பித் துறப்பென் உயிர்; சோறும்  உகந்து வாழேன்	       6.18.12<br/>
<br/>
 ‘மருந்தே நிகர் எம்பிதன்  ஆருயிர் வவ்வினானை<br/>
விருந்தே என அந்தகற்கு  ஈகிலென், வில்லும் ஏந்தி,<br/>
பொரும் தேவர் குழாம் நகை  செய்திடப் போந்து, பாரின்<br/>
இருந்தேன் எனின், நான் அவ்  இராவணி அல்லென் ‘என்றான்.	       6.18.13<br/>
<br/>
இராவணன் இந்திரசித்தைப் பாராட்டுதல்<br/>
<br/>
 ‘ஏகா, இது செய்து, எனது இன்னலை  நீக்கிடு; எந்தைக்கு<br/>
ஆகாதனவும் உளவோ? எனக்கு  ஆற்றலார் மேல்<br/>
மாகால் வரி வெஞ்சிலையோடும்  வளைத்த போது<br/>
சேகு ஆகும் என்று எண்ணி  இவ் இன்னலில் சிந்தை செய்தேன்.	       6.18.14<br/>
<br/>
இந்திரசித்தின் போர்க்கோலம்<br/>
<br/>
என்றானை வணங்கி, இலங்கு அயில்  வாளும் ஆர்த்திட்டு,<br/>
ஒன்றானும் ஆறா, உருவா,  உடற்காவலோடும்,<br/>
பொன் தாழ் கணையின் நெடும் புட்டில்  புறத்து வீக்கி,<br/>
வன் தாள் வயிரச்சிலை வாங்கினன்  வானை வென்றான்.	       6.18.15<br/>
<br/>
வில்லின் பெருமை<br/>
<br/>
வயிரந் நெடு மால்வரை கொண்டு,  மலர்க்கண் வந்தான்,<br/>
செயிர் ஒன்றும் உறாவகை, இந்திரற்கு  என்று செய்த<br/>
உயர் வெஞ்சிலை; அச்சிலை பண்டு அவன்  தன்னை ஓட்டி,<br/>
துயரின் தலை வைத்து, இவன் கொண்டது;  தோற்றம் ஈதால்.	       6.18.16<br/>
<br/>
அம்புறாத்தூணியின் பெருமை<br/>
<br/>
தோளில் கணைப் புட்டிலும், இந்திரன்  தோற்ற நாளே<br/>
ஆளித் திறல் அன்னவன் கொண்டன;  ஆழி ஏழும்<br/>
மாளப் புனல் வற்றினும் வாளி  அறாத; வன்கண்<br/>
கூளிக் கொடுங் கூற்றினுக்கு ஆவது ஓர்  கூடு போல்வ.	       6.18.17<br/>
<br/>
இந்திரசித்து ஆயுதங்களை ஆய்ந்து கொள்ளுதல்<br/>
<br/>
பல்லாயிர கோடி படைக்கலம்,  பண்டு, தேவர்<br/>
எல்லாரும் முனைத்தலை யாவரும்  ஈந்த, மேரு<br/>
வில்லாளன் கொடுத்த, விரிஞ்சன்  அளித்த, வெம்மை<br/>
அல்லால் புரியாதன, யாவையும்  ஆய்ந்து, கொண்டான்.	       6.18.18<br/>
<br/>
இந்திரசித்து ஏறிய தேரின் பெருமை<br/>
<br/>
நூறாயிரம் யாளியின் நோன்மை  தரெிந்த சீயத்து<br/>
ஏறாம் அவை அன்னவை ஆயிரம்  பூண்டது என்ப;<br/>
மாறாய் ஒர் இலங்கை நிகர்ப்பது;  வானுேளாரும்<br/>
தேறாதது மற்று அவன் ஏறிய  தெய்வ மாத்தேர்.	       6.18.19<br/>
<br/>
அத்தேரின் விரைவும் வலிமையும்<br/>
<br/>
பொன் சென்று அறியா உவணத் தனிப்  புள்ளினுக்கும்,<br/>
மின் சென்று அறியா மழுவாளன்  விடைக்கும், மேல் நாள்<br/>
பின் சென்றது அல்லால் ஒர் பெருஞ்சிறப்பு  உற்ற போதும்<br/>
முன் சென்று அறியாதது, மூன்று  உலகத்தினுள்ளும்.	       6.18.20<br/>
<br/>
பேய்க் கொடி<br/>
<br/>
 ‘ஏயாத் தனிப் போர் வலி  காட்டிய இந்திரன் தன்<br/>
சாயாப் பெரும் சாய் கெட,  தாம்புகளால் தடந் தோள்<br/>
போய் ஆர்த்தவன் வந்தனன்  வந்தனன், என்று பூசல்<br/>
பேய் ஆர்த்து எழுந்து ஆடு  நெடுங்கொடி பெற்றது அம்மா!	       6.18.21<br/>
<br/>
தேர்ச் சக்கரமும் மொட்டும்<br/>
<br/>
செதுகைப் பெருந் தானவர் ஊனொடும்  தேய்த்த நேமி<br/>
யது; ‘கைத்திசை யானையை ஓட்டியது ‘  என்னலாமே?<br/>
மதுகைத் தடந்தோள்வலி காட்டிய  வான வேந்தன்<br/>
முதுகைத் தழும்பு ஆக்கிய மொய் ஒளி  மொட்டது அம்மா!	       6.18.22<br/>
<br/>
சேமத்தேர் பின்வர இந்திரசித்து தேரேறிச் செல்லுதல்<br/>
<br/>
அத் தேரினை ஏறியது ஒப்பன  ஆயிரம் தேர்<br/>
ஒத்து ஏய்வன சேமமதாய் வர,  ‘உள்ளம் வெம்போர்ப்<br/>
பித்து ஏறினன் ‘என்ன நடந்தனன்  பின்பு அலால், மற்று<br/>
எத் தேவரையும் முகம் கண்டு  அறியாத ஈட்டான்	       6.18.23<br/>
<br/>
இந்திரசித்துடன் சென்ற சேனையின் அளவு<br/>
<br/>
அன்னானொடு போயின தானை  அளந்து கூற<br/>
என்னால் அரிதேனும், இயம்பு  வான்மீகன் என்னும்<br/>
நல் நான்மறையான், ‘அது  நாற்பது வெள்ளம் ‘என்னச்<br/>
சொன்னான்; பிறர் யார், அஃது உணர்ந்து  தொகுக்க வல்லார்?	       6.18.24<br/>
<br/>
பல்லியம் ஆர்த்தல்<br/>
<br/>
தூமக்கண் அரக்கனும், தொல் அமர்  யார்க்கும் தோலா<br/>
மா பக்கனும், அந்நெடுந் தேர் மணி  ஆழி காக்க,<br/>
தாமக் குடை மீது உயர பெருஞ்  சங்கம் விம்ம,<br/>
நாமக் கடல் பல் இயம் நால் கடல்  மேலும் ஆர்ப்ப.	       6.18.25<br/>
<br/>
நால்வகைச் சேனையும் உடன்வர இந்திரசித்துச்  செல்லுதல்<br/>
<br/>
தேர் ஆயிரம் ஆயிர கோடி தன்  மாடு செல்ல,<br/>
போர் ஆனை புறத்தின் அவற்றின்  இரட்டி போத,<br/>
தார் ஆர் புரவிக் கடல் பின் செல,  தானை வீரப்<br/>
பேர் ஆழி முகம் செல, சென்றனன்  பேர்ச்சி இல்லான்.	       6.18.26<br/>
<br/>
இலக்குவன் போரை விரும்பி நிற்றல்<br/>
<br/>
நின்றனன் இலக்குவன் களத்தை நீங்கலன்<br/>
‘பொன்றினன் இராவணன் புதல்வன்; போர்க்கு இனி<br/>
அன்றவன் அல்லனேல் அமரர் வேந்தனை<br/>
வென்றவன் வரும் ‘என விரும்பும் சிந்தையான்.	       6.18.27<br/>
<br/>
யாரிவன் என்ற இலக்குவனுக்கு வீடணன், <br/>
இந்திரசித்து எனல்<br/>
<br/>
 ‘யார் இவன் வருபவன்? இயம்புவாய்! ‘என<br/>
வீர வெந் தொழிலினான் வினவ வீடணன்<br/>
‘ஆரிய! இவன் இகல் அமரர் வேந்தனைப்<br/>
போர் கடந்தவன்; இன்று வலிது போர் ‘என்றான்.	       6.18.28<br/>
<br/>
வீடணன் இலக்குவனுக்குச் சில சொல்லுதல்<br/>
<br/>
 ‘எண்ணினது உணர்த்துவது உளது ஒன்று எம்பிரான்!<br/>
கண் அகன் பெரும் படைத் தலைவர் காத்திட<br/>
நண்ணின துணையொடும் பொருதல் நன்று; இது<br/>
திண்ணிதின் உணர்தியால் தெளியும் சிந்தையால்.	       6.18.29<br/>
<br/>
உடன் வரத்தக்க வீரர் இவர் எனல்<br/>
<br/>
 ‘மாருதி சாம்பவன் வானரேந்திரன்<br/>
தாரை சேய் நீலன் என்று இனைய தன்மையார்<br/>
வீரர் வந்து உடன் உற விமல நீ நெடும்<br/>
போர் செயத் தகுதியால் புகழின் பூணினாய்.	       6.18.30<br/>
<br/>
வீடணன் கூறும் இந்திரசித்தன் வீரச் சிறப்புகள்   (8163-8164)<br/>
<br/>
 ‘பல் பதினாயிரம் தேவர் பக்கமா<br/>
எல்லை இல் சேனை கொண்டு எதிர்ந்த இந்திரன்<br/>
ஒல்லையின் உடைந்தனன் உயிர்கொண்டு உய்ந்துளான்<br/>
மல்லல் அம் தோளினாய்! அமிழ்தின் வன்மையால்.	       6.18.31<br/>
<br/>
 ‘இனி அவை மறையுமோ இந்திரன் புயப்<br/>
பனி வரை உள நெடும் பாசப் பல் தழும்பு?<br/>
அனுமனைப் பிணித்துளன் ஆனபோது இவன்<br/>
தனுமறை வித்தகம் தடுக்கற் பாலதோ?	       6.18.32<br/>
<br/>
அனுமன் இலக்குவனை அடைதல்<br/>
<br/>
என்று அவன் இறைஞ்சலும்; இளைய வள்ளலும்<br/>
‘நன்று ‘என மொழிதலும் நணுகினான் அரோ<br/>
வன் திறல் மாருதி ‘இலங்கைக் கோமகன்<br/>
சென்றனன் இளவல்மேல் ‘என்னும் சிந்தையான்.	       6.18.33<br/>
<br/>
அனுமன் வருவதற்குக் காரணம்<br/>
<br/>
கூற்றமும் கண் புலம் புதைப்ப கோத்து எழு<br/>
தோற்றமும் இராவணி துணிவும் நோக்கு உறா<br/>
மேல் திசை வாயிலை விட்டு வெம் கடும்<br/>
காற்று என அணுகினான் கடிதின் வந்து அரோ.	       6.18.34<br/>
<br/>
சுக்கிரீவன் சேனையொடு இலக்குவனை அடைதல்<br/>
<br/>
அங்கதன் முன்னரே ஆண்டையான்; அயல்<br/>
துங்கவன் தோளினார் எவரும் சுற்றினார்;<br/>
செங் கதிரோன் மகன் முன்பு சென்றனன்<br/>
சங்க நீர்க் கடல் எனத் தழீஇய தானையான்.	       6.18.35<br/>
<br/>
இரு சேனைகளும் சினமிக்கு எதிர்தல்<br/>
<br/>
இரு திரைப் பெருங் கடல் இரண்டு திக்கினும்<br/>
பொரு தொழில் வேட்டு எழுந்து ஆர்த்துப் பொங்கின<br/>
வருவன போன்றன மனத்தினால் சினம்<br/>
திருகின எதிர் எதிர் செல்லும் சேனையே.	       6.18.36<br/>
<br/>
விண்ணவர் போரைக்காண விரும்பி வருதல்<br/>
<br/>
 ‘கண்ணினால் மனத்தினால் கருத்தினால் தரெிந்து<br/>
எண்ணினால் பெறு பயன் எய்தும் இன்று ‘எனா<br/>
நண்ணினார் இமையவர் நங்கை மாரொடும்<br/>
விண்ணின் நாடு உறைவிடம் வெறுமை கூரவே.	       6.18.37<br/>
<br/>
போர் ஆரவாரம் (8170-8172)<br/>
<br/>
ஒத்து இரு தானையும் உடற்ற உற்றுழி<br/>
அத்தனை வீரரும் ஆர்த்த அவ் ஒலி<br/>
நத்து ஒலி முரசு ஒலி நடுக்கலால் தலை<br/>
பொத்தினர் செவிகளைப் புரந்தர ஆதியர்.	       6.18.38<br/>
<br/>
 ‘எற்றுமின் பற்றுமின் எறிமின் எய்ம்மின் ‘என்று<br/>
உற்றன உற்றன உரைக்கும் ஓதையும்<br/>
முற்றுறு கடை யுகத்து இடியின் மும்மடி<br/>
பெற்றன; பிறந்தன சிலையின் பேர் ஒலி.	       6.18.39<br/>
<br/>
கல்பட மரம்பட கால வேல் பட<br/>
வில்படு கணைபட வீழும் வீரர்தம்<br/>
எல்படும் உடல்பட இரண்டு சேனையும்<br/>
பின் பட நெடு நிலம் பிளந்து பேருமால்.	       6.18.40<br/>
<br/>
அரக்கர் கவந்தம் ஆடுதல்<br/>
<br/>
எழுத்தொடர் மரங்களால் எற்ற முற்றிய<br/>
விழுத்தலை முழுவதும் சிதறி வீழ்ந்தன<br/>
அழுத்திய பெருஞ் சினத்து அரக்கர் ஆக்கைகள்<br/>
கழுத்து உள தலை இல களத்தின் ஆடுவ.	       6.18.41<br/>
<br/>
குரங்குகளின் உடம்புகளில் குருதி சோர்தல்<br/>
<br/>
வெட்டிய தலையன நரம்பு வீச மேல்<br/>
முட்டிய குருதிய குரங்கின் மொய்யுடல்<br/>
சுட்டு உயர் நெடுவனம் தொலைந்தபின் நெடுங்<br/>
கட்டைகள் எரிவன போன்று காட்டுவ.	       6.18.42<br/>
<br/>
குரக்குச் சேனை அரக்கர் சேனையை அழித்தல்<br/>
<br/>
பிடித்தன நிருதரை பெரிய தோள்களை<br/>
ஒடித்தன கால் விசைத்து உதைத்த உந்தின<br/>
கடித்தன கழுத்து அற கைகளால் எடுத்து<br/>
அடித்தன அரைத்தன ஆர்த்த வானரம்.	       6.18.43<br/>
<br/>
அரக்கர் குரங்குகளை அழித்தல்<br/>
<br/>
வாள்களின் கவிக்குல வீரர் வார்கழல்<br/>
தாள்களைத் துணித்தனர் தலையைத் தள்ளினர்<br/>
தோள்களைப் பிரித்தனர் உடலைத் துண்டவன்<br/>
போழ்களின் புரட்டினர் நிருதர் பொங்கினார்.	       6.18.44<br/>
<br/>
குரங்குகள் அரக்கரைக் கொல்லுதல்<br/>
<br/>
மரங்களில் அரக்கரை மலைகள் போன்று உயர்<br/>
சிரங்களைச் சிதறின; உடலைச் சிந்தின;<br/>
கரங்களை கழல்களை ஒடியக் காதின<br/>
குரங்கு எனப் பெயர் கொடு திரியும் கூற்றமே.	       6.18.45<br/>
<br/>
சில குரங்குகளின் வீரச் செயல்<br/>
<br/>
சுடர் தலை நெடும் பொறி சொரியும் கண்ணன<br/>
அடர்த்தலை நெடுமரம் அற்ற கையன<br/>
உடர்த்தலை வயிரம் வேல் உருவ உய்த்தவர்<br/>
மிடற்றினைக் கடித்து உடன் விளிந்து போவன.	       6.18.46<br/>
<br/>
கரடிப்படை அரக்கரின் யானைப்படையை அழித்தல்<br/>
<br/>
அடர்ந்தன கிரிகளை அசனி ஏறு எனத்<br/>
தொடர்ந்தன மழைபொழி தும்பிக் கும்பங்கள்<br/>
இடந்தன மூளைகள் இனிதின் உண்டன<br/>
கடந்தன பசித்தழல் கரடி காதுவ.	       6.18.47<br/>
<br/>
வானரப்படை அரக்கர்களின் நால்வகைப் படைமேலும் தாவிச் சென்று அழித்தல்<br/>
<br/>
கொலை மதக் கரியன குதிரை மேலன<br/>
வல மணித் தேரன ஆளின் மேலன<br/>
சிலைகளின் குடுமிய சிரத்தின் மேலன<br/>
மலைகளின் பெரியன குரங்கு வாவுவ.	       6.18.48<br/>
<br/>
குரங்குச் சேனையில் குருதி ஆறு பெருகி ஓடுதல்<br/>
<br/>
தண்டு கொண்டு அரக்கர் தாக்கத்  தகர்ந்து உகு தலைகள் தள்ளி,<br/>
துண்டங்களாக வாளில் துணித்த  பேர் உடலைத் தூவிக்<br/>
கொண்டு எழும் அலைகேளாடும்  குரக்கு இனப் பிணத்தின் குப்பை<br/>
மண்டு வெங் குருதியாறு அம்  மறிகடல் மடுத்த மாதோ.	       6.18.49<br/>
<br/>
அனுமனால் அரைப்புண்ட அரக்கர் சேனையின் நிலை<br/>
<br/>
பனி வென்ற பதாகை என்றும்,  பல் உளைப் பரிமா என்றும்,<br/>
தனு என்றும், வாளி என்றும்,  தண்டு என்றும், தனிவேல் என்றும்,<br/>
சின வென்றி மதமா என்றும்,  தேர் என்றும், தரெிந்தது இல்லை<br/>
அனுமன் கை வயிரக் குன்றால்  அரைப் புண்ட அரக்கர் தானை.	       6.18.50<br/>
<br/>
அங்கதனால் அழிந்த அரக்கர் சேனை<br/>
<br/>
பொங்கு தேர், புரவி, யானை,  பொரு கழல் நிருதர், என்னும்<br/>
சங்கையும் இல்லா வண்ணம்,  தன் உளே தழுவி, கூற்றம்,<br/>
‘எங்கு உள, உயிர்? ‘என்று எண்ணி,  இணைக் கையால் இளைத்தது என்ப<br/>
அங்கதன் மரம் கொண்டு எற்ற,  அளறு பட்டு அழிந்த தானை.	       6.18.51<br/>
<br/>
முனிவர் போரைக் கண்டு வியத்தல்<br/>
<br/>
தாக்கிய திசைகள் தோறும்  தலைத்தலை மயங்கி, தம்மில்<br/>
நூக்கிய களிறும், தேரும்,  புரவியும், நூழில் செய்ய,<br/>
ஆக்கிய செருவை நோக்கி,  அமரரோடு அசுரர் போரைத்<br/>
தூக்கினர் முனிவர், ‘என்னே?  இதற்கு அது தோற்கும் ‘என்றார்.	       6.18.52<br/>
<br/>
அரக்கரால் நிலைகெட்ட வானரரை வானர வீரர்  தடுத்துக் காத்தல்<br/>
<br/>
எடுத்தது நிருதர் தானை;  இரிந்தது குரங்கின் ஈட்டம்;<br/>
தடுத்தனர் முகங்கள் தாங்கி,  தனித்தனி தலைவர் தள்ளி<br/>
படுத்தனர்; அரக்கர் வேலை  பட்டது; படவும் பாரார்<br/>
கடுத்தனர்; கடுத்த பின்னும்,  காத்தனர் கவியின் வீரர்.	       6.18.53<br/>
<br/>
நீலன் போர்த்திறம்<br/>
<br/>
சூலமும் மழுவுந் தாங்கித்  தோள் இரு நான்கும் தோன்ற,<br/>
மூலம் வந்து உலகை உண்ணும்  உருத்திர மூர்த்தி என்ன,<br/>
நீலன் நின்றுழியே நின்றான்;  நிரந்தரம், கணங்கேளாடும்,<br/>
காலன் என்று ஒருவன், யாண்டும்  பிரிந்திலன், பாசக் கையான்.	       6.18.54<br/>
<br/>
குமுதன் போர்த்திறன்<br/>
<br/>
“காற்று அலன்; புனலோ அல்லன்;  கனல் அல்லன்; இரண்டு கையால்,<br/>
ஆற்றலன், ஆற்று கின்ற  அருஞ் சமம் இதுவே ஆகில்,<br/>
ஏற்றம் என் பலவும் சொல்லி?  என்பதம் இழந்தேன் ‘‘ என்னாக்<br/>
கூற்றமும் குலுங்கி அஞ்ச,  வெம் கதக் குமுதன் கொன்றான்.	       6.18.55<br/>
<br/>
இடபன் போர்த்திறம்<br/>
<br/>
மறிகடல் புடைசூழ் வைப்பின்  மானவன் வாளி போன<br/>
செறிபணை மரமே நின்ற,  மரங்களில்; தரெியச் செப்பும்<br/>
குறி உடை மலைகள் தம்மில்  குலவரைக் குலமே கொள்ளா,<br/>
எறிதலோடு அறைதல் வேட்ட,  இடவன் அன்று இடந்து இலாத.	       6.18.56<br/>
<br/>
சாம்பவன் போர்த்திறம்<br/>
<br/>
 ‘வாம் பரி, மதமா, மான் தேர்,  வாள் எயிற்று அரக்கர், மாயப்<br/>
பாம்பினும் வெய்யோர், சாலப்  படுகுவர்; பயம் இன்று இன்றே<br/>
தூம்பு உறழ் குருதி மண்ட,  தொடர் நெடு மரங்கள் சுற்றிச்<br/>
சாம்பவன் கொல்ல, சாம்பும்  என்று கொண்டு அமரர் ஆர்த்தார்	       6.18.57<br/>
<br/>
பனசன் படைக்கடலைக் கலக்குதல்<br/>
<br/>
பொருங் குலப் புரவி ஆன  திரைகளும், கலம் பொன் தேரும்,<br/>
இருங்களி யானை ஆன  மகரமும், இரியல் போக,<br/>
நெருங்கிய படைகள் ஆன  மீன் குலம் நெரிந்து சிந்த,<br/>
கருங்கடல் கலக்கும் மத்தின்  பனசனும் கலக்கிப் புக்கான்.	       6.18.58<br/>
<br/>
மயிந்தன் முதலிய வானரவீரரின் போர்<br/>
<br/>
மயிந்தனும் துமிந்தன் தானும்,  மழைக் குலம் கிழித்து, வானத்து<br/>
உயர்ந்து எழும் எருவை வேந்தர்  உடன் பிறந்தவரை ஒத்தார்;<br/>
கயம் குடைந்து ஆடும் வீரக்  களிறு ஒத்தான், கவயன்; காலின்<br/>
பெயர்ந்திலன், உற்றது அல்லால்,  கேசரி பெரும் போர் பெற்றான்.	       6.18.59<br/>
<br/>
அரக்கர் சரிய இந்திரசித்துப் போர் செய்யத் தொடங்குதல்<br/>
<br/>
பெரும் படைத் தலைவர் யாரும்  பெயர்ந்திலர், பிணத்தின் குப்பை<br/>
வரம்பு இல பரப்பி ஆர்த்து  மலைகின்ற பொழுதின் வந்துற்று,<br/>
இரிந்தன கவியும் கூடி  எடுத்தன; எடுத்தலோடும்,<br/>
சரிந்தது நிருதர் தானை;  தாக்கினன் அரக்கன், தானே.	       6.18.60<br/>
<br/>
இந்திரசித்து நாண் தறெித்தல்<br/>
<br/>
பூண் எறிந்த குவடு அனைய தோள்கள்  <br/>
       இருபுடை பரந்து உயர அடல்வலித்<br/>
தூண் எறிந்து அனைய விரல்கள் கோதையொடு  <br/>
       ஒரு தொழில்பட சுவடு எறிந்தது<br/>
சேண் எறிந்துநிமிர் திசைகேளாடு மலை செவிடு<br/>
         எறிந்து உடைய மிடல்வலோன்<br/>
நாண் எறிந்து, முறைமுறை தொடர்ந்து  கடல்<br/>
         உலகம் யாவையும் நடுக்கினான்.	       6.18.61<br/>
<br/>
இந்திரசித்து அம்பு எய்தல்<br/>
<br/>
சிங்க ஏறு கடல்போல் முழங்கி,  நிமிர் தேர் <br/>
         கடாய் நெடிது செல்க எனா,<br/>
அங்கதாதியர் அனுங்க, வானவர்கள் அஞ்ச  <br/>
        வெஞ்சின அனந்தன் மாச்<br/>
சங்க பால குளிகாதி வால் எயிறு <br/>
           தந்த தீ விடம் உமிழ்ந்து சார்<br/>
வெங்கண் நாகம் என, வேகமாய்,  உருமு வெள்க, <br/>
        வெங்கணைகள் சிந்தினான்.	       6.18.62<br/>
<br/>
இந்திரசித்தோடு வானரர் போர் (8195-8200)<br/>
<br/>
சுற்றும் வந்து, கவிவீரர் வீசிய  சுடர்த் <br/>
         தடங்கல் வரை, தொல்மரம்<br/>
இற்று எறிந்து பொடியாய் உதிர்ந்தன;<br/>
          எழுந்து சேணிடை இழிந்தபோல்<br/>
வெற்றி வெங்கணை படப் படத் தலைகள் <br/>
          விண்ணினூடு திசைமீது போய்<br/>
அற்று எழுந்தன விழுந்து, மண்ணிடை <br/>
          அழுந்து கின்றன அனந்தமால்.	       6.18.63<br/>
<br/>
சிலைத் தடம்பொழி வயக் கடும் பகழி<br/>
       செல்ல, ஒல்கினர், சினத்தினால்<br/>
உலைத்து எறிந்திட எடுத்த குன்று  <br/>
       தொறு உடல்பரங்கள் கொடு ஒதுங்கினார்,<br/>
நிலைத்து நின்று, சினம் முந்து செல்ல,  <br/>
       எதிர் சென்று சென்று, உற நெருக்கலால்,<br/>
மலைத் தடங்கெளாடு உரத்தலம்  <br/>
       கழல, ஊடுசென்ற பல வாளியே.	       6.18.64<br/>
<br/>
முழுத்தம் ஒன்றில், ஒரு வெள்ள வானரம்  <br/>
        முடிந்து மாள்வன, தடிந்துபோய்,<br/>
கழுத்த, கைய, நிமிர்கால, வால, பல  <br/>
        கண்டமானபடி கண்டு, நேர்<br/>
எழுத் தொடர்ந்த படர் தோள்களால் எறிய,  <br/>
       எற்ற, அற்றன எழுந்துமேல்,<br/>
விழுத்த பைந் தலைய வேணு மால் வரைகள்<br/>
           வீசி வீசி, உடன் வீழுமால்	       6.18.65<br/>
<br/>
அற்ற பைந் தலை அரிந்து சென்றன  <br/>
        அயில் கடுங்கணை வெயில்கள்போல்<br/>
புற்று அடைந்த கொடு வெவ் அராவின்  <br/>
         நெடு நாகலோகம் அது புக்கவால்;<br/>
வெற்ற வெள்ளிடை விரிந்து போவது ஒரு  <br/>
        மேடு பள்ளம் வெளி இன்மையால்<br/>
உற்ற செங்குருதி வெள்ளம், உள்ளதிரை  <br/>
         ஓத வேலையொடும் ஒத்ததால்.	       6.18.66<br/>
<br/>
விழிக்குமேல் விழிய, நிற்கின் மார்பிடைய <br/>
         மீளுமேல் முதுக, மேனிய<br/>
கழிக்குமேல், உயர ஓடுமேல் நெடிய  <br/>
         கால, வீசின் நிமிர்கைய, வாய்த்<br/>
தழெிக்குமேல் அகவும் நாவ, சிந்தையின்<br/>
          உன்னுமேல் சிகரம் யாவையும்<br/>
பழிக்கும் மேனிய குரக்கின்மேல், அவன் <br/>
         விடும்கொடும் பகழி பாயுமே.	       6.18.67<br/>
<br/>
மொய் எடுத்தகணை மாரியால், இடைமுடிந்தது <br/>
        ஒன்றும் முறை கண்டிலார்;<br/>
எய்விடத்து எறியும் நாணின் ஓசையலது <br/>
         யாதும் ஒன்று செவி உற்றிலார்;<br/>
‘மெய் எடுத்தகவி வெள்ளம் யாவையும் <br/>
        விழுந்துபோன ‘எனும் விம்மலால்<br/>
கய் எடுத்தன குரங்கின் ஓடும் முறை  கண்டு <br/>
        தேவர்கள் கலங்கினார்.	       6.18.68<br/>
<br/>
சுக்கிரீவன் எதிர்த்தல்<br/>
<br/>
கண்ட வானரம் அனந்தகோடி முறை  <br/>
         கண்டமானபடி கண்ட அக்<br/>
கண்டன், மாறு ஒருவர் இன்மை கண்டு,  <br/>
        கணைமாறினான், விடுதல் இன்மையான்<br/>
கண்ட காலையில், விலங்கினான் இரவி<br/>
          காதல், காதுவது ஓர் காதலால்<br/>
கண்ட கார் சிதைய மீது உயர்ந்து ஒளிர்<br/>
           மராமரம் சுலவு கையினான்.	       6.18.69<br/>
<br/>
சுக்கிரீவன் மராமரங்கொண்டு அரக்கர் படைக்கடலைக் கலக்குதல்<br/>
<br/>
உடைந்து, தன்படை உலைந்து சிந்தி,  <br/>
         உயிர் ஒல்க, வெல்செரு உடற்றலால்,<br/>
கடைந்து தெள் அமுது கொள்ளும் வண்ணம்<br/>
          என மேல்நிமிர்ந்தது ஓர் கடுப்பினான்<br/>
இடைந்து சென்றவனை எய்தி, எய்த அரிய<br/>
         காவல்பெற்று இகல் இயற்றுவான்<br/>
மிடைந்து நின்ற படை வேலை கால்தளர<br/>
        வீசினான்; நிருதர் கூசினார்.	       6.18.70<br/>
<br/>
சுக்கிரீவன் கையிலிருந்த மரத்தை இந்திரசித்து  பொடியாக்குதல்<br/>
<br/>
சுற்றி நின்றபடை சிந்தி ஓட, ஓர்  மராமரம் <br/>
        கொடு துகைத்துளான்<br/>
வெற்றி கண்டு, ‘வலிநன்று, நன்று! ‘என  வியந்து,<br/>
       வெங்கணை தரெிந்து, அவன்<br/>
நெற்றியின்தலை இரண்டு, மார்பிடை ஒர் <br/>
         அஞ்சு,  நஞ்சு என நிறுத்தவன்<br/>
பற்றி வந்த மரம் வேறு வேறுற  நுறுக்கி, <br/>
        நுண்பொடி பரப்பினான்.	       6.18.71<br/>
<br/>
அனுமன் வந்து வீசிய குன்றை இந்திரசித்துப்  புழுதியாக்குதல்<br/>
<br/>
அக் கணத்து, அனுமன் ஆலகாலம்  எனலாயது <br/>
         ஓர் வெகுளியாய் அவண்<br/>
புக்கு, அனைத்து உலகமும் குலுங்க  நிமிர் <br/>
         தோள்புடைத்து உருமு போல் உறா,<br/>
‘இக் கணத்து அவன் இறக்கும் ‘என்பது  ஒரு <br/>
         குன்று எடுத்து, மிசை ஏவினான்;<br/>
உக்கது அக்கிரி, சொரிந்து வாளிகளின்,  <br/>
          ஊழ் இலாத சிறு பூழியாய்.	       6.18.72<br/>
<br/>
இந்திரசித்து அனுமனை நோக்கிக் கூறிய வீரமொழி<br/>
<br/>
“நில்லடா! சிறிது நில்லடா! உனை நினைத்து<br/>
        வந்தனென் முனைக்கு நான்<br/>
வில் எடாமை, நினது ஆண்மை  பேசி, <br/>
        உயிரோடு நின்று விளையாடினாய்;<br/>
கல் அடா; நெடு மரங்கேளா  இருகரத்தினேன் <br/>
        வலி கடப்ப? நீ<br/>
சொல்லடா! ‘‘ என இயம்பினான் இகல்  அரக்கன்; <br/>
       ஐயன் இவை சொல்லினான்.	       6.18.73<br/>
<br/>
அனுமன் கூறும் மறுமொழி<br/>
<br/>
வில் எடுக்க உரியார்கள் வெய்யசில  வீரர், <br/>
        இங்குமுளர்; மெல்லியோய்!<br/>
கல் எடுக்க உரியானும் நின்றனன்;  அது இன்று <br/>
         நாளையிடை காணலாம்;<br/>
எல் எடுத்தபடை இந்திராதியர் உனக்கு  <br/>
        இடைந்து உயிர்கொடு ஏகுவார்;<br/>
புல் எடுத்தவர்கள் அல்லம்; வேறுசில  போர் <br/>
        எடுத்து, எதிர் புகுந்துளேம்.	       6.18.74<br/>
<br/>
யாரொடு போர் செய்கின்றாய் என இந்திரசித்தை  வினவுதல்<br/>
<br/>
 ‘என்னோடே பொருதியோ? அது அன்று  எனின் <br/>
        இலக்குவப் பெயரின் எம்பிரான்<br/>
தன்னோடே பொருதியோ? உன் உந்தைதலை<br/>
        தள்ள நின்ற தனிவள்ளலாம்<br/>
மன்னோடே பொருதியோ? உரைத்தது  <br/>
       மறுக்கிலோம் ‘என வழங்கினான்<br/>
பொன்னோடே பொருவின் அல்லது ஒன்றொடு<br/>
       பொருப்படா உயர் புயத்தினான்	       6.18.75<br/>
<br/>
இந்திரசித்தின் தன் மேம்பாட்டுரை (8208-8209)<br/>
<br/>
எங்கு நின்றனன் இலக்குவப் பெயர்<br/>
           அவ் ஏழை, எம்பி அதிகாயனாம்<br/>
சிங்கம் வந்தவனை வென்று, தன்னுயிர்  <br/>
          எனக்கு வைத்தது ஓர் சிறப்பினான்?<br/>
அங்கு அவன்தனை மலைந்து கொன்று,  முனிவு <br/>
         ஆற வந்தனன்; அது அன்றியும்,<br/>
உங்கள் தன்மையின் அடங்குமோ, உலகு  ஒடுக்கும்<br/>
          வெம் கணை தொடுக்கினே?	       6.18.76<br/>
<br/>
யாரும் என்படைஞர் எய்தல் இன்றி அயல்  ஏக, <br/>
         யானும், இகல் வில்லும், ஓர்<br/>
தேரின் நின்று, உமை அடங்கலும்  திரள் சிரம்<br/>
         துணிப்பென்; இது திண்ணமால்;<br/>
வாரும்; உங்களுடன் வானுேளார்களையும் <br/>
        மண்ணுேளாரையும் வரச் சொலும்;<br/>
போரும், இன்று ஒரு பகல் கண்ணே பொருது,<br/>
          வெல்வென்; வென்று அலது போகலேன்.	       6.18.77<br/>
<br/>
இந்திரசித்தும் அனுமனும் போர்செய்தல்<br/>
<br/>
என்று, வெம்பகழி, ஏழுநூறும், இருநூறும்,<br/>
           வெஞ்சிலை கொடு ஏவினான்<br/>
குன்று நின்று அனைய வீர மாருதிதன்  <br/>
           மேனிமேல் அவை குழுக்களாய்ச்<br/>
சென்று சென்று உருவலோடும், வாள்  <br/>
          எயிறு தின்று சீறி, ஒரு சேமவன்<br/>
குன்று நின்றது பறித்து எடுத்து,  அவனை எய்தி, <br/>
        நொய்தின் இது கூறினான்.	       6.18.78<br/>
<br/>
அனுமன் இந்திரசித்தின் மேல் மலையை எறிதல்<br/>
<br/>
தும்பி என்று உலகின் உள்ள யாவை  அவை ஏவையும் <br/>
           தொகுபு, துள்ளு தாள்<br/>
வெம்பு வெஞ்சின மடங்கல் ஒன்றின்  வலிதன்னை <br/>
          நின்று எளிதின் வெல்லுமோ?<br/>
நம்பி தம்பி, எனது எம்பிரான்,  வருதுணைத் <br/>
         தரிக்கிலை நலித்தியேல்<br/>
அம்பின் முந்தி உனது ஆவி உண்ணும்  இது; கா, <br/>
          அடா! சிலைவல் ஆண்மையால்	       6.18.79<br/>
<br/>
அனுமன் எறிந்த மலை இந்திரசித்தின் மார்பில் பட்டுத் துகளாதல்<br/>
<br/>
செருப் பயிற்றிய தடக்கை ஆளி செல  விட்ட குன்று,<br/>
         திசை யானையின்<br/>
மருப்பை உற்ற திரள்தோள் இராவணன் <br/>
         மகன்தன் மார்பின், உயர் வச்சிரப்<br/>
பொருப்பை உற்றது ஓர் பொருப்பு எனக்  கடிது <br/>
         ஒடிந்து இடிந்து, திசைபோயதால்;<br/>
நெருப்பை உற்றது ஓர் இரும்பு கூடம்  உற, <br/>
        நீறுபட்டது நிகர்த்ததால்	       6.18.80<br/>
<br/>
இந்திரசித்து அனுமன்மேல் அம்புகளை எய்தல்<br/>
<br/>
விலங்கல்மேல் வர விலங்கல் வீசிய  <br/>
       விலங்கல் நீறு படு வேலையில்,<br/>
சலம் கைமேல் நிமிர, வெஞ்சினம் திருகி,<br/>
        வஞ்சன்மேல் நிமிர் தருக்கினான்,<br/>
வலம் கொள் பேர் உலகம் மேருவோடு உடன்<br/>
        மறிக்கும் மாருதிதன் வாசம் நாறு<br/>
அலங்கல் மார்பும் உயர் தோளும் ஊடு உருவ,<br/>
         ஆயிரம் சரம் அழுத்தினான். 	       6.18.81<br/>
<br/>
அனுமன் தளர நீலன் இந்திரசித்தை எதிர்த்தல்<br/>
<br/>
ஒன்று போல்வன ஓராயிரம் பகழி  <br/>
        ஊடுபோய் உருவ, ஆடகக்<br/>
குன்று காலெறிய மெய்குலைந்து இடை  <br/>
         குலுங்க நின்றனைய கொள்கையான்,<br/>
மன்றல் நாறு தட மேனிமேல் உதிர <br/>
        வாரி சோரவரும் மாருதி,<br/>
நின்று தேறும் அளவின்கண், வெம் கண் அடல்  <br/>
        நீலன் வந்து இடை, நெருக்கினான். 	       6.18.82<br/>
<br/>
நீலன் எறிந்த மலையை இந்திரசித்து அம்பினால்  பொடி செய்தல்<br/>
<br/>
நீலன் நின்றது ஒரு நீலமால்வரை  நெடுந்தடக்கையின் இடந்து, நேர்<br/>
மேல் எழுந்து, எரி விசும்பு செல்வது  ஒரு வெம்மையோடு வர வீசலும்<br/>
சூலம் அந்தகன் எறிந்தது அன்னது  துணிந்து சிந்த, இடை சொல்லுறும்<br/>
காலம் ஒன்றும் அறியாமல், அம்புகொடு  கல்லினான், நெடிய வில்லினான்.83<br/>
<br/>
இந்திரசித்தின் அம்பு துளைக்க நீலன் நடுங்குதல்<br/>
<br/>
ஊகம் எங்கும் உயிரோடு நின்றனவும்  ஓட, <br/>
        வானவர்கள் உள்ளமும்<br/>
மோகம் எங்கும் உளவாக, மேருவினும்  <br/>
       மும்மடங்கு வலி திண்மை சால்<br/>
ஆகம் எங்கும் வெளி ஆக, வெங்குருதி<br/>
           ஆறு பாய, அனல் அஞ்சுவாய்<br/>
நாக வெங்கண் நகு, வாளி  பாய்தொறும் <br/>
           நடுங்கினான் மலை பிடுங்கினான். 	       6.18.84<br/>
<br/>
அங்கதன் வந்து இந்திரசித்தின்மேல் மலையை எறிதல்<br/>
<br/>
 ‘மேரு, மேரு ‘என, ‘அல்ல, அல்ல ‘என  <br/>
            வேரினோடு நெடுவெற்பு எலாம்,<br/>
மாரின் மேலும் உயர்தோளின் மேலும் வர,<br/>
          வாலி காதலன் வழங்கினான்;<br/>
சேருமே அவை, தனுக் கைநிற்க? எதிர்<br/>
         செல்லுமே? கடிது செல்லினும்<br/>
பேருமே? கொடிய வாளியால் முறி <br/>
        பெறுக்கலாவகை நுறுக்கினான்.	       6.18.85<br/>
<br/>
அங்கதன் இந்திரசித்தின் அம்பினால் மயங்கி வீழ்தல்<br/>
<br/>
நெற்றி மேலும், உயர் தோளின் மேலும், <br/>
         நெடுமார்பின் மேலும், நிமிர் தாளினும்<br/>
புற்றினூடு நுழை நாகம் அன்ன,<br/>
         புகை வேக வாளிகள் புகப்புக,<br/>
தெற்றி வாள் எயிறு தின்று, கைத் துணை<br/>
         பிசைந்து, கண்கள் எரி தீ உக,<br/>
வற்றி ஓடு உதிர வாரி சோர்வுற,  மயங்கினான், <br/>
        நிலம் முயங்கினான்.	       6.18.86<br/>
<br/>
வானரசேனையின் சிதைவு கண்ட இலக்குவன் சினந்து சொல்லத் தொடங்கியது<br/>
<br/>
மற்றை வீரர்கள்தம் மார்பின்மேலும், உயர்<br/>
           தோளின்மேலும், மழை மாரிபோல்<br/>
கொற்ற வெங்கணை உலக்க, எய்தவை<br/>
          குளிப்ப நின்று, உடல் குலுங்கினார்;<br/>
இற்று அவிந்தன, பெரும் பதாதி; உயிர் <br/>
          உள்ள எங்கணும் இரிந்த; அப்<br/>
பெற்றி கண்டு, இளைய வள்ளல், ஒள்  எரி <br/>
         பிறந்த கண்ணன் இவை பேசினான்.	       6.18.87<br/>
<br/>
இலக்குவன் சொன்னது (8220-8221)<br/>
<br/>
பிழைத்தது, கொள்கை போத;  பெரும்படைத் தலைவர் யாரும்<br/>
உழைத்தனர், குருதி வெள்ளத்து;  உலந்ததும் உலப்பிற்று அன்றே;<br/>
அழைத்து இவன்தன்னை யானே  ஆருயிர் கொளப்படாதே?<br/>
இழைத்தது பழுதே அன்றோ?  வீடண! என்னச் சொன்னான்.	       6.18.88<br/>
<br/>
 ‘ஐய! ஈது அன்னதே யால்;  ஆயிரங் கோடித் தேவர்<br/>
எய்தினர்; எய்தினார்கள்  ஈடுபட்டு இரிந்தது அல்லால்,<br/>
செய்திலர் இவனை ஒன்றும்; நீ  இது தீர்ப்பின் அல்லால்,<br/>
உய்திறன் உண்டோ, வேறு இவ்  உலகினுக்கு உயிரோடு ‘என்றான்.	       6.18.89<br/>
<br/>
இந்திரசித்து இலக்குவனை ஒற்றனால் துணிதல்<br/>
<br/>
என்பது சொல்லக் கேட்ட,  இந்திர வில்லினோடும்<br/>
பொன் பொரு மேகம் ஒன்று  வருவது போல்கின்றானை,<br/>
முன்பனை, முன்பு நோக்கி,  ‘இவன் கொலாம், பரதன் முன்னோன்<br/>
தன் பெருந் தம்பி? ‘என்றான்  ஆம் எனச் சாரன் சொன்னான்.	       6.18.90<br/>
<br/>
அரக்க வீரர் இலக்குவனை எதிர்த்தல்<br/>
<br/>
தீயவன் இளவல் தன்மேல்  செல்வதன்முன்னம், ‘செல்க! ‘என்று<br/>
ஏயினர் ஒருவர் இன்றி,  இராக்கதத் தலைவர், ‘எங்கள்<br/>
நாயகன் மகனைக் கொன்றாய்!  நண்ணினை நாங்கள் காண;<br/>
போய் இனி உய்வது எங்கே? ‘  என்று, எரி விழித்துப் புக்கார்.	       6.18.91<br/>
<br/>
இலக்குவன் எதிர்த்த அரக்கரை அம்பு கொண்டழித்தல்<br/>
<br/>
கோடி நூறு அமைந்த கூட்டத்து  இராக்கதர், கொடித்திண் தேரும்,<br/>
ஆடல் மாக் களிறும், மாவும்,  கடாவினர் ஆர்த்து மண்டி<br/>
மூடினார்; மூடினாரை முறை  முறை துணித்து, வாகை<br/>
சூடினான், இராமன் பாதம்  சூடிய தோன்றல் தம்பி.	       6.18.92<br/>
<br/>
அரக்கர் படை அழிதல்<br/>
<br/>
அதிர்ந்தன உலகம் ஏழும்;  அனல் பொறி அசனி என்னப்<br/>
பிதிர்ந்தன; மலையும் பாரும்  பிளந்தன; பிணத்தின் மேன்மேல்<br/>
உதிர்ந்தன, தலைகள்; மண்டி  ஓடின உதிர நீத்தம்<br/>
விதிர்ந்தன, அமரர் கைகள்;  விளைந்தது கொடிய வெம்போர்.	       6.18.93<br/>
<br/>
இலக்குவன் விட்ட அம்புகளின் வீரச்செயல்கள் (8226-8227)<br/>
<br/>
விட்டனன் விசிகம் வேகம்  விடாதன வீரன், மார்பில்<br/>
பட்டன; உலகம் எங்கும்  பரந்தன பதாகைக் காட்டைச்<br/>
சுட்டன; துரக ராசி  துணித்தன பனைக் கைம் மாவை<br/>
சுட்டன; கூற்றம் என்ன  அடர்ந்தன; அனந்தம் அம்மா.	       6.18.94<br/>
<br/>
உலக்கின்றார்; உலக்கின்றாரை  எண்ணுவான் உற்ற விண்ணோர்<br/>
கலக்குறு கண்ணர் ஆகி,  கடையுறக் காணல் ஆற்றார்<br/>
விலக்கரும் பகழி மாரி  விளைக்கின்ற விளைவை உன்னி<br/>
இலக்குவன் சிலையொடே கொல்,  எழுமழை பயின்றது என்றார்.	       6.18.95<br/>
<br/>
இலக்குவன் அம்பு யானைகளையும் குதிரைகளையும் கொல்லுதல்<br/>
<br/>
ஓளி ஒண் கணைகள் தோறும்  உந்தின வேழம், ஒற்றை<br/>
வாளியின் தலைய பாரின்  மறிவன, மலையில் சூழ்ந்த;<br/>
ஆளியின் துப்பின் வீரர்  பொருகளத்து, ஆர்த்த வாளித்<br/>
தூளியின் தொகைய, வள்ளல்  சுடுகணைத் தொகையும் அம்மா!	       6.18.96<br/>
<br/>
இலக்குவன் அம்புகளால் காலாள் வீரர் பட்டமை  (8229-8230)<br/>
<br/>
 ‘பிறவியில் பெரிய தோற்றப்  பிசிதம் உண்டு, உழலும் பெற்றிச்<br/>
சிறையவே ‘என்ன நோக்கித்  தேவரும் திகைக்கத் தோற்றி<br/>
துறைதொறும் தொடர்ந்து, வானம்  வெளி அறத் துவன்றி, வீழும்<br/>
பறவையின் பெரிய, பட்டார்  பிணத்தின்மேல் பகழி மாதோ.	       6.18.97<br/>
<br/>
திறம்தரு கவியின் சேனை,  செறிகழல் நிருதன் சீற,<br/>
இறந்தன கிடந்த வெள்ளம்  எழுபதின் பாதி மேலும்<br/>
பறந்தலை முழுதும் பட்ட  வஞ்சகர் படிவம் மூட,<br/>
மறைந்தன; குருதி ஓடி,  மறிகடல் மடுத்த மாதோ.	       6.18.98<br/>
<br/>
அரக்கர் அழிவு<br/>
<br/>
கை அற்றார்; கால்கள் அற்றார்;  கழுத்து அற்றார்; கவசம் அற்றார்<br/>
மெய் அற்றார் குடர்கள் சோர,  விசை அற்றார் விளிவும் அற்றார்;<br/>
மையல் தார்க் கரியும், தேரும்,  வாசியும் மற்றும் அற்றார்<br/>
உய்யச் சாய்ந்து ஓடிச் சென்றார்,  உயிர் உள்ளார் ஆகி உள்ளார்.	       6.18.99<br/>
<br/>
இந்திரசித்து இலக்குவனெதிர் வருதல்<br/>
<br/>
வற்றிய கடலுள் நின்ற  மலை என, மருங்கின் யாரும்<br/>
சுற்றினர் இன்றி, தோன்றும்  தசமுகன் தோன்றல், துள்ளித்<br/>
தறெ்றின புருவத்தோன் தன்  மனமெனச் செல்லும் தேரான்,<br/>
உற்றனன், இளைய கோவை; அனுமனும்  உடன் வந்து உற்றான்.	       6.18.100<br/>
<br/>
இலக்குவன் அனுமன் தோள்மேல் ஏறி இந்திரசித்தோடு பொருதல்<br/>
<br/>
 ‘தோளின்மேல் ஆதி ‘ஐய! ‘  என்று அடி தொழுது நின்றான்;<br/>
ஆளிபோல் மொய்ம்பினானும்  ஏறினன்; அமரர் ஆர்த்தார்;<br/>
காளியே அனைய காலன்  கொலை அன, கனலின் வெய்ய,<br/>
வாளிமேல் வாளி தூர்த்தார்,  மழையின்மேல் மழை வந்தன்னார்.	       6.18.101<br/>
<br/>
நாணொலிகளின் விளைவும் அம்புகளின் செயலும்<br/>
<br/>
இடித்தன சிலையின் நாண்கள்;  இரிந்தன, திசைகள் இற்று;<br/>
வெடித்தன, மலைகள் விண்டு;  பிளந்தது; விசும்பு; மேன்மேல்<br/>
பொடித்த, இவ் உலகம் எங்கும்;  பொழிந்தன பொறிகள் பொங்கி;<br/>
கடித்தன, கணைகேளாடு  கணைகள்தம் அயில்வாய் கவ்வி.	       6.18.102<br/>
<br/>
அம்புகளின் செயலைக்கண்ட உலகநிலை<br/>
<br/>
அம்பினோடு அம்பு ஒன்று ஒன்றை  அறுக்க, மற்று அறுக்கிலாத,<br/>
வெம் பொறி கதுவ, விண்ணில்  வெந்தன, கரிந்து வீழ்ந்த;<br/>
உம்பரும் உணர்வு சிந்தி  ஒடுங்கினார்; உலகம் யாவும்<br/>
கம்பம் உற்று உலைந்த; வேலைக்  கலம் எனக் கலங்கிற்று அண்டம்.	       6.18.103<br/>
<br/>
இருவரூர்திகளும் சாரிதிரிதலால் உண்டாய நிலைமை<br/>
<br/>
அரி இனம் பூண்ட தேரும்,  அனுமனும், அனந்த சாரி<br/>
புரிதலின், இலங்கை ஊரும்  திரிந்தது; புலவரேயும்,<br/>
எரிகணைப் படலம் மூட  ‘இலர், உளர் ‘என்னும் தன்மை<br/>
தரெிகிலர்; செவிடு செல்லக்  கிழிந்தன திசைகள் எல்லாம்.	       6.18.104<br/>
<br/>
இருவர் பொருஞ் செயலைத் தேவர்களும் காண இயலாமை (8237-8238)<br/>
<br/>
 ‘நாண் பொரு வரிவில் செங்கை,  நாம நூல் நவின்ற கல்வி<br/>
மாண்பு ஒரு வகையிற்று அன்று;  வலிக்கு இலை அவதி; மானம்<br/>
சேண் பெரிது ‘என்று சென்ற  தேவரும், ‘இருவர் செய்கை<br/>
காண்பு அரிது ‘என்று, காட்சிக்கு  ஐயுறவு எய்திற்று அன்னோ!	       6.18.105<br/>
<br/>
 ‘என் செய்தார்! என் செய்தார்! ‘என்று  இயம்புவார்; ‘இனைய தன்மை<br/>
முன் செய்தார் யாவர்? ‘என்பார்;  ‘முன் ஏது? பின் ஏது? ‘என்பார்;<br/>
கொன்செய் தார் வீரர் இன்ன  திசையினார் என்றும் கொள்ளார்;<br/>
பொன்செய் தார் மவுலி விண்ணோர்  உணர்ந்திலர் புகுந்தது ஒன்றும்.	       6.18.106<br/>
<br/>
இருவரும் விற்போர் வீரங்காட்டுதல் (8239-8246)<br/>
<br/>
ஆயிர கோடி பல்லம், அயில்  எயிற்று அரக்கன் எய்தான்;<br/>
ஆயிர கோடி பல்லத்து  அவை துணித்து அறுத்தான் ஐயன்;<br/>
ஆயிர கோடி நாகக்  கணை தொடுத்து அரக்கன் எய்தான்;<br/>
ஆயிர கோடி நாகக்  கணைகளால் அறுத்தான் அண்ணல்.	       6.18.107<br/>
<br/>
கோட்டியின் தலைய கோடி  கோடி அம்பு அரக்கன் கோத்தான்<br/>
கோட்டியின் தலைய கோடி  கோடியால் குறைத்தான், கொண்டல்<br/>
மீட்டு ஒரு கோடி கோடி  வெஞ்சினத்து அரக்கன் விட்டான்;<br/>
மீட்டு, ஒரு கோடி கோடி  கொண்டு, அவை தடுத்தான், வீரன்.	       6.18.108<br/>
<br/>
கங்க பத்திரம் ஓர் கோடி  கை விசைத்து அரக்கன் எய்தான்;<br/>
கங்க பத்திரம் ஓர் கோடி  கணை தொடுத்து இளவல் காத்தான்;<br/>
திங்களின் பாதி கோடி,  இலக்குவன் தரெிந்து விட்டான்<br/>
திங்களின் பாதி கோடி  தொடுத்து, அவை அரக்கன் தீர்த்தான்.	       6.18.109<br/>
<br/>
கோரையின் தலைய கோடி  கொடுங்கணை அரக்கன் கோத்தான்<br/>
கோரையின் தலைய கோடி  தொடுத்து அவை இளவல் எய்தான்<br/>
பாரையின் தலைய கோடி  பரப்பினான் இளவல் பல்கால்<br/>
பாரையின் தலைய கோடி  அரக்கனும் பதைக்க எய்தான்.	       6.18.110<br/>
<br/>
தாமரைத் தலைய வாளி,  தாமரைக் கணக்கின் சார்ந்த<br/>
தாம்வரத் துரந்து, முந்தி,  தசமுகன் தனயன் ஆர்த்தான்<br/>
தாமரைத் தலைய வாளி,  தாமரைக் கணக்கின் சார்ந்த<br/>
தாம்வரத் தடுத்து வீழ்த்தான்,  தாமரைக் கண்ணன் தம்பி.	       6.18.111<br/>
<br/>
வச்சிரப் பகழி கோடி  வளை எயிற்று அரக்கன் எய்தான்;<br/>
வச்சிரப் பகழி கோடி  துரந்து, அவை அனகன் மாய்த்தான்;<br/>
முச்சிரப் பகழி கோடி  இலக்குவன் முடுக விட்டான்;<br/>
முச்சிரப் பகழி கோடி  தொடுத்து அவை தடுத்தான் முன்பன்.	       6.18.112<br/>
<br/>
அஞ்சலி அஞ்சு கோடி  தொடுத்து, இகல் அரக்கன் எய்தான்;<br/>
அஞ்சலி அஞ்சு கோடி  தொடுத்து, அவை அறுத்தான் ஐயன்;<br/>
குஞ்சரக் கன்னம் கோடி  இலக்குவன் சிலையில் கோத்தான்;<br/>
குஞ்சரக் கன்னம் கோடி  தொடுத்து, அவை அரக்கன் கொய்தான்	       6.18.113<br/>
<br/>
எய்யவும், எய்த வாளி  விலக்கவும், உலகம் எங்கும்<br/>
மொய்கணைக் கானம் ஆகி  முடிந்தது; முழங்கு வேலை<br/>
பெய்கணைப் பொதிகளாலே  வளர்ந்தது; பிறந்த கோபம்<br/>
கைம் மிகக் கனன்றது அல்லால்,  தளர்ந்திலர், காளை வீரர்.	       6.18.114<br/>
<br/>
இந்திரசித்து அனுமன்மேலும் இலக்குவன் கவசத்தின்மேலும் அம்பு சொரிதல்<br/>
<br/>
வீழியின் கனிபோல் மேனி  கிழிபட, அனுமன் வீரச்<br/>
சூழ் எழு அனைய தோள்மேல்  ஆயிரம் பகழி தூவி,<br/>
ஊழியின் நிமிர்ந்த செந்தீ  உருமினை உமிழ்வது என்ன<br/>
ஏழ் இருநூறு வாளி  இலக்குவன் கவசத்து எய்தான்.	       6.18.115<br/>
<br/>
இந்திரசித்தின் வில்லாண்மையை விண்ணவரும்  முனிவரும் வியத்தல்<br/>
<br/>
 ‘முற்கொண்டான் அரக்கன் ‘, என்னா,<br/>
         முளரிவாள் முகங்கள், தேவர்,<br/>
பின்கொண்டார்; இளைய கோவைப்  பியல் <br/>
        கொண்டான் பெருந்தோள் நின்று,<br/>
கல்கொண்டு ஆர் கிரியின் நாலும்<br/>
        அருவிபோல், குருதி கண்டார்,<br/>
‘வில் கொண்டான் இவனே! ‘என்னா,  <br/>
        வெருக்கொண்டார், முனிவர் மேலோர்.	       6.18.116<br/>
<br/>
இலக்குவன் இந்திரசித்தின் கவசத்தில் அம்பெய்தல்<br/>
<br/>
சீறும் நூல் தரெிந்த சிந்தை  இலக்குவன், சிலைக்கை வாளி<br/>
நூறுநூறு ஏவி, வெய்தின்,  நுடங்கு உளை மடங்கல் மாவும்<br/>
வேறு வேறு இயற்றி, வீரக்  கொடியையும் அறுத்து வீழ்த்தி,<br/>
ஆறு நூறு அம்பு செம்பொன்  கவசம் புக்கு அழுந்த எய்தான்.	       6.18.117<br/>
<br/>
இந்திரசித்தின் உடம்பில் இரத்த வெள்ளம் பெருகுதல்<br/>
<br/>
காள மேகத்தைச் சார்ந்த  கதிரவன் என்னக் காந்தி,<br/>
தோளின்மேல் மார்பின் மேலும்,  சுடர்விடு கவசச் சூழல்<br/>
நீளு நீர்ப் பவள வல்லி  நிரை ஒளி நிமிர்வ என்ன,<br/>
வாளி வாய் தோறும் வந்து  பொடித்தன, குருதி வாரி.	       6.18.118<br/>
<br/>
இலக்குவனது விரைந்த விற்போரை இந்திரசித்து  அறியகில்லாமை<br/>
<br/>
பொன் உறு தடந்தேர் பூண்ட  மடங்கல் மா புரண்ட போதும்<br/>
மின் உறு பதாகையோடு  சாரதி வீழ்ந்த போதும்,<br/>
தன் நிறத்து உருவ, வாளி  தடுப்பு இல சார்ந்த போதும்<br/>
இன்னது என்று அறியான், அன்னான்,  இனையது ஓர் மாற்றம் சொன்னான்.	       6.18.119<br/>
<br/>
இலக்குவன் வில் வீரத்தை இந்திரசித்துப் புகழ்தல்<br/>
8252.	       6.18.‘அந் நரன்; அல்லன் ஆகில் நாரணன்; அனையன் அன்றேல்<br/>
பின் அரன் பிரமன் என்று பேசினும் பிறந்து வாழும்<br/>
மன்னர் நம் பதியின் வந்து வரிசிலை பிடித்த கல்வி<br/>
இந்நரன் தன்னோடு ஒப்பார் யாருளர் ஒருவர்? ‘என்றான்.	       6.18.120<br/>
<br/>
இந்திரசித்து வேறு தேர் ஏறுதல்<br/>
<br/>
வாயிடை நெருப்புக் கால உடல் நெடுங் குருதி வார<br/>
தீயிடை நெய் வார்த்தன்ன வெகுளியான் உயிர் தீர்ந்தாலும்<br/>
ஓய்விடம் இல்லான் வல்லை ஓர் இமை ஒடுங்கா முன்னம்<br/>
ஆயிரம் புரவி பூண்ட ஆழி அம் தேரன் ஆனான்.	       6.18.121<br/>
<br/>
இந்திரசித்து அம்பு எய்தல்<br/>
<br/>
ஆசை எங்கணும் அம்பு உக வெம்பு போர்<br/>
ஓசை விம்ம உருத்திரரும் உடல்<br/>
கூச ஆயிர கோடி கொலைக் கணை<br/>
வீசி விண்ணை வெளி இலது ஆக்கினான்.	       6.18.122<br/>
<br/>
இலக்குவன் அம்பு எய்தல்<br/>
<br/>
அத் திறத்தில் அனகனும் ஆயிரம்<br/>
பத்தி பத்தியின் எய்குவ பல்கணை<br/>
சித்திரத்தினில் சிந்தி இராவணன்<br/>
புத்திரற்கும் ஓர் ஆயிரம் போக்கினான்.	       6.18.123<br/>
<br/>
இந்திரசித்து இலக்குவன்மேல் அம்பு எய்தல்<br/>
<br/>
ஆயிரம் கணை பாய்தலும் ஆற்ற அருங்<br/>
காய் எரித்தலை நெய் எனக் காந்துறா<br/>
தூயவன் சுடர் சூழ் ஒளி நெற்றியில்<br/>
தீய வெங்கணை நூறு செலுத்தினான்.	       6.18.124<br/>
<br/>
இலக்குவன் அம்பு எய்தல்<br/>
<br/>
நெற்றி மேல் ஒரு நூறு நெடுங் கணை<br/>
உற்ற போதினும் யாதும் ஒன்று உற்றிலன்<br/>
மற்று அவ் வன் தொழிலோன் மணி மார்பிடை<br/>
முற்ற வெங்கணை நூறு முடுக்கினான்.	       6.18.125<br/>
<br/>
இந்திரசித்து இளைத்தல்<br/>
<br/>
நூறு வெங் கணை மார்பில் நுழைதலின்<br/>
ஊறு சோரியொடு உள்ளமும் சோர்தர<br/>
தேறல் ஆம் துணையும் சிலை ஊன்றியே<br/>
ஆறி நின்றனன் ஆற்றலில் தோற்றிலான்.	       6.18.126<br/>
<br/>
அனுமன் இந்திரசித்தின் தேரை உதைத்துருட்டுதல்<br/>
<br/>
புதையும் நல் மணி பொன் உருள் அச்சொடும்<br/>
சிதைய ஆயிரம் பாய்பரி சிந்திட<br/>
வதையின் மற்றொரு கூற்று என மாருதி<br/>
உதையினால் அவன் தேரை உருட்டினான்.	       6.18.127<br/>
<br/>
இந்திரசித்து பேய்கள் பூண்ட மற்றொரு தேரேறி இலக்குவன் மேல் அம்பு சொரிதல்<br/>
<br/>
பேய் ஓர் ஆயிரம் பூண்டது பெய்ம் மணி<br/>
ஏய தேர் இமைப்பின் இடை ஏறினான்;<br/>
தூயவன் சுடர்த் தோள் இணை மேல் சுடர்<br/>
தீய வெங் கணை ஐம்பது சிந்தினான்.	       6.18.128<br/>
<br/>
இந்திரசித்து ஏறிவந்த ஆயிரந்தேர்களையும் இலக்குவன் அழித்தல்<br/>
<br/>
ஏறி ஏறி இழிந்தது அல்லால் இகல்<br/>
வேறு செய்திலன் வெய்யவன்; வீரனும்<br/>
ஆறு கோடி பகழியின் ஐ இரு<br/>
நூறு தேர் ஒரு நாழிகை நூறினான்.	       6.18.129<br/>
<br/>
தேவர்களின் மகிழ்ச்சி ஆரவாரம்<br/>
<br/>
ஆசி கூறினர்; ஆர்த்தனர்; ஆய்மலர்<br/>
வீசி வீசி வணங்கினர்; விண்ணவர்<br/>
ஊசல் நீங்கினர்; உத்தரிகத்தொடு<br/>
தூசு வீசினர்; நல் நெறி துன்னினார்.	       6.18.130<br/>
<br/>
அரக்கர் வீரர் போர்க்கு முந்துதல்<br/>
<br/>
அக்கணத்தின் ஒர் ஆயிரம் ஆயிரம்<br/>
மிக்க வெங் கண் அரக்கர் அவ் வீரனோடு<br/>
ஒக்க இன்ப ஒருவழி ஊணினார்<br/>
புக்கு முந்தினர் போரிடைப் பொன்றுவார்.	       6.18.131<br/>
<br/>
எதிர்த்த அரக்கரின் இயல்பு<br/>
<br/>
தேரர் தேரின் இவுளியர் செம் முகம்<br/>
காரர் காரின் இடிப்பினர் கண்டையின்<br/>
தாரர் தாரணியும் விசும்பும் தவழ்<br/>
பேரர் பேரி முழக்கு அன்ன பேச்சினார்.	       6.18.132<br/>
<br/>
அவர்தம் போரார வாரம்<br/>
<br/>
பார்த்த பார்த்த திசைதொறும் பன்மழை<br/>
போர்த்த வானம் என இடி போர்த்து எழ<br/>
ஆர்த்த ஓசையும் அம்பொடு வெம்படை<br/>
தூர்த்த ஓசையும் விண்ணினைத் தூர்த்தவால்.	       6.18.133<br/>
<br/>
துகள் எழுதற்குரிய தேர்கள் ஓடவும் துகள் எழாமை<br/>
<br/>
ஆளி ஆர்த்தன வாள் அரி ஆர்த்தன<br/>
கூளி ஆர்த்தன குஞ்சரம் ஆர்த்தன<br/>
வாளி ஆர்த்தன தேர் இவர் மண் தலம்<br/>
தூளி ஆர்த்திலதால் பிணம் துன்னலால்.	       6.18.134<br/>
<br/>
இந்திரசித்து எய்த அம்புகளை இலக்குவன் விலக்குதல்<br/>
<br/>
வந்து அணைந்தது ஓர் வாள் அரி வாவு தேர்<br/>
இந்திரன்தனை வென்றவன் ஏறினான்;<br/>
சிந்தினன் சர மாரி திசைதிசை;<br/>
அந்தி வண்ணன் ஓர் அம்பின் அகற்றினான்.	       6.18.135<br/>
<br/>
சுற்றியிருந்த அரக்கரை இலக்குவன் அழித்தல்<br/>
<br/>
சுற்றும் வந்து படர்ந்தது தொடர்ந்தவர்<br/>
எற்றுகின்றன எய்த எறிந்தன<br/>
அற்று உதிர்ந்தன; ஆயிரம் வன்தலை<br/>
ஒற்றை வெம் கணையோடும் உருண்டவால்.	       6.18.136<br/>
<br/>
போர்க்களக் காட்சி (8269-8271)<br/>
<br/>
குடர் கிடந்தன. பாம்பு என; கோள் மதித்<br/>
திடர் கிடந்தன; சிந்தின தேர்த்திரள்;<br/>
படர் கிடந்தனர் பல் படைக் கையினர்<br/>
கடர் கிடந்தன போன்ற களத்தினே.	       6.18.137<br/>
<br/>
குண்டலங்களும் ஆரமும் கோவையும்<br/>
கண்ட நாணும் கழலும் கவசமும்<br/>
கண்ட மாருதம் வீச தலத்து உகும்<br/>
விண் தலத்தினின் மீன் என வீழ்ந்தவால்.	       6.18.138<br/>
<br/>
அரக்கன் மைந்தனை ஆரியன் அம்பினால்<br/>
கரக்க நூறி எதிர்பொரு கண்டகர்<br/>
சிரக் கொடுங்குவைக் குன்று திரட்டினான்<br/>
இரக்கம் எய்தி வெங்காலனும் எஞ்சவே.	       6.18.139<br/>
<br/>
அனுமன் விளைத்தபோர் (8272-8775)<br/>
<br/>
சுற்றும் வால்கொடு; தூவும்; துகைக்கும்; விட்டு<br/>
எற்றும்; வானின் எடுத்து எறியும்; எதிர்<br/>
உற்று மோதும்; உதைக்கும்; உறுக்குமால்<br/>
கொற்ற வில்லி அன்று ஏறிய கூற்றமே.	       6.18.140<br/>
<br/>
பார்க்கும் அஞ்ச; உறுக்கும்; பகட்டினால்<br/>
தூர்க்கும் வேலையை; தோள்புடை கொட்டி நின்று<br/>
ஆர்க்கும்; ஆயிரம் தேர்பிடித்து அம் கையால்<br/>
ஈர்க்கும் ஐயன் அன்று ஏறிய யானையே.	       6.18.141<br/>
<br/>
மாவும் யானையும் வாளுடைத் தானையும்<br/>
பூவும் நீரும் புனைதளிரும் என<br/>
தூவும்; அள்ளிப் பிசையும்; துகைக்குமால்<br/>
சேவகன் தரெிந்து ஏறிய சீயமே.	       6.18.142<br/>
<br/>
உரகம் பூண்ட உருளை பொருந்தின<br/>
இரதம் ஆயிரம் ‘ஏ ‘எனும் மாத்திரை<br/>
சரதம் ஆகத் தரைப்படச் சாடுமால்<br/>
வரதன் அன்று உவந்து ஏறிய வாசியே.	       6.18.143<br/>
<br/>
மயங்கி வீழ்ந்த வானரத் தலைவர் தெளிந்தழெுதல்<br/>
<br/>
அவ் இடத்தினில் ஆய் மருந்தால் அழல்<br/>
வெவ் விடத்தினை உண்டவர் மீண்டென<br/>
எவ் இடத்தினும் வீழ்ந்த இனத்தலைத்<br/>
தவெ் அடக்கும் வலியவர் தேறினார்.	       6.18.144<br/>
<br/>
தெளிந்த வானரர் போர் செய்தல் (8277-8278)<br/>
<br/>
தேறினார் கண் நெருப்பு உகச் சீறினார்;<br/>
ஊறினார் வந்து இளவலை ஒன்றினார்;<br/>
மாறு மாறு மலையும் மரங்களும்<br/>
நூறும் ஆயிரமும் கொடு நூறினார்.	       6.18.145<br/>
<br/>
விகடம் உற்ற மரனொடு வெற்பு இனம்<br/>
புகட உற்ற பொறுத்தன போவன<br/>
துகள் தவத் தொழில் செய்துறைக் கம்மியர்<br/>
சகடம் ஒத்தன தார் அணி தேர் எலாம்.	       6.18.146<br/>
<br/>
அங்கதன் இந்திரசித்தோடு பொருதல்<br/>
<br/>
வாலி மைந்தன் ஓர் மாமரம் வாங்கினான்<br/>
காலின் வந்த அரக்கனை ‘கா; இது<br/>
போலும் உன் உயிர் உண்பது புக்கு ‘எனா<br/>
மேல் இவர்ந்து நெருப்பு உக வீசினான்.	       6.18.147<br/>
<br/>
அங்கதன் வீசிய மரம் இந்திரசித்தின் தேரை அழித்தல்<br/>
<br/>
 ‘ஏர் அழித்தது செய்தவன் ஈண்டு எழில்<br/>
சீர் அழித்தவன் ஆம் ‘என தேவர்கள்<br/>
ஊர் அழித்த உயர்வலித் தோளவன்<br/>
தேர் அழித்து ஓர் இமைப்பிடைச் சென்றதால்.	       6.18.148<br/>
<br/>
தேவர்கள் மகிழ்தல்<br/>
<br/>
அந்த வேலையின் ஆர்த்து எழுந்து ஆடினார்<br/>
சிந்தை சால உவந்தனர் தேவர்கள்<br/>
‘தந்தை தந்தை பண்டு உற்ற சழக்கு எலாம்<br/>
எந்தை தீர்த்தனன் என்பது ஓர் ஏம்பலால்.	       6.18.149<br/>
<br/>
வென்ற அங்கதனை இந்திரசித்து நெருங்குதல்<br/>
<br/>
அழிந்த தேரின் நின்று அந்தரத்து அக்கணத்து<br/>
எழுந்து மற்று ஓர் இரதம் உற்று ஏறினான்<br/>
‘கழிந்து போகலை நில்! எனக் கைக்கணை<br/>
பொழிந்து சென்றனன் தீ எனப் பொங்கினான்.	       6.18.150<br/>
<br/>
இந்திரசித்தினை ஏனைவானரரும் சூழ்ந்து கொள்ளுதல்<br/>
<br/>
இந்திரன் மகன் மைந்தனை ‘இன் உயிர்<br/>
தந்து போகெனச் சாரலுற்றான்தனை<br/>
வந்து மற்றைய வானர வீரரும்<br/>
முந்து போர்க்கு முறைமுறை முற்றினார்.	       6.18.151<br/>
<br/>
சூழ்ந்துகொண்ட வானரர் மர முதலியவற்றை வீசுதல்<br/>
<br/>
மரமும் குன்றும் மடிந்த அரக்கர்தம்<br/>
சிரமும் தேரும் புரவியும் திண்கரிக்<br/>
கரமும் ஆளியும் வாரிக் கடியவன்<br/>
சரமும் தாழ்தர வீசினர் தாக்கினார்.	       6.18.152<br/>
<br/>
இலக்குவன் அரக்கர் பலரை அழித்தல்<br/>
<br/>
அனைய காலையில் ஆயிரம் ஆயிரம்<br/>
வினைய வெங்கண் அரக்கரை விண்ணவர்<br/>
நினையும் மாத்திரத்து ஆர் உயிர் நீக்கினான்<br/>
மனையும் வாழ்வும் உறக்கமும் மாற்றினான்.	       6.18.153<br/>
<br/>
தன் சேனை அழியக்கண்ட இந்திரசித்து சீறுதல்<br/>
<br/>
ஆனையும் தடந்தேரும் தன் ஆர் உயிர்த்<br/>
தானையும் பரியும் பட்ட தன்மையை<br/>
மான வெங் கண் அரக்கன் மனக் கொளா<br/>
போன வென்றியன் தீ எனப் பொங்கினான்.	       6.18.154<br/>
<br/>
இந்திரசித்தின் தேர் இரத்த வெள்ளத்தால் ஈர்க்கப்படுதல் (8287-8288)<br/>
<br/>
சீர்த் தடம்பெருஞ் சில்லி அம் தேரினைக்<br/>
காத்து நின்ற இருவரைக் கண்டனன்<br/>
ஆர்த்த தம்பெருஞ் சேனைகொண்டு அண்டமேல்<br/>
ஈர்த்த சோரிப் பரவை நின்று ஈர்த்தலால்.	       6.18.155<br/>
<br/>
நேர் செலாது இடை நின்றனர் நீள் நெடுங்<br/>
கார் செலா; இருள் சீறிய கண் அகல்<br/>
தேர் செலாது; விசும்பிடைச் செல்வது ஓர்<br/>
பேர் செலாது; பிணத்தின் பிறக்கமே.	       6.18.156<br/>
<br/>
அவ்விருவரிடம் இந்திரசித்து இலக்குவன் வில்வீரத்தை வியத்தல்<br/>
<br/>
அன்று தன் அயல் நின்ற அரக்கரை<br/>
ஒன்று வாள்முகம் நோக்கி ‘ஒருவிலான்<br/>
நன்று நம்படை நாற்பது வெள்ளமும்<br/>
கொன்று நின்றபடி! ‘எனக் கூறினான்.	       6.18.157<br/>
<br/>
இந்திரசித்துக்கு அரக்கர் மறுமொழி<br/>
<br/>
ஆய வீரரும் ‘ஐய! அமர்த் தலை<br/>
நீயும் நாற்பது வெள்ள நெடும் படை<br/>
மாய வெங் கணை மாரி வழங்கினை<br/>
ஓய்வு இல் வெஞ்செரு ஒக்கும் ‘என்று ஓதினார்.	       6.18.158<br/>
<br/>
இந்திரசித்தும் இலக்குவனும் எதிர் எதிர் பொருதல்<br/>
<br/>
வந்து நேர்ந்தனன் மாருதி மேல்வரும்<br/>
அந்தி வண்ணனும் ஆயிரம் ஆயிரம்<br/>
சிந்தினான் கணை; தேவரை வென்றவன்<br/>
நுந்த நுந்த முறை முறை நூறினான்.	       6.18.159<br/>
<br/>
இந்திரசித்து வானரரை அழித்தல்<br/>
<br/>
ஆறும் ஏழும் அறுபதும் ஐம்பதும்<br/>
நூறும் ஆயிரமும் கணை நூக்கி வந்து<br/>
ஊறினாரை உணர்வு தொலைத்து உயிர்<br/>
தேறினாரை நெடு நிலம் சேர்த்தினான்.	       6.18.160<br/>
<br/>
சுக்கிரீவன் முதலியோர் தளர்வதுகண்டு இலக்குவன் கணை தொடுத்தல்<br/>
<br/>
கதிரின் மைந்தன் முதலினர் காவலர்<br/>
உதிர வெள்ளத்தின் ஒல்கி ஒதுங்கலும்<br/>
எதிரில் நின்ற இராவணி ஈடுற<br/>
வெதிரின் காட்டு எரிபோல் சரம் வித்தினான்.	       6.18.161<br/>
<br/>
இந்திரசித்து தளர்தலும் இலக்குவன் அரக்கரை அழித்தலும்<br/>
<br/>
உளைவு தோன்ற இராவணி ஒல்கினான்;<br/>
கிளையின் நின்ற இருவர் கிளைத்தலும்<br/>
அளவு இல் சேனை அவிதர ஆரியற்கு<br/>
இளைய வீரன் சுடுசரம் ஏவினான்.	       6.18.162<br/>
<br/>
இலக்குவன் அம்பினால் அரக்கர்கள் பட்டபாடு (8295-8301)<br/>
<br/>
தெரிகணை மாரி பெய்ய,  தேர்களும், சினைக் கைம் மாவும்,<br/>
பரிகளும், அரக்கர் தாமும்,  பட்டன கிடக்கக் கண்டார்<br/>
இருவரும் நின்றார்; மற்று அங்கு  இராக்கதர் என்னும் பேரார்<br/>
ஒருவரும் நின்றார் இல்லை;  உள்ளவர் ஓடிப் போனார்.	       6.18.163<br/>
<br/>
ஓடினார் அரக்கர் தண்ணீர்  உண் நசை உலர்ந்த நாவர்,<br/>
தேடினார், தரெிந்து கையால்  முகிலினை முகந்து தேக்கி,<br/>
பாடு உறு புண்கள் தோறும்  பசும்புனல் பாயப் பாய,<br/>
வீடினர் சிலவர்; சில்லோர்,  பெற்றிலர், விளிந்து வீழ்ந்தார்.	       6.18.164<br/>
<br/>
வெங்கணை திறந்த மெய்யர்,  விளிந்திலர், விரைந்து சென்றார்,<br/>
செங்குழல் கற்றை சோரத்  தரெிவையர் அரற்ற, தெய்வப்<br/>
பொங்குபூம் பள்ளி புக்கார்;  அவருடல் பொருந்தப் புல்லி<br/>
அங்கு அவர் ஆவியோடும்  தம் உயிர் போக்கி அற்றார்.	       6.18.165<br/>
<br/>
பொறிக்கொடும் பகழி மார்பர்  போயினர், இடங்கள் புக்கார்,<br/>
மறிக்கொளும் சிறுவர் தம்மை,  மற்றுள சுற்றம் தம்மை,<br/>
‘குறிக்கொளும் ‘என்று கூறி,  அவர்முகம் குழைய நோக்கி<br/>
நெறிக்கொளும் கூற்றை நோக்கி  ஆருயிர் நெடிது நீத்தார்.	       6.18.166<br/>
<br/>
தாமரைக் கண்ணன் தம்பி  தன்மை ஈது ஆகின் மெய்யே<br/>
வேம், அரைக் கணத்தின் இவ் ஊர்;  இராவணி விளிதன் முன்னம்<br/>
மாமரக் கானில், குன்றில்,  மறைந்திரும்; மறைய வல்லே<br/>
போம் ‘எனத் தமரைச் சொல்லி,  சிலர் உடல் துறந்து போனார்.	       6.18.167<br/>
<br/>
வரை உண்ட மதுகை மேனி  மருமத்து, வள்ளல் வாளி<br/>
இரை உண்டு துயில, சென்றார்,  ‘வாங்கிடின், இறப்பம் ‘என்பார்,<br/>
பிரை உண்ட பாலின் உள்ளம்  பிறிதுற, பிறர்முன் சொல்லா<br/>
உரை உண்ட நல்லோர் என்ன,  உயிர்த்து உயிர்த்து, உழைப்பது ஆனார்.	       6.18.168<br/>
<br/>
தேரிடைச் செல்லார், மானப்  புரவியில் செல்லார், செங்கண்<br/>
காரிடைச் செல்லார், காலின்  கால் எனச் செல்லார், காவல்<br/>
ஊரிடைச் செல்லார், நாணால்,  உயிரின்மேல் உடைய அன்பால்,<br/>
போரிடைச் செல்லார், நின்று  நடுங்கினர், புறத்தும் போகார்.	       6.18.169<br/>
<br/>
இந்திரசித்தின் கவசத்தை இலக்குவன் வீழ்த்துதல்<br/>
<br/>
நொய்தினின் சென்று கூடி,  இராவணி உளைவை நோக்கி,<br/>
வெய்தினில் கொன்று வீழ்ப்பல்  என்பது ஓர் வெகுளி வீங்கி,<br/>
பெய்துழிப் பெய்யும் மாரி  அனையவன் பிணங்கு கூற்றின்<br/>
கையினில் பெரிய அம்பால்,  கவசத்தைக் கழித்து வீழ்த்தான்.	       6.18.170<br/>
<br/>
துமிராட்சனும் மகாபாரிசுவனும் இலக்குவனோடு பொருதல்<br/>
<br/>
 ‘கவசத்தைக் கழித்து வீழ்ப்ப  காப்புறு கடன் இன்று ஆகி,<br/>
அவசத்தை அடைந்த வீரன்  அறிவுறும் துணையின் வீரத்,<br/>
துவசத்தின் புரவித் திண்தேர்  கடிதுற தூண்டி, யாம் இத்<br/>
திவசத்தின் முடித்தும், வெம்போர் ‘  எனச் சினம் திருகிச் சென்றார்.	       6.18.171<br/>
<br/>
இலக்குவன் அவ்விருவரையும் கொல்லுதல்<br/>
<br/>
மாருதி மேலும் ஐயன்  மார்பினும் தோளின் மேலும்<br/>
தேரினர் இருவர் சென்றார்,  செந்தழல் பகழி சிந்த,<br/>
ஆரியன் வாகை வில்லும்  அச்சு உடைத் தேரும் அத்தேர்<br/>
ஊர்குவார் உயிரும் கொண்டான்;  புரவியின் உயிரும் உண்டான்.	       6.18.172<br/>
<br/>
அவ்விருவரும் தண்டுகொண்டு அனுமனோடு பொருதல்  (8305-8306)<br/>
<br/>
இருவரும் இழந்த வில்லார்,  எழுமுனை வயிரத் தண்டார்,<br/>
உரும் எனக் கடிதின் ஓடி,  அனுமனை இமைப்பின் உற்றார்,<br/>
பொருகனல் பொறிகள் சிந்தப்  புடைத்தனர்; புடைத்தலோடும்,<br/>
பருவலி கரத்தினால் தண்டு  இரண்டையும் பறித்துக் கொண்டான்.	       6.18.173<br/>
<br/>
தண்டு அவன் கையது ஆய  தன்மையைத் தறுகணாளர்,<br/>
கண்டனர்; கண்டு, செய்ய  லாவது ஒன்றானும் காணார்;<br/>
‘கொண்டனன் எறிந்து நம்மைக்  கொல்லும் ‘என்று, அச்சம் கொண்டார்,<br/>
உண்ட செஞ் சோறும் நோக்கார்,  உயிருக்கே உதவி செய்தார்.	       6.18.174<br/>
<br/>
வானர வீரர்கள் மயக்கந் தெளிந்து எழுதல்<br/>
<br/>
காற்று வந்து அசைத்தலாலும்,  காலம் அல்லாமை யாலும்,<br/>
கூற்று வந்து ஆவி கொள்ளும்  குறி இன்மை குறித்தலாலும்,<br/>
தேற்றம் வந்து எய்தி, நின்ற  மயக்கமும் நோவும் தீர்ந்தார்;<br/>
ஏற்றமும் வலியும் பெற்றார்;  எழுந்தனர் வீரர் எல்லாம்.	       6.18.175<br/>
<br/>
எழுந்த வானரவீரர் போராரவாரம் செய்தல்<br/>
<br/>
அங்கதன், குமுதன், நீலன்,  சாம்பவன், அருக்கன் மைந்தன்,<br/>
பங்கம் இல் மயிந்தன் தம்பி,  சதவலி, பனசன் முன்னாச்<br/>
சிங்க ஏறு அனைய வீரர்  யாவரும் சிகரம் ஏந்தி,<br/>
மங்கலம் வானோர் சொல்ல,  மழை என ஆர்த்து வந்தார்.	       6.18.176<br/>
<br/>
வானரர் வீசிய குன்றங்களை இந்திரசித்து  சின்னபின்னமாக்குதல்<br/>
<br/>
அத்தனையோரும், குன்றம்  அளப்பு இல, அசனி ஏற்றோடு<br/>
ஒத்தன, நெருப்பு வீசும்  உரும் என ஒருங்க உய்த்தார்;<br/>
‘இத்தனை போலும் செய்யும்  இகல் ‘எனா, முறுவல் எய்தி,<br/>
சித்திர வில் வலோனும்  சின்ன பின்னங்கள் செய்தான்.	       6.18.177<br/>
<br/>
சூரியன் மறைதல்<br/>
<br/>
மரங்களும் மலையும் கல்லும்  மழை என வழங்கி, வந்து<br/>
நெருங்கினர்; நெருங்கக் கண்டும்,  ஒரு தனி நெஞ்சும், வில்லும்,<br/>
சரங்களும், துணையாய் நின்ற  நிசாசரன் தனிமை நோக்கி,<br/>
இரங்கினன் என்ன, மேல்பால்  குன்றுபுக்கு இரவி நின்றான்.	       6.18.178<br/>
<br/>
இருள் பரவுதல்<br/>
<br/>
 ‘வாழிய வேதம் நான்கும்  மனுமுதல் வந்த நூலும்,<br/>
வேள்வியும், மெய்யும், தெய்வ  வேதியர் விழைவும் ஆகும்,<br/>
ஆழி அம் கமலக் கையான்  ஆதி அம் பரமன் ‘என்னா<br/>
ஏழையர் உள்ளம் என்ன,  இருண்டன திசைகள் எல்லாம்.	       6.18.179<br/>
<br/>
விரைந்து கொல்லாக்கால் இந்திரசித்து விசும்பில் எழுந்து வெல்வான் என வீடணன் சொல்லுதல்<br/>
<br/>
 ‘நாகமே அனைய நம்ப!  நாழிகை ஒன்று நான்கு<br/>
பாகமே காலம் ஆகப்  படுத்தியேல், பட்டான்; அன்றேல்,<br/>
வேக வாள் அரக்கர் காலம்  விளைந்தது; விசும்பின் வஞ்சன்<br/>
ஏகுமேல், வெல்வன் ‘என்பது,  இராவணற்கு இளவல் சொன்னான்.	       6.18.180<br/>
<br/>
இலக்குவன் இந்திரசித்தின் தேரை அழித்தல்<br/>
<br/>
அத்தனை வீரர் மேலும்  ஆண்தகை அனுமன் மேலும்,<br/>
எத்தனை கோடி வாளி  மழை என எய்யா நின்ற<br/>
வித்தக வில்லினானைக்  கொல்வது விரும்பி, வீரன்<br/>
சித்திரத் தேரைத் தெய்வப்  பகழியால் சிதைத்து வீழ்த்தான்	       6.18.181<br/>
<br/>
இந்திரசித்து விண்மிசை எழுதல்<br/>
<br/>
 ‘அழித்த தேர் அழுந்தா முன்னம்,  அம்பொடு கிடந்து வெம்பி<br/>
உழைத்து உயிர் விடுவது அல்லால்  ‘உறுசெரு வென்றோம் ‘என்று<br/>
பிழைத்து இவர் போவார் அல்லர்  பாசத்தால் பிணிப்பின் ‘என்னா<br/>
விழித்து இமையாத முன்னம்  வில்லொடும் விசும்பில் சென்றான்.	       6.18.182<br/>
<br/>
இந்திரசித்து விண்ணிடை விரைந்தமைகண்டு தேவர் அஞ்சுதல்<br/>
<br/>
 ‘பொன் குலாம் மேனி மைந்தன்  தன்னொடும் புகழ்தற்கு ஒத்தான்<br/>
வன்கலாம் இயற்றி நின்றான்,  மற்றொரு மனத்தன் ஆகி,<br/>
மின் குலாம் கழல் கால் வீரன்  விண்ணிடை விரைந்த தன்மை<br/>
என் கொலாம்! ‘என்ன அஞ்சி  வானவர் இரியல் போனார்.	       6.18.183<br/>
<br/>
இந்திரசித்து மேகமண்டலத்திற்கப்பால் நிற்றல்<br/>
<br/>
தாங்கு வில் கரத்தன் தூணி  தழுவிய புறத்தன் தன்னுள்<br/>
ஓங்கி உற்று எரியா நின்ற  வெகுளியன் உயிர்ப்பன் தீயன்,<br/>
தீங்கு இழைப்பவர்கட்கு எல்லாம்  சீரியன், மாயச் செல்வன்,<br/>
வீங்கு இருள் பிழம்பின், உம்பர்  மேகத்தின் மீதின் ஆனான்.	       6.18.184<br/>
<br/>
இந்திரசித்து நுண்ணுடம்பெடுத்தல்<br/>
<br/>
தணிவு அறப் பண்டு செய்த  தவத்தினும், தருமத்தானும்,<br/>
பிணி அறுப்பவரில் பெற்ற  வரத்தினும், பிறப்பினானும்,<br/>
மணிநிறத்து அரக்கன் செய்த  மாய மந்திரத்தினானும்,<br/>
அணு எனச் சிறியது ஆங்கு ஓர்  ஆக்கையும் உடையன் ஆனான்.	       6.18.185<br/>
<br/>
இந்திரசித்து நாகபாசப் படையை எடுத்தல்<br/>
<br/>
வாங்கினான் மலரின் மேலான்,  வானக மணிநீர்க் கங்கை<br/>
தாங்கினான், உலகந் தாங்கும்  சக்கரத்தவன், என்றாலும்,<br/>
வீங்கு வான் தோளை வீக்கி  வீழ்த்து அலால் மீள்கிலாத<br/>
ஓங்கு வாள் அரவின் நாமத்து  ஒரு தனிப் படையை உன்னி.	       6.18.186<br/>
<br/>
வானரர் ஆர்த்தலும் இலக்குவன் நகுதலும்<br/>
<br/>
ஆயின காலத்து ஆர்த்தார்,  ‘அமர்த் தொழில் அஞ்சி, அப்பால்<br/>
போயினன் ‘என்பது உன்னி,  வானர வீரர் போல்வார்;<br/>
நாயகற்கு இளைய கோவும்  அன்னதே நினைந்து, நக்கான்;<br/>
மாயையைத் தரெிய உன்னார்,  போர்த்தொழில் மாற்றி நின்றார்	       6.18.187<br/>
<br/>
இலக்குவன் அனுமன் தோளில் நின்று இறங்கி இளைப்பாறுதல்<br/>
<br/>
அது கணத்து, அனுமன்  தோள்நின்று ஐயனும் இழிந்து, வெய்ய<br/>
கது வலிச் சிலையை வென்றி  அங்கதன் கையது ஆக்கி,<br/>
முதுகு உறச் சென்று நின்ற  கணை எலாம் முறையின் வாங்கி,<br/>
விது விதுப்பு ஆற்றலுற்றான்,  விளைகின்றது உணர்ந்திலாதான்.	       6.18.188<br/>
<br/>
இந்திரசித்து நாகக்கணையை விடுதலும் அது இலக்குவனைக் கட்டுதலும்<br/>
<br/>
விட்டனன் அரக்கன் வெய்ய  படையினை; விடுத்தலோடும்,<br/>
எட்டினோடு இரண்டு திக்கும்  இருள் திரிந்து இரிய ஓடி,<br/>
கட்டினது என்ப மன்னோ,  காகுத்தற்கு இளைய காளை<br/>
வட்ட வான் வயிரத் திண் தோள்  மலைகளை உளைய வாங்கி.	       6.18.189<br/>
<br/>
இலக்குவன் நாகக்கணையால் கட்டுண்டு களத்தையும் விண்ணையும் நோக்குதல்<br/>
<br/>
இறுகுறப் பிணித்தலோடும்,  யாவையும் எதிர்ந்த போதும்<br/>
மறுகுறக் கடவான் அல்லன்;  மாயம் என்று உணர்வான் அல்லன்;<br/>
உறுகுறைத் துன்பம் இல்லான்;  ஒடுங்கினன்; செய்வது ஓரான்,<br/>
அறு குறை களத்தை நோக்கி,  அந்தரம் அதனை நோக்கும்.	       6.18.190<br/>
<br/>
இந்திரசித்தைப் பிடிக்க எழும் அனுமனையும்  அக்கணை கட்டுதல்<br/>
<br/>
காலுடைச் சிறுவன், ‘மாயக்  கள்வனைக் கணத்தின் காலை<br/>
மேல் விசைத்து எழுந்து நாடிப்  பிடிப்பென் ‘என்று உறுக்கும் வேலை,<br/>
ஏல்புடைப் பாசம், மேல் நாள்  இராவணன் புயத்தை வாலி<br/>
வால் பிணித் தனெ்ன, சுற்றிப்  பிணித்ததும், வயிரத் தோளை.	       6.18.191<br/>
<br/>
நாகக்கணை மற்றவர்களையும் கட்டுதல்<br/>
<br/>
மற்றையோர் தமையும் எல்லாம்  வாள் எயிற்று அரவம் வந்து,<br/>
சுற்றின; வயிரத் தூணின்,  மலையினின், பெரிய தோள்கள்,<br/>
‘இற்றன, இற்ற என்ன,  இறுக்கின; இளகா உள்ளம்<br/>
தறெ்றென உடைய வீரர்  இருந்தனர், செய்வது ஓரார்.	       6.18.192<br/>
<br/>
கட்டுண்ட வானரர் செயல் (8325-8329)<br/>
<br/>
மலை என எழுவர்; வீழ்வர்;  மண்ணிடைப் புரள்வர்; வானில்<br/>
தலைகளை எடுத்து நோக்கி,  தழல் எழ விழிப்பர்; தாவி<br/>
அலைகிளர் வாலால் பாரின் அடிப்பர்;  வாய் மடிப்பர்; ஆண்மைச்<br/>
சிலையவற்கு இளைய கோவை  நோக்குவர்; உள்ளம் தீவர்	       6.18.193<br/>
<br/>
வீடணன் முகத்தை நோக்கி,  ‘வினை உண்டே இதனுக்கு? என்பர்<br/>
மூடின கங்குல் மாலை  இருளினை முனிவர்; ‘மொய்ம்பில்<br/>
ஈடுறத் தக்க போலாம்  நம் எதிர் ‘என்னா ஏந்தல்<br/>
ஆடகத் தோளை நோக்கி,  நகை செய்வர்; அழுவர்; அஞ்சார்.	       6.18.194<br/>
<br/>
ஆர், இது தீர்க்க வல்லார்?  அஞ்சனை பயந்த வள்ளல்,<br/>
மாருதி, பிழைத்தான் கொல்லோ?  என்றனர், மறுகி நோக்கி,<br/>
வீரனைக் கண்டு, ‘பட்டது  இது கொலாம்! ‘என்று விம்மி,<br/>
வார்கழல் தம்பி தன்மை  காணுமோ, வள்ளல்? ‘என்பார்.	       6.18.195<br/>
<br/>
என், சென்ற தன்மை சொல்லின்?  எறுழ் வலி அரக்கன் எய்தான்,<br/>
மின் சென்றது அன்ன; வானத்து  உரும் இனம் வீழ்வ என்ன,<br/>
பொன் சென்ற வடிம்பின் வாளி,  புகையொடு பொறியும் சிந்தி,<br/>
முன்சென்ற முதுகில் பாய,  பின் சென்ற மார்பம் உற்ற.	       6.18.196<br/>
<br/>
மலைத் தலை கால மாரி,  மறித்து எறி வாடை மோத,<br/>
தலைத் தலை மயங்கி வீழும்  தன்மையின், தலைகள் சிந்தும்,<br/>
கொலைத் தலை வாளி பாயக்  குன்று அன குவவுத் தோளார்<br/>
நிலைத்தலைக் குலைந்து சார்ந்தார்;  நிமிர்ந்தது, குருதி நீத்தம்.	       6.18.197<br/>
<br/>
அனுமன் இலக்குவனுக்கு உற்றதுகண்டு நடுங்குதல்<br/>
<br/>
ஆயிர கோடி மேலும்  அம்பு தன் ஆகத் தூடு<br/>
போயின போதும் ஒன்றும்  துடித்திலன்; பொறுத்து, மானத்<br/>
தீ எரி சிதறும் செங்கண்  அஞ்சனை சிங்கம், தெய்வ<br/>
நாயகன் தம்பிக்கு உற்ற  துயர் சுட நடுங்குகின்றான்.	       6.18.198<br/>
<br/>
அங்கதன் நிலை<br/>
<br/>
வேறு உள வீரர் எல்லாம்  வீழ்ந்தனர், உருமின் வெய்ய<br/>
நூறும் ஆயிரமும் வாளி  உடல் இடை நுழைய, சோரி<br/>
ஆறுபோல் ஒழுக, அண்ணல்  அங்கதன் அனந்த வாளி<br/>
ஏறிய மெய்யனேனும்,  இருந்தனன் இடைந்து இலாதான்.	       6.18.199<br/>
<br/>
சுக்கிரீவன் நிலை<br/>
<br/>
கதிரவன் காதல் மைந்தன்,  கழல் இளம் பசுங் காய் அன்ன,<br/>
எதிர் எதிர் பகழி தைத்த,  யாக்கையன், எரியுங் கண்ணன்,<br/>
வெதிர் நெடுங் கானம் என்ன  வேகின்ற மனத்தன், மெய்யன்,<br/>
உதிர வெங்கடலுள் தாதை  உதிக்கின்றான் தனையும் ஒத்தான்.	       6.18.200<br/>
<br/>
இலக்குவன் நிலை<br/>
<br/>
வெப்பு ஆரும் பாசம் வீக்கி,  வெங் கணை துளைக்கும் மெய்யன்,<br/>
ஒப்பு ஆரும் இல்லான் தம்பி  உணர்ந்திருந்து இன்னல் உய்ப்பான்,<br/>
‘இப்பாசம் மாய்க்கும் மாயம்,  யான் வல்லென் ‘என்பது ஓர்ந்தும்<br/>
அப்பாசம் வீச ஆற்றாது  அழிந்த நல் அறிவு போன்றான்	       6.18.201<br/>
<br/>
இலக்குவன் சூரியன் போன்று தோன்றுதல்<br/>
<br/>
அம்பு எலாம் கதிர்கள் ஆக,  அழிந்து அழிந்து இழியும் ஆகச்<br/>
செம்புனல் வெயிலில் தோன்ற,  திசை இருள் இரிய, சீறிப்<br/>
பம்பு பேர் ஒளிய, நாகம்,  பற்றிய படிவத் தோடும்<br/>
உம்பர் நாடு இழிந்து வீழ்ந்த  ஒளியவனேயும் ஒத்தான்.	       6.18.202<br/>
<br/>
இந்திரசித்தின் நிலை<br/>
<br/>
மயங்கினான் வள்ளல் தம்பி;  மற்றையோர் முற்றும் மண்ணை<br/>
முயங்கினார்; மேனி எல்லாம்  மூடினான் அரக்கன் மூரித்<br/>
தயங்கு பேர் ஆற்றலானும்  தன் உடல் தைத்த வாளிக்கு<br/>
உயங்கினான், உளைந்தான் வாயால்  உதிர நீர் உமிழா நின்றான்.	       6.18.203<br/>
<br/>
இந்திரசித்து இராவணன் மனைக்கு ஏகுதல் (8336-8338)<br/>
<br/>
 ‘சொற்றது முடித்தேன்; நாளை,  என் உடல் சோர்வை நீக்கி,<br/>
மற்றதும் முடிப்பேன் ‘என்னா,  எண்ணினான், ‘மனிசன் வாழ்க்கை<br/>
இற்றது; குரங்கின் தானை  இறந்தது, என்று இரண்டு பாலும்<br/>
கொற்ற மங்கலங்கள் ஆர்ப்ப  இராவணன் கோயில் புக்கான்.	       6.18.204<br/>
<br/>
ஈர்க்கு உடைப் பகழி மாரி  இலக்குவன் என்ன நின்ற<br/>
நீர்க்கடை மேகம் தன்னை  நீங்கியும், செருவின் நீங்கான்,<br/>
வார்க்கு இடை மதுகைக் கொங்கை,  மணிக்குறு முறுவல் மாதர்<br/>
போர்க் கடைக் கருங்கண் வாளி  புயந்தொறும் பொழியப் புக்கான்.	       6.18.205<br/>
<br/>
ஐ இரு கோடி செம்பொன்  மணி விளக்கு அம்கை ஏந்தி<br/>
மை அறு வான நாட்டு  மாதரும், மற்றை நாட்டுப்<br/>
பை அரவு அல்குலாரும்  பலாண்டு இசை பரவ, தங்கள்<br/>
தையலர் அறுகு தூவி  வாழ்த்தினர் தழுவ, சார்ந்தான்.	       6.18.206<br/>
<br/>
தந்தைக்குத் தன் வெற்றியைத் தரெிவித்து இந்திரசித்து தன் மனை புகுதல்<br/>
<br/>
தந்தையை எய்தி அன்று ஆங்கு  உற்றுள தன்மை எல்லாம்<br/>
சிந்தையின் உணரக் கூறி,  ‘தீருதி, இடர் நீ; எந்தாய்!<br/>
நொந்தனென் யாக்கை; நொய்தின்  ஆற்றி, மேல் நுவல்வென் ‘என்னா,<br/>
புந்தியில் அனுக்கம் தீர்ப்பான்,  தன்னுடைக் கோயில் புக்கான்.	       6.18.207<br/>
<br/>
இலக்குவன் முதலியோர் நிலைமை கண்டு வீடணன் வருந்துதல்<br/>
<br/>
இத்தலை, இன்னல் உற்ற  வீடணன் இழைப்பது ஓரான்,<br/>
மத்துறு தயிரின் உள்ளம்  மறுகினன், மயங்கு கின்றான்,<br/>
அத்தலைக் கொடியன் என்னை  அட்டிலன்; அளியத்தேன் நான்;<br/>
செத்திலென்; வலியென் நின்றேன் ‘  என்று போய் வையம் சேர்ந்தான்.	       6.18.208<br/>
<br/>
வீடணன் வாய் திறந்தரற்றல் (8341-8344)<br/>
<br/>
 ‘பாசத்தால் அனகன் தம்பி  பிணிப்பு உண்ட படியைக் கண்டு<br/>
நேசத்தார் எல்லாம் வீழ்ந்தார்;  யான் ஒரு தமியன் நின்றேன்;<br/>
தேசத்தார், என்னை என்னென்  சிந்திப்பார்! ‘என்று, தீயும்<br/>
வாசத்தார் மாலை மார்பன்  வாய்திறந்து அரற்றல் உற்றான்	       6.18.209<br/>
<br/>
“கொல்வித்தான், உடனே நின்று அங்கு “  என்பரோ? “கொண்டு போனான்<br/>
வெல்வித்தான், மகனை ‘‘ என்று  பகர்வரோ ‘‘விளைவிற்கு எல்லாம்<br/>
நல்வித்தாய் நடந்தான் முன்னே ‘‘  என்பரோ? நயந்தோர் தம் தம்<br/>
கல்வித்தாம் வார்த்தை ‘என்று  கரைவித்தான் உயிரைக் கண்போல்	       6.18.210<br/>
<br/>
 ‘போர் அவன் புரிந்த போதே  பொரு அரு வயிரத் தண்டால்,<br/>
தேரொடும் புரண்டு வீழச்  சிந்தி, என் சிந்தை செப்பும்<br/>
வீரம் முன் தரெித்தேன் அல்லேன்,  விளிந்திலேன்; மெலிந்தேன் இஞ்ஞான்று<br/>
ஆர் உறவு ஆகத் தக்கேன்?  அளியத்தேன், அழுந்து கின்றேன்	       6.18.211<br/>
<br/>
ஒத்து அலைத்து, ஒக்க வீடி,  உய்வினும் உய்வித்து உள்ளம்<br/>
கைத் தலை நெல்லி போலக்  காட்டிலேன்; கழிந்தும் இல்லேன்;<br/>
அத்தலைக்கு அல்லேன் யான்,  இன்று ‘அவயம் ‘என்று அடைந்துநின்ற<br/>
இத்தலைக்கு அல்லேன்; நின்றேன்  இருதலைக் கொள்ளி ஒப்பேன்.	       6.18.212<br/>
<br/>
அனலன் வீடணனைத் தேற்றுதல்<br/>
<br/>
அனையன பலவும் பன்னி,  ஆகுலித்து அரற்று வானை,<br/>
‘வினையுள பலவும் செய்யத்  தக்கன; வீர! நீயும்<br/>
நினைவு இலார் போல நெஞ்சம்  நெகிழ்தியோ? நீத்தி! ‘என்னா,<br/>
இனையன சொல்லித் தேற்றி,  அனலன் மற்று இனைய செய்தான்	       6.18.213<br/>
<br/>
அனலன் நிகழ்ந்ததுகூற இராமன் துயர்க்கடலுள் ஆழ்தல்<br/>
<br/>
நீ இவண் இருத்தி; யான் போய்  நெடியவற்கு உரைப்பென் ‘என்னா,<br/>
போயினன், அனலன்; போய்,  அப் புண்ணியன் பொலன்கொள் பாதம்<br/>
மேயினன் வணங்கி, உற்ற  வினை எலாம் இயம்பி நின்றான்;<br/>
ஆயிரம் பெயரினானும்  அருந்துயர்க் கடலுள் ஆழ்ந்தான்.	       6.18.214<br/>
<br/>
இராமன் இலக்குவற்கு நேர்ந்தது கேட்டுத் தேம்புதல்<br/>
<br/>
உரைத்திலன் ஒன்றும் தன்னை  உணர்ந்திலன் உயிரும் ஓடக்<br/>
கரைத்திலன் கண்ணில் நீரை  கண்டிலன் யாதும் கண்ணால்;<br/>
அரைத்திலன் உலகம் எல்லாம்  அங்கையால் பற்றி; பொங்கி<br/>
இரைத்திலன், ‘உளன் ‘என்று எண்ணி  இருந்தனன் விம்மி ஏங்கி	       6.18.215<br/>
<br/>
ஏங்கியிருந்த இராமன் போர்க்களம் சேர்தல்<br/>
<br/>
விம்மினன் வெதும்பி வெய்துற்று  ஏங்கினன், இருந்த வீரன்<br/>
‘இம்முறை இருந்து செய்வது  யாவதும் இல் ‘என்று எண்ணி,<br/>
பொம் எனும் விம்மலோடும்  பொருக்கென எழுந்து போனான்<br/>
தமெ் முறை துறந்து வென்ற  செங்கள மருங்கிற் சேர்ந்தான்.	       6.18.216<br/>
<br/>
போர்க்களம் இருள் சூழ்ந்திருத்தல்<br/>
<br/>
இழிந்து எழும் காள மேகம்,  எறிகடல் அனைய மற்றும்<br/>
ஒழிந்தன, நீல வண்ணம்  உள்ளன எல்லாம் ஒக்கப்<br/>
பிழிந்து அது காலம் ஆகக்  காளிமைப் பிழம்பு போதப்<br/>
பொழிந்தது போன்றது அன்றே  பொங்கி இருள் கங்குல் போர்வை.	       6.18.217<br/>
<br/>
இராமன் அனலம்பில் இருளை அகற்றல்<br/>
<br/>
ஆர் இருள் அன்னது ஆக,  ஆயிர நாமத்து அண்ணல்,<br/>
சீரிய அனலித் தெய்வப்  படைக்கலம் தரெிந்து வாங்கி,<br/>
பாரிய விடுத்தலோடும்,  பகை இருள் இரிந்து பாற,<br/>
சூரியன் உச்சி உற்றால்  ஒத்ததால் உலகின் சூழல்.	       6.18.218<br/>
<br/>
இராமன் போர்க்களத்தைக் காணுதல்<br/>
<br/>
படை உறு பிணத்தின் பம்மல்  பருப்பதம் துவன்றி, பல்வேறு<br/>
இடை உறு குருதி வெள்ளத்து,  எறிகடல் எழுநீர் பொங்கி,<br/>
உடை உறு தலைக்கை அண்ணல்  உயிர் எலாம் ஒருங்கி உண்ணும்<br/>
கடை உறு காலத்து ஆழும்  உலகு அன்ன களத்தைக் கண்டான்	       6.18.219<br/>
<br/>
இராமன் இலக்குவனைக் காணுதல்<br/>
<br/>
பிணம் பெருங் குன்றினூடும்,  குருதி நீர்ப் பெருக்கினூடும்,<br/>
நிணப்பெருஞ் சேற்றி னூடும்,  படைக்கல நெருக்கி னூடும்,<br/>
மணப் பெருங் களத்தில் மோடி  மங்கல வாழ்க்கை வைப்பில்<br/>
கணத்திலும் பாதிப் போதில்  தம்பியைச் சென்று கண்டான்.	       6.18.220<br/>
<br/>
இராமன் இலக்குவன் மேல் வீழ்ந்து அழுது அரற்றல்  (8353-8354)<br/>
<br/>
அய்யவன் ஆக்கை தன்மேல்  விழுந்து, மார்பு அழுந்தப் புல்லி,<br/>
‘உய்யலன் ‘என்ன ஆவி  உயிர்த்து உயிர்த்து, உருகுகின்றான்,<br/>
பெய் இரு தாரைக்கண்ணன்;  பெருந்துளி பிறங்க, வானின்<br/>
வெய்யவன் தன்னைச் சேர்ந்த  நீல்நிற மேகம் ஒத்தான்.	       6.18.221<br/>
<br/>
உழைக்கும்; வெய்து உயிர்க்கும்;  ஆவி உருகும்; போய் உணர்வு, சோரும்;<br/>
இழைக்குவது அறிதல் தேற்றான்,  ‘இலக்குவா! இலக்குவா! ‘என்று,<br/>
அழைக்கும்; தன் கையை வாயின்,  மூக்கின் வைத்து, அயர்க்கும்; ‘ஐயா!<br/>
பிழைத்தியோ! ‘என்னும்  மெய்யே பிறந்தேயும் பிறந்திலாதான்.	       6.18.222<br/>
<br/>
இராமனுடைய தாய்மைச் செயல்கள்<br/>
<br/>
தாமரைக் கையால் தாளைத்  தைவரும்; குறங்கைத் தட்டும்;<br/>
தூமலர்க் கண்ணை நோக்கும்;  ‘மார்பிடைத் துடிப்பு உண்டு ‘என்னா,<br/>
ஏமுறும்; விசும்பை நோக்கும்;  எடுக்கும்; தன் மர்பில் ஏற்றும்;<br/>
பூமியில் வளர்த்தும்; ‘கள்வன்  போய் அகன்றானோ? ‘என்னும்	       6.18.223<br/>
<br/>
இராமனுடைய வீரக்குறிப்புகள் (8356-8357)<br/>
<br/>
வில்லினை நோக்கும்; பாச  விசிப்பினை நோக்கும்; வீயா<br/>
அல்லினை நோக்கும்; வானத்து  அமரரை நோக்கும்; பாரைக்<br/>
கல்லுவன் வேரோடு என்னும்;  பவள வாய் கறிக்கும் மற்றோர்<br/>
சொல்லினை நோக்கும்; தன்பொற்  புகழினை நோக்கும் தோளான்	       6.18.224<br/>
<br/>
வீரரை எல்லாம் நோக்கும்;  விதியினை நோக்கும்; வீரப்<br/>
பார வெஞ் சிலையை நோக்கும்;  பகழியை நோக்கும்; ‘பாரில்<br/>
யார் இதுபட்டார் ‘என்போல்  எளிவந்த வண்ணம்? ‘என்னும்;<br/>
நேரிது, பெரிது ‘என்று ஓதும்  அளவையின் நிமிர நின்றான்.	       6.18.225<br/>
<br/>
இராமன் வீடணனோடு நொந்து கொள்ளுதல்<br/>
<br/>
“‘எடுத்தபோர், இலங்கை வேந்தன்  மைந்தனோடு இளைய கோவுக்கு<br/>
அடுத்தது ‘‘ என்று என்னை  வல்லை அழைத்திலை, அரவின் பாசம்<br/>
தொடுத்த கை தலையினோடும் துணித்து  உயிர் துடைக்க; என்னைக்<br/>
கெடுத்தனை; வீடணா! நீ ‘  என்றனன் கேடு இலாதான்.	       6.18.226<br/>
<br/>
வீடணன் தான் சொல்லாமைக்குக் காரணம் கூறுதல்  (8359-8364)<br/>
<br/>
அவ் உரை அருளக் கேட்டான்,  அழிகின்ற அரக்கன் தம்பி<br/>
‘இவ் வழி, அவன் வந்து ஏற்பது  அறிந்திலம்; எதிர்ந்த போதும்,<br/>
“வெவ்வழியவனே தோற்கும் “  என்பது விரும்பி நின்றேன்,<br/>
தெய்வ வன் பாசம் செய்த  செயல், இந்த மாயச் செய்கை.	       6.18.227<br/>
<br/>
 ‘அற்று அதிகாயன் ஆக்கை,  தலை இலது ஆக்கி, ஆண்ட<br/>
வெற்றியன் ஆய வீரன்  மீண்டிலன், “இலங்கை மேல் நாள்<br/>
பெற்றவன் எய்தும் ‘‘ என்னும்  பெற்றியை உன்னி; பின் போது,<br/>
உற்றனன் மைந்தன்; தானை  நாற்பது வெள்ளத் தோடும்.	       6.18.228<br/>
<br/>
 ‘ஈண்டு, நம் சேனை வெள்ளம்  இருபதிற்று இரட்டி மாள,<br/>
தூண்டினன், பகழி மாரி;  தலைவர்கள் தொலைந்து சோர,<br/>
மூண்டு எழு போரில், பாரில்  முறைமுறை முடித்தான்; பின்னர்,<br/>
ஆண்தகையோடும் ஏற்றான்,  ஆயிரம் மடங்கல் தேரான்.	       6.18.229<br/>
<br/>
 ‘அனுமன் மேல் நின்ற ஐயன்  ஆயிரம் தேரும் மாய,<br/>
தனு வலம் காட்டி, பின்னை,  நாற்பது வெள்ளத் தானை<br/>
பனி எனப் படுவித்து, அன்னான்  பலத்தையும் தொலைத்து, “பட்டான்<br/>
இனி ‘‘ என வயிர வாளி,  எண் இல, நிறத்தின் எய்தான்.	       6.18.230<br/>
<br/>
 ‘ஏ உண்ட பகுவாய் ஊடு  குருதிநீர் இழிய நின்றான்,<br/>
தூவுண்ட தானை முற்றும்  பட, ஒரு தமியன் சோர்வான்;<br/>
“போவுண்டது என்னின், ஐய!  புணர்க்குவன் மாயம் “ என்று,<br/>
பாவுண்ட கீர்த்தி யானுக்கு  உணர்த்தினன்; பரிதி பட்டான்.	       6.18.231<br/>
<br/>
 ‘மாயத்தால் இருண்டது ஆழி  உலகு எலாம்; வஞ்சன், வானில்<br/>
போய், அத்தானுடைய வஞ்ச  வரத்தினால் ஒளிந்து, பொய்யின்<br/>
ஆயத்தார்ப் பாசம் வீசி  அயர்வித்தான், அம்பின் வெம்பும்<br/>
காயத்தான் ‘என்னச் சொல்லி,  வணங்கினான், கலுழும் கண்ணான்.	       6.18.232<br/>
<br/>
வீடணன், யாரும் இறந்திலர் என்று  இராமனைத் தேற்றுதல்<br/>
<br/>
பின்னரும் வணங்கி, ‘ஏதும்,  பிழைத்திலன் பெரும! யாரும்<br/>
இன் உயிர் துறந்தார் அல்லர்,  இறுக்கிய பாசம் இற்றால்<br/>
புல் நுனைப் பகழிக்கு ஓயும்  தரத்தரோ? புலம்பி உள்ளம்<br/>
இன்னல் உற்று அயரல்; வெல்லாது  அறத்தினைப் பாவம் ‘என்றான்.	       6.18.233<br/>
<br/>
நாகபாசத்தைப்பற்றி நீ உணர்ந்ததை உரை எனல்<br/>
<br/>
 ‘யார் இது கொடுத்த தேவன்?  என்னை ஈது? இதனைத் தீர்க்கும்<br/>
காரணம் யாது? நின்னால் உணர்ந்தது  கழறிக் காண் ‘என்று,<br/>
ஆரியன் வினவ, அண்ணல்  வீடணன், ‘அமல! சாலச்<br/>
சீரிது ‘என்று, அதனை, உள்ள  பரிசு எலாம், தரெியச் சொன்னான்	       6.18.234<br/>
<br/>
வீடணன் கூறும் பாசத்தின் வரலாறு<br/>
<br/>
 ‘ஆழி அம் செல்வ! பண்டு இவ்  அகலிடம் அளித்த அண்ணல்<br/>
வேள்வியில் படைத்தது; ஈசன்  வேண்டினன் பெற்று, வெற்றித்<br/>
தாழ்வு அறு சிந்தையோற்குத்  தவத்தினால் அளித்தது; ஆணை!<br/>
ஊழியின் நிமிர்ந்த காலத்து  உருமினது; ஊற்றம் ஈதால்.	       6.18.235<br/>
<br/>
பாசத்தின் ஆற்றல்<br/>
<br/>
அன்னதன் ஆற்றல் அன்றே  ஆயிரம் கண்ணினானைப்<br/>
பின் உற வயிரத் திண் தோள்  பிணித்தது, பெயர்த்து ஒன்று எண்ணி<br/>
என், இனி? அனுமன் தோளை  இறுக்கியது இதனால் ஆண்டும்;<br/>
பொன்னுலகு ஆளும் செல்வம்  துறந்தது, புலவோர் எல்லாம்.	       6.18.236<br/>
<br/>
பாசம் நீக்கும் வகையிலது என்றல்<br/>
<br/>
தான் விடின் விடுதல் அன்றிச்  சதுமுகன் முதல்வர் ஆய<br/>
வான் விடின் விடாது; மற்று,  இம்மண்ணினை எண்ணி என்னே!<br/>
ஊன் விட, உயிர் போய் நீங்க,  நீங்கும்; வேறு உய்தி இல்லை;<br/>
தேன் விடு துளபத் தாராய்!  இது இதன் செய்கை ‘என்றான்.	       6.18.237<br/>
<br/>
இராமன் சினந்து கூறுதல் (8370-8372)<br/>
<br/>
 ‘ஈந்துள தேவர்மேலே எழுகெனோ?  உலகம் யாவும்<br/>
தீய்ந்து உக நூறி, யானும்  தீர்கெனோ? இலங்கை சிந்தப்<br/>
பாய்ந்து, அவர் சுற்றம் முற்றும்  படுப்பெனோ? இயன்ற பண்போடு<br/>
ஏய்ந்தது பகர்தி ‘என்றான்,  இமையவர் இடுக்கண் தீர்ப்பான்.	       6.18.238<br/>
<br/>
‘வரம் கொடுத்து இனைய பாசம்  வழங்கினான் தானே நேர்வந்து<br/>
இரங்கிடத் தக்கது உண்டேல்,  இகழ்கிலென்; இல்லை என்னின்<br/>
உரம் கெடுத்து, உலகம் மூன்றும்,  ஒருவன் ஓர் அம்பிற் சுட்ட<br/>
புரங்களின் தீய்த்து, காண்பேன்  பொடி ஒரு கடிகைப் போழ்தின்.	       6.18.239<br/>
<br/>
 ‘எம்பியே இறக்கும் என்னில்  எனக்கு இனி, இலங்கை வேந்தன்<br/>
தம்பியே! புகழ்தான் என்னை?  பழி என்னை? அறம் தான் என்னை?<br/>
நம்பியே என்னைச் சேர்ந்த  நண்பரின்; நல்ல ஆமே,<br/>
உம்பரும் உலகத்து உள்ள  உயிர்களும், உதவி பார்த்தால்?	       6.18.240<br/>
<br/>
இராமனது சினம் மாறுதல்<br/>
<br/>
என்று கொண்டு இயம்பி ‘ஈண்டு இங்கு  ஒருவன் ஓர் இடுக்கண் செய்ய<br/>
வென்று, அரும் உலகை மாய்த்தல்  விதி அன்றால் ‘என்றா விம்மி,<br/>
நின்று நின்று, உன்னி உன்னி,  நெடிது உயிர்த்து அலக்கண் உற்றான்;<br/>
தன்துணைத் தம்பி தன்மேல்,  துணைவர்மேல் தாழ்ந்த, அன்பான்.	       6.18.241<br/>
<br/>
இலக்குவன் வீயின் இராமனும் வீவதாக எண்ணுதல்<br/>
<br/>
மீட்டும் வந்து இளைய வீரன்  வெற்பு அன்ன விசயத் தோளைப்<br/>
பூட்டுறு பாசம் தன்னைப்  பல்முறை புரிந்து நோக்கி,<br/>
‘வீட்டியது என்னின், பின்னை  வீவென் ‘என்று எண்ணும் வேதத்<br/>
தோட்டியின் தொடக்கில் நிற்கும்  துணைக் கைம் மால் யானை அன்னான்.	       6.18.242<br/>
<br/>
கருடன் வருகை<br/>
<br/>
இத் தன்மை எய்தும் அளவின்கண்,  நின்ற இமையோர்கள் அஞ்சி, ‘இதுபோய்<br/>
எத் தன்மை எய்தி முடியும் கொல்? ‘  என்று குலைகின்ற எல்லை இதன்வாய்,<br/>
அத் தன்மை கண்டு, புடைநின்ற  அண்ணல் கலுழன்தன் அன்பின் மிகையால்<br/>
சித்தம் நடுங்கி, இதுதீர, மெள்ள,  இருள் ஊடு வந்து தரெிவான்.	       6.18.243<br/>
<br/>
கலுழன் இறகுகளின் சிறப்பு (8376-8377)<br/>
<br/>
அசையாத சிந்தை அரவால் அனுங்க,  அழியாத உள்ளம் அழிவான்,<br/>
இசையான் இலங்கை அரசோடும் அண்ணல்  அருள்தன்மை கண்டு பெயர்வான்,<br/>
விசையால் அனுங்க வடமேரு வையம்,  ஒளியால் விளங்க இமையாத்<br/>
திசையானை கண்கள் முகிழா ஒடுங்க  நிறைகால் வழங்கு சிறையான்.	       6.18.244<br/>
<br/>
காதங்கள் கோடி கடைசென்று  காணும் நயனங்கள் வாரி கலுழ<br/>
கேதங்கள் கூர, அயர்கின்ற வள்ளல்  திருமேனி கண்டு, கிளர்வான்,<br/>
சீதம் கொள் வேலை அலை சிந்த,  ஞாலம் இருள் சிந்த, வந்த சிறையான்,<br/>
வேதங்கள் பாட; உலகங்கள் யாவும்  வினை சிந்த; நாகம் மெலிய.	       6.18.245<br/>
<br/>
கலுழனுடைய மேனியும் மணிமுடியும் (8378-8379)<br/>
<br/>
அல்லைச் சுருட்டி, வெயிலைப் பரப்பி,  அகல் ஆசை எங்கும் அழியா<br/>
வில்லைச் செலுத்தி, நிலவைத்  தரெுட்டி, விரிகின்ற சோதி மிளிர,<br/>
எல்லைக் குயிற்றி எரிகின்ற மோலி,  இடை நின்ற மேரு எனும் அத்<br/>
தொல்லைப் பொருப்பின் மிசையே விளங்கு  சுடரோனின் மும்மை சுடர.	       6.18.246<br/>
<br/>
நன்பால் விளங்கு மணி கோடியோடு,  நளிர்போது, செம்பொன் முதலாத்<br/>
தன் பால் இயைந்த நிழல் கொண்டு அமைந்த  தழுவாது வந்து தழுவ,<br/>
மின் பால் இயன்றது ஒருகுன்றம் வானின்  மிளிர்கின்றது என்ன, வெயிலோன்<br/>
தனெ்பால் எழுந்து, வடபால் நிமிர்ந்து  வருகின்ற செய்கை தரெிய.	       6.18.247<br/>
<br/>
கலுழன் இராமனைக் கண்டு தொழுதல்<br/>
<br/>
பல்நாகர் சென்னி மணி கோடி கோடி  பலகொண்டு செய்த வகையால்<br/>
மின்னால் இயன்றது எனலாய் விளங்கு  மிளிர்பூண் வயங்க, வெயில்கால்<br/>
பொன்னால் இயன்ற நகை ஓடை பொங்க,  வனமாலை மார்பு புரள,<br/>
தொல் நாள் பிரிந்த துயர்தீர அண்ணல்  திருமேனி கண்டு, தொழுவான்	       6.18.248<br/>
<br/>
கலுழன் தொழும் இயல்பு<br/>
<br/>
முடிமேல் நிமிர்ந்து முகிழ் ஏறு கையன்,  முகில்மேல் நிமிர்ந்த ஒளியான்,<br/>
அடிமேல் விழுந்து பணியாமல் நின்ற  நிலை உன்னி உன்னி அழிவான்,<br/>
கொடிமேல் இருந்து, இவ் உலகு ஏழொடு ஏழு  தொழநின்ற கோளும் இலனாய்,<br/>
படிமேல் எழுந்து வருவான், விரைந்து,  பலகால் நினைந்து, பணிவான்;	       6.18.249<br/>
<br/>
கலுழன் விண்ணில் நின்றே இராமனது தெய்வநிலையை நினைந்து துதிப்பது (8382-8393)<br/>
<br/>
 ‘வந்தான் மறைந்து பிரிவால் வருந்து  மலர்மேல் அயன்தன் முதலோர்<br/>
தம் தாதை தாதை இறைவா!  பிறந்து விளையாடுகின்ற தனியோய்!<br/>
சிந்தாகுலங்கள் களைவாய்! தளர்ந்து  துயர்கூரல் என்ன செயலோ?<br/>
எந்தாய்! வருந்தல், உடையாய்! வருந்தல்,  என, இன்ன, பன்னி மொழிவான்.	       6.18.250<br/>
<br/>
 ‘தேவாதி தேவர் பலராலும் முந்து  திருநாமம் ஓது செயலோய்!<br/>
மூவாது எந் நாளும் உலகு ஏழொடு ஏழும்  அரசாளும் மேன்மை முதல்வா!<br/>
மேவாத இன்பம் அவைமேவி, மேவ  நெடு வீடு காட்ட முடியாய்!<br/>
ஆவாய்! வருந்தி அழிவாய்கொல்! ஆர், இவ்  அதிரேக மாயை அறிவார்?	       6.18.251<br/>
<br/>
 ‘எழுவாய், எவர்க்கும் முதலாகி, ஈறு ஒரு  இடை ஆகி; எங்கும் உளையாய்,<br/>
வழுவாது எவர்க்கும் வரம் ஈயவில்லை;  அவரால் வரங்கள் பெறுவாய்;<br/>
தொழுவாய் உணர்ச்சி தொடராத தன்மை  உருவாய் மறைந்து; துயரால்<br/>
அழுவாய் ஒருத்தன் உளைபோலும்! ஆர் இவ்  அதிரேக மாயை அறிவார்	       6.18.252<br/>
<br/>
 ‘உன் ஒக்க வைத்த இருவர்க்கும் ஒத்தி;  ஒருவர்க்கும் உண்மை உரையாய்;<br/>
முன் ஒக்க நிற்றி; உலகு ஒக்க ஒத்தி;  முடிவு ஒக்கின், என்றும் முடியாய்;<br/>
“என் ஒக்கும், இன்ன செயலோ இது? “ என்னில்  இருள் ஒக்கும் என்று விடியாய்;<br/>
அந் நொப்பமேகொல்? பிறிதேகொல்? ஆர் இவ்  அதிரேக மாயை அறிவார்?	       6.18.253<br/>
<br/>
வாழ் நாள் அளித்தி, முடியாமல்; நீதி  வழுவாமல் நிற்றி மறையாய்;<br/>
பேணாய், உனக்கு ஓர்பொருள் வேண்டும் என்று;  பெறுவான் அருத்தி பிழையாய்,<br/>
ஊணாய் உயிர்க்கும் உயிராகி நிற்கும்  உணர்வு ஆதி; பெண்ணின் உருவாய்<br/>
ஆணாகி; மற்றை அலியாதி! ஆர் இவ்  அதிரேக மாயை அறிவார்?	       6.18.254<br/>
<br/>
“தான் அந்தம் இல்லை; பல “ என்னும்,  ஒன்று; “தனி “ என்னும், ஒன்று, “தவிரா<br/>
ஞானம் தொடர்ந்த சுடர் ‘‘ என்னும், ஒன்று;  ‘‘நயனம் தொடர்ந்த ஒளியால்,<br/>
வானம் தொடர்ந்த பதம் ‘‘ என்னும், ஒன்று;  மறைநாலும் அந்தம் அறியாது,<br/>
“ஆனந்தம்“ என்னும், “அயல்“ என்னும்!  ஆர் இவ் அதிரேக மாயை அறிவார்?	       6.18.255<br/>
<br/>
 ‘மீளாத வேதம், முடிவின்கண், நின்னை  மெய்யாக மெய்யின் நினையும்<br/>
“கேளாக நிற்றி; பிற வேறு, பேசு  கெடுவார்கள் சொன்ன கடவாய்;<br/>
மாளாத நீதி இகழாமை நின் கண்  அபிமானம் உள்ள வறியோர்<br/>
ஆளாயும் வாழ்தி; அரசாள்தி! ஆர், இவ்  அதிரேக மாயை அறிவார்?	       6.18.256<br/>
<br/>
சொல் ஒன்று உரைத்தி; பொருளாதி; தூய  மறையும் துறந்து, திரிவாய்;<br/>
வில் ஒன்று எடுத்தி; சரம் ஒன்று எடுத்தி;  மிளிர்சங்கம் அம் கை உடையாய்!<br/>
‘கொல் ‘என்று உரைத்தி; கொலை உண்டு நிற்றி;  கொடியாய் உன் மாயை அறியேன்;<br/>
அல்லென்று நிற்றி; பகல் ஆதி! ஆர், இவ்  அதிரேக மாயை அறிவார்?	       6.18.257<br/>
<br/>
 ‘மறந்தாயும் ஒத்தி; மறவாயும் ஒத்தி;  மயலாரும் யானும் அறியேன்<br/>
துறந்தாயும் ஒத்தி; துறவாயும் ஒத்தி;  ஒருதன்மை சொல்ல அரியாய்;<br/>
பிறந்தாயும் ஒத்தி, பிறவாயும் ஒத்தி,  பிறவாமல் நல்கு பெரியோய்!<br/>
அறம்தான் நிறுத்தல் ஆரிது ஆக! ஆர், இவ்  அதிரேக மாயை அறிவார்?	       6.18.258<br/>
<br/>
 ‘வினைவர்க்கு முற்றும் உடனே படைத்தி;  அவைசெய்தி, ஒன்றும் விழையாய்<br/>
நினைவர்க்கு, நெஞ்சின் உறு காமம் முற்றி,  அறியாமை நிற்றி; நிமிரா;<br/>
முனைவர்க்கும் முத்தி, அமரர்க்கும் ஒத்தி,  முழுமூடர் என்றும் முதலோர்<br/>
அனைவர்க்கும் ஒத்தி, அறியாமை ஆர் இவ்  அதிரேக மாயை அறிவார்?	       6.18.259<br/>
<br/>
 ‘எறிந்தாரும் ஏறு படுவாரும், இன்ன  பொருள்கண்டு இரங்குபவரும்,<br/>
செறிந்து ஆயது உண்மை எனல் ஆய தன்மை  தரெிகின்றது, உன்தன் இடையே;<br/>
பிறிந்தார் பிறிந்த பொருேளாடு போதி;  பிறியாது நிற்றி பெரியோய்!<br/>
அறிந்தார் அறிந்த பொருள் ஆதி ஆர் இவ்  அதிரேக மாயை அறிவார்?	       6.18.260<br/>
<br/>
 ‘பேர் ஆயிரங்கள் உடையாய்; பிறந்த  பொருள்தோறும் நிற்றி, பிரியாய்;<br/>
தீராய்; பிறந்து திரிவாய், திறம்தொறு;  அவை தேறும் என்று; சிதையாய்,<br/>
கூர் ஆழி அம்கை உடையாய்;  திரண்டு ஓர் உரு ஆய கோடல் உரி போல்,<br/>
ஆராயின், ஏதும் இலை ஆதி ஆர், இவ்  அதிரேக மாயை அறிவார்? ‘	       6.18.261<br/>
<br/>
கருடன் இராமனை நெருங்குதல்<br/>
<br/>
என்று, இன்ன பன்னி அழிவான், எறிந்த  எரிசோதி கீற, இருள்போய்,<br/>
பொன் துன்னி அன்ன வெயில் வீசுகின்ற  பொருள் கண்டு, நின்ற புகழோன்<br/>
நின்று உன்னி உன்னி, ‘இவன் யாவன்? ‘என்று  நிமிர்கின்ற எல்லை, நிமிரச்<br/>
சென்று, உன்னும் முன்னம், உடன் ஆயினான்,  இவ் உலகு ஏழும் மூடு சிறையான்.	       6.18.262<br/>
<br/>
கலுழன் வந்தவுடன் நாகபாசம் அகலுதல் (8395-8396)<br/>
<br/>
வாசம் கலந்த மரைநாள நூலின்  வகை என்பது என்னை? மழை என்று<br/>
ஆசங்கை கொண்ட கொடைமீளி அண்ணல்  சரராமன் வெண்ணெய் அணுகும்,<br/>
தேசம் கலந்த மறைவாணர், செஞ்சொல்  அறிவாளர்; என்று இம்முதலோர்<br/>
பாசம் கலந்த பசிபோல் அகன்ற  பதகன் துரந்த உரகம்.	       6.18.263<br/>
<br/>
பல் ஆயிரத்தின் முடியாத பக்கம்  அவை வீச வந்து படர்கால்<br/>
செல்லா நிலத்தின் இருளாதல், செல்ல,  உடல் நின்ற வாளி சிதறுற்று,<br/>
எல்லா விதத்தும் உணர்வோடும் எண்ணி  அறனே இழைக்கும் உரவோன்<br/>
வல்லான் ஒருத்தன் இடையே படுத்த  வடு ஆன, மேனி வடுவும்.	       6.18.264<br/>
<br/>
வானரசேனை உயிர்பெற்று எழுதல்<br/>
<br/>
தருமத்தின் ஒன்றும் ஒழுகாத செய்கை  தழுவிப் புணர்ந்த தகையால்<br/>
உரும் ஒத்த வெங்கண், வினை தீய, வஞ்சர்  உடல் உய்ந்தது இல்லை; உலகின்<br/>
கருமத்தின் நின்ற கவிசேனை வெள்ளம்,  மலர்மேல் அவ் வள்ளல் கடைநாள்<br/>
நிருமித்த என்ன, உயிரோடு எழுந்து  நிலைநின்ற, தெய்வ நெறியால்.	       6.18.265<br/>
<br/>
இலக்குவன் எழக்கண்ட இராமன் மகிழ்ச்சி<br/>
<br/>
இளையான் எழுந்து தொழுவானை, அன்பின்,  இணை ஆர மார்பின் அணையா,<br/>
‘விளையாத துன்பம் விளைவித்த தெய்வம்  வெளிவந்தது ‘என்ன வியவா,<br/>
இளையார்கள் அன்ன துணையோரை,  ஆவி கெழுவா, எழுந்து தழுவா<br/>
முளையான திங்கள் உகிரான்முன் வந்து,  முறைநின்ற வீரன் மொழிவான்.	       6.18.266<br/>
<br/>
இராமன் கருடனை யாரென வினவி அவன் உதவியைப் பாராட்டுதல் (8399-8401)<br/>
<br/>
 ‘ஐய! நீ யாரே? எங்கள் அருந்தவப்  பயத்தினான் வந்து, இங்கு<br/>
எய்தினை; உயிரும் வாழ்வும்  ஈந்தனை; எம்மனோரால்<br/>
கையுறை கோடற்கு ஒத்த  காட்சியை அல்லை; மீட்சி<br/>
செய்திறம் இலையால் ‘என்றான்  தேவர்க்கும் தரெிகிலாதான்.	       6.18.267<br/>
<br/>
 ‘பொருளினை உணர வேறு புறத்தும்  ஒன்று உண்டோ, புந்தித்<br/>
தரெுளினை உடையர் ஆயின்? செயல்  அருங் கருணைச் செல்வ!<br/>
மருளினில் வரவே, வந்த வாழ்க்கை  ஈது ஆகின், வாயால்<br/>
அருளினை என்னின், எய்த அரியன  உளவோ? ஐய!	       6.18.268<br/>
<br/>
 ‘கண்டிலை, முன்பு; சொல்லக்  கேட்டிலை; கடன் ஒன்று எம்பால்<br/>
கொண்டிலை; கொடுப்பது அல்லால்,  குறை இலை; இது நின் கொள்கை;<br/>
“உண்டு, இலை “ என்ன நின்ற  உயிர் தந்த உதவியோனே!<br/>
பண்டு இலை நண்பு; நாங்கள்  செய்வது என்? பகர்தி! என்றான	       6.18.269<br/>
<br/>
கருடன் விடைபெற்றுச் செல்லுதல்<br/>
<br/>
பறவையின் குலங்கள் காக்கும்  பாவகன் “பழைய நின்னோடு<br/>
உறவு உளதன்மை எல்லாம்  உணர்த்துவென்; அரக்கனோடு அம்<br/>
மற வினை முடித்த பின்னர், வருவென் ‘  என்று உணர்த்தி, மாயப்<br/>
பிறவியின் பகைஞ! நல்கு, விடை ‘‘  எனப் பெயர்ந்து போனான்.	       6.18.270<br/>
<br/>
இராமன் கருடனைப் புகழ்தல்<br/>
<br/>
ஆரியன் அவனை நோக்கி,  ‘ஆயிருர் உதவி, யாதும்<br/>
காரியம் இல்லான் போனான்;  கருணையோர் கடமை ஈதால்;<br/>
பேர் இயலாளர், “செய்கை  ஊதியம் பிடித்தும் “ என்னார்;<br/>
மாரியை நோக்கிக் கைம்மாறு  இயற்றுமோ, வையம்? ‘என்றான்.	       6.18.271<br/>
<br/>
அனுமன் ஆரவாரம் செய்யலாம் என்பது<br/>
<br/>
“இறந்தனன், இளவல் “ என்னா,  இறைவியும் இடுக்கண் எய்தும்;<br/>
மறந்தனர் உறங்கு கின்ற  வஞ்சரும் மறுகி, “மீளப்<br/>
பிறந்தனர் ‘‘ என்று கொண்டு, ஓர்  பெரும்பயம் பிடிப்பர் அன்றே,<br/>
அறந்தரும் சிந்தை ஐய!  ஆர்த்தும் என்று அனுமன் சொன்னான்	       6.18.272<br/>
<br/>
அனுமன் கருத்திற்கு இராமன் உடன்படல்<br/>
<br/>
 ‘அழகிது ‘என்று அண்ணல் கூற,  ஆர்த்தனர் கடல்கள் அஞ்சிக்<br/>
குழைவுற, அனந்தன் உச்சிக்  குன்றின் நின்று அண்ட கோளம்<br/>
எழ மிசை, உலகம் மேல்மேல்  ஏங்கிட, இரிந்து சிந்தி<br/>
மழைவிழ, மலைகள் கீற,  மாதிரம் பிளக்க மாதோ.	       6.18.273<br/>
<br/>
வானரங்களின் ஆரவாரத்தை இராவணன் கேட்டல்<br/>
<br/>
பழிப்பு அருஞ் சிந்தையாள்பால்  சிந்தனை படர, கண்கள்<br/>
விழிப்பு இலன், மேனிசால  வெதும்பினன், ஈசன் வேலும்<br/>
குழிப்பு அரிது ஆய மார்பை  மன்மதன் கொற்ற வாளி<br/>
கிழிப்புற, உயிர்ப்பு வீங்கிக்  கிடந்த வாள் அரக்கன் கேட்டான்	       6.18.274<br/>
<br/>
இலங்கையில் துயிலாதார் இருவரே<br/>
<br/>
தாதைசொல் தலைமேல் கொண்ட  தாபதன், தரும மூர்த்தி,<br/>
ஈதைகள் தீர்க்கும் நாமத்து  இராமனை எண்ணி எங்கும்<br/>
சீதையும், அவளை உன்னிச்  சிந்தனை தீர்ந்து தீராப்<br/>
பேதையும், அன்றி, அவ் ஊர்  யார் உளர், துயில் பெறாதார்?	       6.18.275<br/>
<br/>
இராவணன் இந்திரசித்தின் சொல்லை நினைந்து சிரித்தல்<br/>
<br/>
சிங்க ஏறு, அசனை ஏறு  கேட்டலும், ‘சீற்றம் சேனை<br/>
பொங்கியது ‘என்ன மன்னன்  பொருக்கென வெழுந்து, ‘‘போரில்<br/>
மங்கினர் பகைஞர் ‘‘ என்ற  வார்த்தையே வலியது! என்னா,<br/>
அங்கையோடு அங்கை கொட்டி  அலங்கல் தோள் குலுங்க நக்கான்	       6.18.276<br/>
<br/>
ஆரவாரத்தினை இராவணன் பிரித்துணர்வது (8409-8410)<br/>
<br/>
 ‘இடிக்கின்ற அசனி என்ன  இரைக்கின்றது, இராமன் போர் வில்;<br/>
வெடிக்கின்றது அண்டம் என்ன,  படுவது தம்பி வில் நாண்;<br/>
அடிக்கின்றது என்னை வந்து  செவிதொறும் அனுமன் ஆர்ப்புப்<br/>
பிடிக்கின்றது உலகம் எங்கும்,  பரிதி சேய் ஆர்ப்பின் வெற்றி.	       6.18.277<br/>
<br/>
வானரசேனை பாசத்தினின்று விடுபட்டதை இராவணன் உய்த்துணர்தல்<br/>
<br/>
 ‘அங்கதன் அவனும் ஆர்த்தான்;  அந்தரம் ஆர்க்கின்றானும்,<br/>
வெங்கத நீலன்; மற்றை  வீரரும், வேறு வேறு<br/>
பொங்கினர் ஆர்த்த ஓசை  அண்டத்தின் புறத்தும் போன;<br/>
சங்கை ஒன்று இன்றித் தீர்ந்தார்  பாசத்தை, தருமம் நல்க!	       6.18.278<br/>
<br/>
இராவணன் இந்திரசித்தின் மாளிகைக்குப் போதல்<br/>
<br/>
என்பது சொல்லி, பள்ளிச்  சேக்கை நின்று இழிந்து, வேந்தன்,<br/>
ஒன்பது கோடி வாள் கை  அரக்கர் வந்து உழையின் சுற்ற,<br/>
பொன்பொதி விளக்கம் கோடிப்  பூங்குழை மகளிர் ஏந்த,<br/>
தன் பெருங் கோயில் நின்றும்  மகன் தனிக் கோயில் சார்ந்தான்	       6.18.279<br/>
<br/>
உடன் சென்ற மகளிர் (8412-8415)<br/>
<br/>
தாங்கிய துகிலார், மெள்ளச்  சரித்து வீழ் குழலார், தாங்கி<br/>
வீங்கிய உயிர்ப்பார் விண்ணை  விழுங்கிய முலையார், மெல்லத்<br/>
தூங்கிய விழியார், தள்ளித்  துளங்கிய நடையார், வல்லி<br/>
வாங்கிய மருங்கின் மாதர்,  அனந்தரால் மயங்கி வந்தார்.	       6.18.280<br/>
<br/>
பானமும், துயிலும், கண்ட  கனவும், பண்கனிந்த பாடல்<br/>
கானமும், தள்ளத் தள்ள,  களியொடும் கள்ளம் கற்ற,<br/>
மீனினும் பெரிய, வாள் கண்  விழிப்பது முகிழ்ப்பது ஆக,<br/>
வானவர் மகளிர் போனார்,  மழலை அம் சதங்கை மாழ்க.	       6.18.281<br/>
<br/>
மழையிழை நீலம் ஊட்டி,  வாசமும் புகையும் மாட்டி<br/>
உழை உழை சுருட்டி, மென்பூ  குவித்து இடைக்கு இடையூறு என்னாப்<br/>
பிழையுடை நுதலார் செய்த  பெருங் குழல் கருங் கண் செவ்வாய்<br/>
இழை அணி மகளிர் சூழ்ந்தார்,  அனந்தரால் இடங்கள் தோறும்	       6.18.282<br/>
<br/>
தேனிடை, கரும்பில், பாலில்,  அமுதினில் கிளவி தேடி,<br/>
மானிடை, கயலில், வாளில்,  மலரிடை நயனம் வாங்கி,<br/>
மேல் நடை அனைய மற்றும்  நல்வழி நல்க வேண்டி,<br/>
வானுடை அண்ணல் செய்த  மங்கையர் மருங்கு சென்றார்.	       6.18.283<br/>
<br/>
ஆரவாரம் கேட்டு அரக்கரும் அரக்கியரும் நடுங்குதல்<br/>
<br/>
தொடங்கிய ஆர்ப்பின் ஓசை  செவிப் புலம் தொடர்தலோடும்,<br/>
இடங்கரின் வயப் போத்து அன்ன  எறுழ்வலி அரக்கர் யாரும்,<br/>
மடங்கலின் முழக்கம் கேட்ட  வான்கரி ஒத்தார்; மாதர்<br/>
அடங்கலும் அசனி கேட்ட  அளை உறை அரவம் ஒத்தார்.	       6.18.284<br/>
<br/>
இராவணன் படுக்கையில் புண்ணோடு புரளும் இந்திரசித்தினைக் காணுதல்<br/>
<br/>
அரக்கனும் மைந்தன் வைகும்  ஆடகத்து அமைந்த மாடம்<br/>
பொருக்கெனச் சென்று புக்கான்,  புண்ணினிற் குமிழி பொங்கத்<br/>
தரிக்கிலன் மடங்கல் ஏற்றால்  தொலைப்பு உண்டு சாய்ந்து போன,<br/>
கருக் கிளர் மேகம் அன்ன,  களிறு அனையானைக் கண்டான்.	       6.18.285<br/>
<br/>
இந்திரசித்தின் துன்ப நிலைக்குக் காரணம் வினவுதல்<br/>
<br/>
எழுந்து அடி வணங்கல் ஆற்றான்,  இருகையும் அரிதின் ஏற்றித்<br/>
தொழும் தொழிலானை நோக்கித்  துணுக்குற்ற மனத்தன் ஆகி<br/>
அழுங்கினை, ‘மைந்த! என்னை  அடுத்தது? ‘என்று எடுத்துக் கேட்டான்.<br/>
புழுங்கின உள்ளத் தானும்  இனையன புகலல் உற்றான்.	       6.18.286<br/>
<br/>
இந்திரசித்தின் மறுமொழி (8419-8422)<br/>
<br/>
 ‘உருவின் உரத்தை முற்றும்,  உலப்பு இல உதிரம் வற்றப்<br/>
பருகின, அளப்பிலாத  பகழிகள்; கவசம் பற்று அற்று<br/>
அருகின; பின்னை, சால  அலசினென்; ஐய! கண்கள்<br/>
செருகின அன்றே, யானும்  மாயையில் தீர்ந்திலேனேல்?	       6.18.287<br/>
<br/>
இந்திரன், விடையின் பாகன்,  எறுழ்வலிக் கலுழன் ஏறும்<br/>
சுந்தரன், அருக்கன், என்று இத்  தொடக்கத்தார் தொடர்ந்த போரில்<br/>
நொந்திலன்; இனையது ஒன்றும்  நுவன்றிலன்; மனிதன் நோன்மை,<br/>
மந்தரம் அனைய தோளாய்!  வரம்பு உடைத்து அன்று மன்னோ.	       6.18.288<br/>
<br/>
“இளையவன் தன்மை ஈதால்;  இராமனது ஆற்றல் எண்ணில்,<br/>
தளை அவிழ் அலங்கல் மார்ப!  நம்வயின் தங்கிற்று அன்றால்,<br/>
விளைவு கண்டு உணர்வது அல்லால்,  வென்றிமேல் விளையும் என்ன<br/>
உளை; அது அன்று; “ என்னச் சொன்னான்  உற்றுளது உணர்ந்திலாதான்.	       6.18.289<br/>
<br/>
 ‘வென்றது பாசத்தாலும்,  மாயையின் விளைவினாலும்;<br/>
கொன்றது, குரக்கு வீரர்  தம்மொடு அக் கொற்றத் தோனை;<br/>
நின்றனன், இராமன் இன்னும்;  நிகழ்ந்தவா நிகழ்க மேன்மேல் ‘<br/>
என்றனன்; என்னக் கேட்ட  இராவணன் இதனைச் சொன்னான்.	       6.18.290<br/>
<br/>
இராவணன் பகைவரின் போரொலி கேட்டிலையோ எனல்<br/>
<br/>
 ‘வார்கழல் கால! மற்று அவ்  இலக்குவன் வயிர வில்லின்<br/>
பேர் ஒலி அரவம் விண்ணைப்  பிளந்திடக், குரங்கு பேர்ந்த,<br/>
கார் ஒலி மடங்க, வேலை  கம்பிக்க, களத்தின் ஆர்த்த<br/>
போர் ஒலி ஒன்றும் ஐய!  அறிந்திலை போலும்! ‘என்றான	       6.18.291<br/>
<br/>
இந்திரசித்து வியந்து விடை கூறுதல்<br/>
<br/>
 ‘ஐய! வெம் பாசம் தன்னால்  ஆர்ப்புண்டார்; அசனி என்னப்<br/>
பெய்யும் வெஞ்சரத்தால் மேனி  பிளப்புண்டார்; “உணர்வு பேர்ந்தார்<br/>
உய்யுநர் ‘‘ என்று உரைத்தது  உண்மையோ? ஒழிக்க ஒன்றோ?<br/>
செய்யும் என்று எண்ணத் தெய்வம்  சிறிது அன்றோ? தரெியின் அம்மா!	       6.18.292<br/>
<br/>
அப்போது இராவணன் அனுப்பிய தூதுவர் வந்து களத்தில் கண்டதைக் கூறத் தொடங்குதல்<br/>
<br/>
ஈது உரை நிகழும் வேலை,  எய்தியது அறியப் போன<br/>
தூதுவர், விரைவின் வந்தார்,  புகுந்து, அடி தொழுதலோடும்,<br/>
‘யாது அவண் நிகழ்ந்தது? ‘என்ன  இராவணன் இயம்ப, ஈறு இன்று<br/>
ஓதிய கல்வியாளர்  புகுந்துளது உரைக்கலுற்றார்.	       6.18.293<br/>
<br/>
தூதுவர் உரைத்தது (8426-8427)<br/>
<br/>
 ‘பாசத்தால் பிணிப்புண்டாரை,  பகழியால் களப் பட்டாரை,<br/>
தேசத்தார் அரசன் மைந்தன்  இடை இருள் சேர்ந்து நின்றே,<br/>
ஏசத்தான் இரங்கி ஏங்கி,  “உலகு எலாம் எரிப்பென் “ என்றான் :<br/>
வாசத்தார் மாலை மார்ப :  வான் உறை கலுழன் வந்தான்.	       6.18.294<br/>
<br/>
 ‘அன்னவன் வரவு காணா  அயில் எயிற்று அரவம் எல்லாம்<br/>
சின்ன பின்னங்கள் ஆன;  புண்ணொடும் அயர்வு தீர்ந்தார்;<br/>
முன்னையின் வலியர் ஆகி,  மொய்க் களம் நெருங்கி, மொய்த்தார்;<br/>
இன்னது நிகழ்ந்தது ‘என்றார்,  அரக்கன் ஈது எடுத்துச் சொன்னான்.	       6.18.295<br/>
<br/>
இராவணன் வீரமொழி (8428-8430)<br/>
<br/>
ஏத்தருந் தடந்தோள் ஆற்றல்  என்மகன் எய்த பாசம்<br/>
காற்றிடைக் கழித்துத் தீர்த்தான்,  கலுழன் ஆம்; காண்மின், காண்மின்!<br/>
வார்த்தை ஈது ஆயின், நன்றால்,  இராவணன் வாழ்ந்த வாழ்க்கை!<br/>
மூத்தது கொள்கை போலாம்?  என்னுடை முயற்சி எல்லாம்.	       6.18.296<br/>
<br/>
 ‘உண்டு உலகு ஏழும் ஏழும்  உமிழ்ந்தவன் என்னும் ஊற்றம்<br/>
கொண்டவன், என்னோடு ஏற்ற  செருவினில், மறுக்கம் கொண்டான்,<br/>
மண்டலம் திரிந்த போதும்,  மறிகடல் மறைந்த போதும்,<br/>
கண்டிலன் போலும், சொற்ற  கலுழன், அன்று, என்னைக் கண்ணால்?	       6.18.297<br/>
<br/>
 ‘கரங்களில் நேமி சங்கம்  தாங்கிய கரியோன் காக்கும்<br/>
புரங்களும் அழியப் போன  பொழுதில், என் சிலையின் பொங்கி,<br/>
உரங்களின், முதுகின், தோளின்,  உழையுறு சிறையின் உற்ற<br/>
சரங்களும் நிற்கவே கொல்,  வந்தது அவ் அருணன் தம்பி?	       6.18.298<br/>
<br/>
இந்திரசித்தைப் போர்க்குப் போகுமாறு சொல்லுதல்<br/>
<br/>
 ‘ஈண்டு அது கிடக்க; மேன்மேல்  இயைந்தவாறு இயைக! எஞ்சி<br/>
மீண்டவர் தம்மைக் கொல்லும்  வேட்கையே வேட்கும் அன்றே;<br/>
ஆண்தகை! நீயே இன்னும்  ஆற்றுதி, அரும்போர் அன்னோன்<br/>
காண்டலும், நாணும் ‘என்றான்;  மைந்தனும் கருத்தைச் சொன்னான	       6.18.299<br/>
<br/>
இந்திரசித்து நாளைக்குப் போவேன் எனல்<br/>
<br/>
 ‘இன்று ஒரு பொழுதும் தாழ்த்து  என் இகல் பெருஞ் சிரமம் நீங்கி,<br/>
சென்று ஒரு கணத்தில் நாளை  நான்முகன் படைத்த தெய்வ<br/>
வென்றி வெம் படையினால் உன்  மனத்துயர் மீட்பென் ‘என்றான்;<br/>
‘நன்று ‘என அரக்கன் போய்,  தன் நளிமலர்க் கோயில் புக்கான்.	       6.18.300<br/>
------------------<br/>
<hr noshade="" width="50%"/>
<center><h3> 
6.19    படைத் தலைவர் வதைப் படலம்  ( 8433 -8534)</h3>
</center>
வானரர்கள் செய்த ஆரவாரங் கேட்ட படைத்தலைவர் போர் செய்ய இராவணனிடம் விடை கேட்டல்<br/>
<br/>
ஆர்த்து எழும் ஓசை கேட்ட  அரக்கரும் முரசம் ஆர்ப்ப,<br/>
போர்த்தொழில் வேட்கை பூண்டு,  பொங்கினர், புகுந்து மொய்த்தார்,<br/>
தார்த் தட மார்பன் தன்னை,  ‘தா, விடை ‘என்னச் சார்ந்தார்;<br/>
பார்த்தனன், முனிந்து மன்னன்  இனையன பகர்வது ஆனான்.	       6.19.1<br/>
<br/>
மாபெரும் பக்கனும் புகைக் கண்ணனும் தம்மைப் போர் செய்ய அனுப்புமாறு வேண்டுதல்<br/>
<br/>
மாபெரும் பக்கனோடு  வான்புகைக் கண்ணன் வந்து, ‘இங்கு<br/>
ஏவுதி எம்மை ‘என்பார்  தம்முகம் இனிதின் நோக்கி,<br/>
‘போவது புரிதிர் ‘என்னப்  புகறலும், பொறாத தூதர்<br/>
தேவ, மற்று இவர்கள் செய்கை  கேள்! ‘எனத் தரெியச் சொன்னார்	       6.19.2<br/>
<br/>
தூதர்கள் மாபெரும் பக்கன் புகைக் கண்ணன் ஆகிய இருவரது செய்கையைச் சொல்லுதல்<br/>
<br/>
 ‘ஆனையும் பரியும் தேரும்  அரக்கரும் அமைந்த ஆழித்<br/>
தானைகள் வீய, நின்ற  தலைமகன் தனிமை ஓரார்,<br/>
“மானவன் வாளி வாளி! “  என்கின்ற மழலை வாயார்<br/>
போனவர் மீள வந்து  புகுந்தனர் போலும்! ‘என்றார்.	       6.19.3<br/>
<br/>
இராவணன் படைத்தலைவர் மீது கோபங் கொள்ளுதல்<br/>
<br/>
அற்று அவர் கூறலும் ஆர் அழலிற்றாய்<br/>
முற்றிய கோபம் முருங்க முனிந்தான்<br/>
‘இற்று இதுவோ இவர் சேவகம்? ‘என்னா<br/>
‘பற்றுமின்! ‘என்றனன் வெம்மை பயின்றான்.	       6.19.4<br/>
<br/>
என்றலும் எய்தினர் கிங்கரர் என்பார்<br/>
பின்றலினோரை வலிந்து பிடித்தார்<br/>
நின்றனர்; ஆயிடை நீல நிறத்தான்<br/>
‘கொன்றிடுவீர் அலீர்; கொண்மின் இது’என்றான்.	       6.19.5<br/>
<br/>
 ‘ஏற்றம் இனிச்செயல் வேறு இலை; ஈர்வீர்<br/>
நாற்றம் நுகர்ந்து உயர் நாசியை; நாமக்<br/>
கோல்தரு திண் பணை கொட்டினர் கொண்டு ஊர்<br/>
சாற்றுமின் “அஞ்சினர் ” என்று உரைதந்தே ‘.	       6.19.6<br/>
<br/>
மாலி அச் செயலைத் தடுத்துரைத்தல் (8439-8447)<br/>
<br/>
அக்கணனே அயில் வாளினர் நேரா;<br/>
மிக்கு உயர் நாசியை ஈர விரைந்தார்<br/>
புக்கனர்; அப்பொழுதில் புகழ் தக்கோய்!<br/>
தக்கிலது ‘என்றனன் மாலி தடுத்தான்.	       6.19.7<br/>
<br/>
 ‘அம்சமம் அஞ்சி அழிந்துளர் ஆனார்<br/>
வெம்சமம் வேறலும் வென்றியது இன்றாய்த்<br/>
துஞ்சலும் என்று இவை தொல்லைய அன்றே?<br/>
தஞ்சு என ஆர் உளர் ஆண்மை தகைந்தார்?	       6.19.8<br/>
<br/>
 ‘அந்தரம் ஒன்றும் அறிந்திலை அன்றே;<br/>
வந்தன நம்வயின் எத்தனை மன்னா!<br/>
தந்திரம் வானவர் தானவர் என்னும்<br/>
இந்திரன் அஞ்சினன்; எண்ணுதி அன்றே;	       6.19.9<br/>
<br/>
 ‘வருணன் நடுங்கினன் வந்து வணங்கிக்<br/>
கருணை பெறும் துணையும் உயிர் கால்வான்;<br/>
இருள் நிற வஞ்சகர் எங்கு உளர்? எந்தாய்?<br/>
பருணிதர் தண்டம் இது அன்று பகர்ந்தால்.	       6.19.10<br/>
<br/>
 ‘பத்து ஒரு நாலு பகுத்த பரப்பின்<br/>
அத்தனை வெள்ளம் அரக்கர் அவிந்தார்;<br/>
ஒத்து ஒரு மூவர் பிழைத்தனர் உய்ந்தார்;<br/>
வித்தக யார் இனி வீரம் விளைப்பார்?	       6.19.11<br/>
<br/>
 ‘பாசமும் இற்றது; பாதியின் மேலும்<br/>
நாசமும் உற்றது; நம்பி! நடந்தாய்;<br/>
பூசல் முகத்து ஒரு கான்முளை போதா<br/>
நீசரை ஈருதியோ நெடு நாசி?	       6.19.12<br/>
<br/>
“வாழி இலக்குவன் ” என்னின் மறுக்குற்று<br/>
ஆழி அரக்கர்தம் வாயில் அடைப்பார்;<br/>
ஏழு கடல் துணையோ? இனி நாசி<br/>
ஊழி அறுத்திடினும் உலவாதால்.	       6.19.13<br/>
<br/>
 ‘தூது நடந்தவனைத் தொழுது அந்நாள்<br/>
ஓது நெடுஞ்செரு அஞ்சி உடைந்தார்<br/>
தீது இலர் நின்றவர் சேனையின் உள்ளார்<br/>
பாதியின் மேலுளர் நாசி படைத்தார்.	       6.19.14<br/>
<br/>
 ‘விட்டிலை சீதையை ஆமெனின் வீரர்<br/>
ஒட்டிய போரினில் ஆர் உளர் ஓடார்?<br/>
“வெட்டுதி நாசியை வெந்தொழில் வல்லோர்<br/>
பட்டிலர் “ என்றிலை ‘என்று பகர்ந்தான்.	       6.19.15<br/>
<br/>
மாபெரும் பக்கனும் புகைக்கண்ணனும் கூறுதல் (8448-8451)<br/>
<br/>
ஆறின பின்னர் அழிந்தனர் அன்னார்<br/>
தேறினர் அன்னது சிந்தை உணர்ந்தார்<br/>
சீறிய நெஞ்சினர் செங்கணர் ஒன்றோ<br/>
கூறினர் தம்நிலை செய்கை குறித்தார்.	       6.19.16<br/>
<br/>
 ‘உன்மகன் ஒல்கி ஒதுங்கினன் ஒன்றோ?<br/>
மின் நகு வான் இடை ஏக விரைந்தான்<br/>
அன்னதின் மாயை இயற்றி அகன்றான்<br/>
இந்நகர் எய்தினன் உய்ந்தனன் எந்தாய்!	       6.19.17<br/>
<br/>
 ‘இப்பகல் ஒன்றினின் நாளையின் அல்லால்<br/>
முப்பகல் தீர்கிலம்; ஆவி முடிப்போம்<br/>
வெப்பு அகலா எரி வெந்தழல் வெந்த<br/>
செப்பு அகல் வெண்ணெயின் நோன்மை தரெிந்தோய்!	       6.19.18<br/>
<br/>
 ‘விட்டனை எம்மை விடுத்து இனி வெம்போர்<br/>
பட்டனர் ஒன்று படுத்தனர் ஒன்றோ<br/>
கெட்டனர் என்பது கேளலை ‘என்னா<br/>
ஒட்டினர் ஆவி முடிக்க உவந்தார்.	       6.19.19<br/>
<br/>
இராவணன் அப் படைத்தலைவர் இருவருடன் சேனைகளை அனுப்புதல்<br/>
<br/>
அன்னவர் தம்மொடும் ஐ இரு வெள்ளம்<br/>
மின்னு படைக்கை அரக்கரை விட்டான்;<br/>
சொன்ன தொகைக்கு அமையானை சுடர்த்தேர்<br/>
துன்னு வயப் பரியோடு தொகுத்தான்.	       6.19.20<br/>
<br/>
படைத்தலைவர் போருக்குப் புறப்படுதல் (8453-8454)<br/>
<br/>
நெய் அழல் வேள்வி நெடும்பகை நேர் விண்<br/>
தைவரு சூரிய சத்துரு என்பான்<br/>
பெய்கழல் மாலி பிசாசன் எனும் பேர்<br/>
வெய்யவன் வச்சிரம் வென்ற எயிற்றான்.	       6.19.21<br/>
<br/>
என்றவரோடும் எழுந்து உலகு ஏழும்<br/>
வென்றவன் ஏவலின் முன்னம் விரைந்தார்;<br/>
சென்றன மால்கரி தேர் பரி செல்லக்<br/>
குன்று இனம் என்ன நடந்தனர் கோட்பால்.	       6.19.22<br/>
<br/>
சேனைகள் சென்ற காட்சி (8455-8460)<br/>
<br/>
விண்ணை விழுங்கிய தூளிய விண்ணோர்<br/>
கண்ணை விழுங்குதலின் கரை காணார்<br/>
எண்ணை விழுங்கிய சேனையை யாரும்<br/>
பண்ணை விழுங்க உணர்ந்திலர் பண்பால்.	       6.19.23<br/>
<br/>
கால்கிளர் தேரொடு கால் வரையோடு<br/>
மேல்கிளர் பல்கொடி வெண்திரை வீச<br/>
மால்கடல் ஆனது மாமழை வானம்<br/>
பால்கிளர் மீனிடை ஆடிய பண்பால்.	       6.19.24<br/>
<br/>
பேரி கலித்தன பேர் உலகைச் சூழ்<br/>
ஏரி கலித்தன ஆம் என; யானை<br/>
கார் இகலிக் கடலோடு கலித்த;<br/>
மாரி கலித்து என வாசி கலித்த.	       6.19.25<br/>
<br/>
சென்றன சென்ற சுவட்டொடு செல்லா<br/>
நின்று பிணங்கிய கல்வியின் நில்லா<br/>
ஒன்றினை ஒன்று தொடர்ந்தன ஓடைக்<br/>
குன்று நடந்தன போல் கொலை யானை	       6.19.26<br/>
<br/>
மாக நெடுங்கரம் வானின் வழங்கா<br/>
மேக நெடும்புனல் வாரின மேன்மேல்<br/>
போக விலங்கின உண்டன போலாம்<br/>
காக நெடுங்கனி யானை களிப்பால்.	       6.19.27<br/>
<br/>
எரிந்து எழு பல்படையின் ஒளி வீரர்<br/>
அருங்கல மின் ஒளி தேர் பரி யானை<br/>
பொருந்திய பண் ஒளி தார் ஒளி பொங்க<br/>
இரிந்தது பேரிருள் எண் திசை தோறும்.	       6.19.28<br/>
<br/>
இராமன் வீடணனை வினாவுதல்<br/>
<br/>
எய்திய சேனையை ஈசன் எதிர்ந்தான்<br/>
‘வெய்து இவண் வந்தவன் மாயையின் வெற்றி<br/>
செய்தவனேகொல்; தரெித்தி இது ‘என்றான்;<br/>
ஐயமில் வீடணன் அன்னது உரைத்தான்.	       6.19.29<br/>
<br/>
வீடணன் இராமனுக்கு வீரர்களைப் பற்றிக் கூறுதல் (8462-8467)<br/>
<br/>
 ‘முழைக் குலச் சீயம் வெம்போர்  வேட்டது முனிந்தது என்ன,<br/>
புழைப்பிறை எயிற்றுப் பேழ்வாய்,  இடிக் குலம் பொடிப்ப, ஆர்த்து,<br/>
தழைப்பொறி வாளிப் புட்டில்  கட்டி, வில் தாங்கி, சார்வான்<br/>
மழை குரல் தேரின் மேலான்  மாபெரும் பக்கன் மன்னோ.	       6.19.30<br/>
<br/>
 ‘சிகை நிறக் கனல் பொழி தறெுகண் செக்கரான்<br/>
பகைநிறத்தவர் உயிர் பருகும் பண்பினான்<br/>
நகைநிறப் பெருங்கடை வாயை நக்குவான்<br/>
புகைநிறக் கண்ணவன் பொலம் பொன்தேரினான்.	       6.19.31<br/>
<br/>
 ‘பிச்சரின் திகைத்தன பெற்றிப் பேச்சினான்<br/>
முச்சிரத்து அயிலினான் மூரித் தேரினான்<br/>
“இச் சிரம் உம்மதே? ” என வந்து எய்துவான்<br/>
வச்சிரத்து எயிற்றவன் மலையின் மேனியான்.	       6.19.32<br/>
<br/>
 ‘காலையும் மனத்தையும் பிறகு காண்பது ஓர்<br/>
வால் உளை புரவியன் மடித்த வாயினன்<br/>
வேலையின் ஆர்ப்பினன் விண்ணை மீக்கொளும்<br/>
சூலம் ஒன்று உடையவன் பிசாசன் தோன்றுவான்.	       6.19.33<br/>
<br/>
 ‘சூரியன் பகைஞன் அச்சுடர் பொன் தேரினன்<br/>
நீரினும் முழக்கினன் நெருப்பின் வெம்மையான்;<br/>
ஆரிய! வேள்வியின் பகைஞன் ஆம் அரோ<br/>
சோரியும் கனலியும் சொரியும் கண்ணினான்.	       6.19.34<br/>
<br/>
 ‘சாலி வண்கதிர் நிகர் புரவித் தானையான்<br/>
மூலவெங் கொடுமையின் தவத்தின் முற்றினான்<br/>
சூலியும் வெரு கொளத் தேரில் தோன்றுவான்<br/>
மாலி’என்று அடிமுறை வணங்கிக் கூறினான்.	       6.19.35<br/>
<br/>
வானரரும் அரக்கரும் பொருதல் (8468-8483)<br/>
<br/>
ஆர்த்து எதிர் நடந்தது அவ் அரியின் ஆர்கலி<br/>
தீர்த்தனை வாழ்த்தி; உற்று இரண்டு சேனையும்<br/>
போர்த் தொழில் புரிந்தன; புலவர் போக்கு இலார்<br/>
வேர்த்து உயிர் பதைத்தனர் நடுங்கி விம்மியே.	       6.19.36<br/>
<br/>
கல் எறிந்தன கடை உருமின் கார் என<br/>
வில் எறிந்தன கணை; விசும்பின் மேகத்துச்<br/>
செல் எறிந்தன எனச் சிதறி வீழ்ந்தன<br/>
பல் எறிந்தன தலை மலையின் பண்பு என.	       6.19.37<br/>
<br/>
கடம் படு கரிபட கலின மாப்பட<br/>
இடம்படு சில்லியின் ஈர்ந்த தேர்பட<br/>
உடம்பு அடும் அரக்கரை அனந்தன் உச்சியில்<br/>
படம்படும் எனப்படும் கவியின் கல்பல.	       6.19.38<br/>
<br/>
கொலை ஒடுங்கா நெடும் புயத்தின் குன்றொடும்<br/>
நிலைநெடுங் காலொடும் நிமிர்ந்த வாலொடும்<br/>
மலையொடும் மரத்தொடும் கவியின் வல்நெடுந்<br/>
தலையொடும் போம் விசைத்து எறிந்த சக்கரம்.	       6.19.39<br/>
<br/>
ஆண்தகைக் கவிக்குலத் தலைவர் ஆக்கையைக்<br/>
கீண்டன புவியினைக் கிழித்த மாக் கரி<br/>
தாண்டுவ குலம் பரி மனத்தின் தாவுவ<br/>
தூண்டினர் கைவிசைத்து எறிந்த தோமரம்.	       6.19.40<br/>
<br/>
சில்லி அம் தேர்க்கொடி சிதைய சாரதி<br/>
பல்லொடு நெடுந்தலை மடிய பாதகர்<br/>
வில்லொடு கழுத்து இற பகட்டை வீட்டுமால்<br/>
கல்லெனக் கவிக்குலம் வீசும் கல் அரோ.	       6.19.41<br/>
<br/>
கரகம் உந்திய மலை முழையில் கண் செவி<br/>
உரகம் முந்தின என ஒளிக்கும் ஒள் இலை<br/>
அரகம் முந்தின நெடுங் கவிகள் ஆக்கையில்<br/>
துரகம் உந்தினர் எடுத்து எறியும் குலமே.	       6.19.42<br/>
<br/>
 வால் பிடித்து அடிக்கும் வானரத்தை மால்கரி;<br/>
கால் பிடித்து அடிக்கும் அக் கரியினைக் கவி;<br/>
தோல் பிடித்து அரக்கரை எறியும் சூர் முசு;<br/>
வேல் பிடித்து எறிவர் அம் முசுவை வெம் கணார்.	       6.19.43<br/>
<br/>
முன் படு கவிக் குலம் முடுக வீசிய<br/>
கல்பட களம்படும் அரக்கர் கார்க் கடல்;<br/>
பல்படு தலைபடப் படுவ பாதகர்<br/>
வில்படு கணைபட குரங்கின் வேலையே.	       6.19.44<br/>
<br/>
எயிற்றொடு நெடுந்தலை இட்ட கல்லொடும்<br/>
வயிற்றிடை புக பல பகலும் வைகிய<br/>
பயிற்றியர் ஆயினும் தரெிக்கும் பண்பு இலார்<br/>
அயிர்ப்பர் தம் கணவரை அணுகி அந் நலார்.	       6.19.45<br/>
<br/>
கிச்சு உறு கிரி பட கிளர் பொன் தேர் நிரை<br/>
அச்சு இற செல்கில ஆடல் வாம் பரி<br/>
எச்சு உறு துயர் இடை எய்த ஈத்து உணா<br/>
முச்சு இறு வாழ்க்கையின் மூண்டுேளார் என.	       6.19.46<br/>
<br/>
மீயவர் யாவரும் வீய வெம் கரி<br/>
சேயிருங் குருதியில் திரிவ சேர்வு இல<br/>
நாயகர் ஆெளாடும் அவிய நவ்விதம்<br/>
பாயொடு வேலையில் திரியும் பண்பின.	       6.19.47<br/>
<br/>
படையொடு மேலவர் மடிய பல்பரி<br/>
இடை இடை தர விழுந்து இழிந்த பண்பன<br/>
கடல் நெடுங் குருதிய கனலி காலுறு<br/>
வடவையை நிகர்த்தன உதிரம் வாயன.	       6.19.48<br/>
<br/>
தூமக் கண்ணனும் அனுமனும்  எதிர் எதிர் தொடர்ந்தார்;<br/>
தாமத்து அங்கதன் மாபெரும்  பக்கனைத் தடுத்தான்;<br/>
சேமத் திண்சிலை மாலியும்  நீலனும் செறுத்தார்;<br/>
வாம் அப் போர் வயப் பிசாசனும்  பனசனும் மலைந்தார்.	       6.19.49<br/>
<br/>
சூரியன் பெரும் பகைஞனும்  சூரியன் மகனும்<br/>
நேர் எதிர்ந்தனர்; நெருப்புடை  வேள்வியின் பகையும்<br/>
ஆரியன் தனித் தம்பியும்  எதிரெதிர் அடர்ந்தார்;<br/>
வீர வச்சிரத்து எயிற்றனும்  இடபனும் மிடைந்தார்.	       6.19.50<br/>
<br/>
வெங்கண் வெள் எயிற்று அரக்கரில்,  கவிக்குல வீரச்<br/>
சிங்கம் அன்ன போர்த் தலைவரில்,  தலைவராய்த் தரெிந்தார்,<br/>
அங்கு அமர் களத்து ஒருவரோடு  ஒருவர் சென்று அடர்ந்தார்;<br/>
பொங்கு வெஞ்செருத் தேவரும்  நடுக்குறப் பொருதார்;	       6.19.51<br/>
<br/>
அரக்கர் சேனையின் அழிவு<br/>
<br/>
இன்ன காலையின், ஈர் ஐந்து  வெள்ளம், வந்து ஏற்ற<br/>
மின்னும் வெள் எயிற்று அரக்கர்தம்  சேனையில், வீரன்<br/>
அன்ன வெஞ் சமத்து ஆறு  வெள்ளத்தையும் அவித்தான்;<br/>
சொன்ன நாலையும் இலக்குவன்  பகழியால் தொலைத்தான்.	       6.19.52<br/>
<br/>
இரத்த வெள்ளம் கடலொடு சேர்ந்த தோற்றம் (8485-8486)<br/>
<br/>
உப்புடைக் கடல் மடுத்தன  உதிரநீர் ஓதம்<br/>
அப்பொடு ஒத்தன கடுத்தில,  ஆர்கலி முழுதும்<br/>
செப்பு உருக்கு எனத் தரெிந்தது;  மீன்குலம் செருக்கித்<br/>
துப்பொடு ஒத்தன, முத்து இனம்  குன்றியின் தோன்ற.	       6.19.53<br/>
<br/>
தத்து நீர்க் கடல் முழுவதும்  குருதியாய்த் தயங்க,<br/>
சித்திரக் குலப் பல் நிற  மணிகளும் சேந்த;<br/>
ஒத்து வேறு உருத் தரெியல,  உயர் மதத்து ஓங்கல்<br/>
மத்தகத்து உகுதரளமும்,  வளை சொரி முத்தும்.	       6.19.54<br/>
<br/>
சூரியன் தோன்றுதல்<br/>
<br/>
அதிரும் வெஞ்செரு அன்னது ஒன்று  அமைகின்ற அளவில்,<br/>
கதிரவன், கொழுஞ் சேயொளிக்  கற்றை அம் கரத்தால்,<br/>
எதிரும் வல் இருள் கரி இறுத்து  எழுமுறை, முழுகி,<br/>
உதிர வெள்ளத்துள் எழுந்தவன்  ஆமென உதித்தான்.	       6.19.55<br/>
<br/>
வெயில் பரத்தல்<br/>
<br/>
அரக்கர் என்ற பேர் இருளினை  இராமன் ஆம் இரவி<br/>
துரக்க, வெஞ்சுடர்க் கதிரவன்  புறத்து இருள் தொலைக்க,<br/>
புரக்கும் வெய்யவர் இருவரை  உடையன போல,<br/>
நிரக்கும் நல் ஒளி பரந்தன,  உலகு எலாம் நிமிர.	       6.19.56<br/>
<br/>
போர்க்களக் காட்சி (8489-8491)<br/>
<br/>
நிலைகொள் பேர் இருள் நீங்கலும்,  நிலத்திடை நின்ற<br/>
மலையும் வேலையும் வரம்பு இல  வயின்தொறும் பரந்து,<br/>
தொலைவு இல் தன்மைய  தோன்றுவ போன்றன சோரி<br/>
அலைகொள் வேலையும்  அரும் பிணக் குன்றமும் அணவி	       6.19.57<br/>
<br/>
நிலம் தவாத செந்நீர் இடை,  நிணக் கொழுஞ் சேற்றில்<br/>
புலர்ந்த காலையில், பொறி வரி  அம்பு எனும் தும்பி<br/>
கலந்த தாமரைப் பெருவனம்,  கதிரவன் கரத்தால்<br/>
மலர்ந்தது ஆம் எனப்  பொலிந்தன, உலந்தவர் வதனம	       6.19.58<br/>
<br/>
தேரும் யானையும் புரவியும் விரவின தேவர்<br/>
ஊரும் மானமும் மேகமும் உடுக்கள் தம் உலகும்<br/>
பேரும் ஆன வெம் காலத்துக் கால்பொர பிணங்கிப்<br/>
பாரின் வீழ்ந்தன போன்றன கிடந்தன பரந்த.	       6.19.59<br/>
<br/>
போர்க்களம் எய்திய அரக்கியரின் தன்மையும் செயலும் (8492-8499)<br/>
<br/>
எல்லி சுற்றிய மதிநிகர் முகத்தியர் எரிவீழ்<br/>
அல்லி சுற்றிய கோதையர் களம் புகுந்து அடைந்தார்<br/>
புல்லி முற்றிய உயிரினர் பொருந்தினர் கிடந்தார்<br/>
வல்லி சுற்றிய மாமரம் நிகர்த்தனர் வயவர்.	       6.19.60<br/>
<br/>
வணங்கு நுண்ணிடை, வனமுலை,  செக்கர் வார் கூந்தல்,<br/>
அணங்கு வெள் எயிற்று, அரக்கியர்  களத்து வந்து அடைந்தார்<br/>
குணம் கொளும் துணைக் கணவர்தம்  பசுந்தலை கொடாது<br/>
பிணங்கு பேய்களின் வாய்களைப்  பிளந்தனர் பிடித்தார்	       6.19.61<br/>
<br/>
சுடரும் வெள்வளைத் தோளி, தன்  கொழுநனைத் தொடர்வாள்,<br/>
உடரும் அங்கமும் கண்டு, கொண்டு  ஒருவழி உய்ப்பாள்,<br/>
குடரும் ஈரலும் கண்ணும், ஓர்  குறுநரி கொள்ள,<br/>
தொடர ஆற்றலள், நெடிது உயிர்த்து,  ஆருயிர் துறந்தாள்	       6.19.62<br/>
<br/>
பெரிய வாள் தடங் கண்ணியர்,  கணவர்தம் பெருந்தோள்<br/>
நரிகள் ஈர்த்தன, வணங்கவும்  இணங்கவும் நல்கா<br/>
இரியல் போவன தொடர்ந்து,  அயல் இனப் படைகிடந்த<br/>
அரிய நொந்திலர் அலத்தகச்  சீறடி, அயர்ந்தார்	       6.19.63<br/>
<br/>
நலம்கொள் நெஞ்சினர், தம் துணைக்  கணவரை நாடி,<br/>
விலங்கல் அன்னவான் பெரும்பிணக்  குப்பையின் மேலார்<br/>
அலங்கல் ஓதியர், அருந்துணை  பிரிந்து நின்று அயரும்,<br/>
பொலம்கொள் மாமயில் வரையின்  மேல் திரிவன போன்றார்.	       6.19.64<br/>
<br/>
சிலவர் தம் பெருங் கணவர்தம்  செருத்தொழில் சினத்தால்<br/>
பலரும், வாய் மடித்து உயிர்துறந்  தார்களைப் பார்த்தார்,<br/>
‘அலைவு இல் வெள் எயிற்றால் இதழ்  மறைத்துளது, அயலாள்<br/>
கலவியின் குறி காண்டும் என்று  ஆம்‘ எனக் கனன்றார்.	       6.19.65<br/>
<br/>
நவைசெய், வன்தலை இழந்த தம்  நண்பரை நணுகி<br/>
அவசம் எய்திய மடந்தையர்  உருத் தரெிந்து அறியார்,<br/>
துவசம் அன்ன தம் கூர் உகிர்ப்  பெருங்குறி, தோள்மேல்<br/>
கவசம் நீக்கினர், கண்டுகண்டு,  ஆருயிர் கழித்தார்.	       6.19.66<br/>
<br/>
மாரி ஆக்கிய கண்ணியர்,  கணவர்தம் வயிரப்<br/>
போர் யாக்கைகள் நாடி, அப்  பொருகளம் புகுந்தார்,<br/>
பேர் யாக்கையின் பிணப்பெருங்  குன்றிடைப் பிறந்த<br/>
சோரி ஆற்றிடை அழுந்தினர்,  இன் உயிர் துறந்தார்.	       6.19.67<br/>
<br/>
அனுமனுடன் பொருது புகைக்கண்ணன் மடிதல் (8500-8504)<br/>
<br/>
வகை நின்று உயர் தாள் நெடு மாருதியும்<br/>
புகையின் பொரு கண்ணவனும் பொருவார்;<br/>
மிகை சென்றிலர் பின்றிலர்; வென்றிலரால்;<br/>
சிகை சென்று நிரம்பிய தீ உமிழ்வார்.	       6.19.68<br/>
<br/>
ஐ அஞ்சு அழல் வாளி அழற்கொடியோன்<br/>
மெய் அஞ்சனை கான்முளை மேனியின்மேல்<br/>
வை அம் சிலை ஆறு வழங்கினனால்<br/>
மொய் அஞ்சன மேகம் முனிந்தனையான்.	       6.19.69<br/>
<br/>
பாழிப் புயம் அம்பு உருவப் படலும்<br/>
வீழிக் கனிபோல் புனல்வீச வெகுண்டு<br/>
ஆழிப் பெருந் தேரை அழித்தனனால்<br/>
ஊழிப் பெயர் கார் நிகர் ஒண்திறலான்.	       6.19.70<br/>
<br/>
சில்லிப் பொருதேர் சிதைய சிலையோடு<br/>
எல்லின் பொலி விண்ணின் விசைத்து எழுவான்<br/>
வில் இற்றது இலக்குவன் வெம் கணையால்;<br/>
புல்லித் தரை இட்டனன் நேர் பொருவான்.	       6.19.71<br/>
<br/>
மலையின் பெரியான் உடல் மண்ணிடை இட்டு<br/>
உலையக் கடல் தாவிய கால்கொடு உதைத்து<br/>
அலையின் பருகிப் பகுவாய் அனல்கால்<br/>
தலை கைக் கொடு எறிந்து தணிந்தனனால்.	       6.19.72<br/>
<br/>
அங்கதனொடு மாபக்கன் பொருது அழிதல் (8505-8510)<br/>
<br/>
மாபக்கனும் அங்கதனும் மலைவார்<br/>
தீபம் அத்து இன் எரிந்து எழு செங்கணினார்<br/>
கோபத்தினர் கொல்ல நினைந்து அடர்வார்<br/>
தூபத்தின் உயிர்ப்பர் தொடர்ந்தனரால்.	       6.19.73<br/>
<br/>
ஐம்பத்தொரு வெங்கணை அங்கதன் மா<br/>
மொய்ம்பில் புக உய்த்தனன் மொய் தொழிலான்<br/>
வெம்பி களியோடு விளிந்து எழு திண்<br/>
கம்பம் கரி உண்டை கடாய் எனவே.	       6.19.74<br/>
<br/>
ஊரோடு மடுத்து ஒளியோனை உறும்<br/>
காரோடு நிறக் கத நாகம் அனான்<br/>
தேரோடும் எடுத்து உயர் திண் கையினால்<br/>
பாரோடும் அடுத்து எறி பண்பு இடையே.	       6.19.75<br/>
<br/>
வில்லைச் செல வீசி விழுந்து அழியும்<br/>
எல்லின் பொலி தேர் இடை நின்று இழியா<br/>
சொல்லின் பிழையாதது ஒர் சூலம் அவன்<br/>
மல்லின் பொலி மார்பின் வழங்கினனால்.	       6.19.76<br/>
<br/>
 ‘சூலமெனின் அன்று இது; தொல்லை வரும்<br/>
காலம் ‘என உன்னு கருத்தினனாய்<br/>
ஞாலம் உடையான் அது நாம் அற ஓர்<br/>
ஆலம் உடை அம்பின் அறுத்தனனால்.	       6.19.77<br/>
<br/>
உளம்தான் நினையாதமுன் உற்று உகவாக்<br/>
கிளர்ந்தானை இரண்டு கிழித் துணையாய்ப்<br/>
பிளந்தான் உலகு ஏழினொடு ஏழு பெயர்ந்து<br/>
அளந்தான் ‘வலி நன்று ‘என அங்கதனே.	       6.19.78<br/>
<br/>
மாலியும் நீலனும் பொருதல் (8511-8512)<br/>
<br/>
மா மாலியும் நீலனும் வானவர்தம்<br/>
கோமானொடு தானவர்கோன் இகலே<br/>
ஆமாறு மலைந்தனர் என்று இமையோர்<br/>
பூ மாரி பொழிந்து புகழ்ந்தனரால்.	       6.19.79<br/>
<br/>
கல் ஒன்று கடாவிய காலை அவன்<br/>
வில் ஒன்று இரு கூறு விளைத்திடலும்<br/>
செல் ஒன்றிய வாள் ஒடு தேரினன் ஆய்<br/>
‘நில்! ‘என்று இடை சென்று நெருக்கினனால்.	       6.19.80<br/>
<br/>
இடையே வந்து குமுதன் எறிந்த குன்றால் மாலியின் தேர் பொடியாதல்<br/>
<br/>
அற்று அத்தொழில் எய்தலும் அக் கணனே<br/>
மற்றப் புறம் நின்றவன் வந்து அணுகா<br/>
கொற்றக் குமுதன் ஒரு குன்று கொளா<br/>
எற்ற பொருதேர் பொடி எய்தியதால்.	       6.19.81<br/>
<br/>
மாலியின் தோளை இலக்குவன் துணித்தல்<br/>
<br/>
தாளார் மரம் நீலன் எறிந்தன தன்<br/>
வாளால் மடிவித்து வலித்து அடர்வான்<br/>
தோள் ஆசு அற வாளி துரந்தனனால்<br/>
மீளா வினை நூறும் விடைக்கு இளையான்.	       6.19.82<br/>
<br/>
கையற்ற மாலியுடன் பொருதல் தகாது என இலக்குவன் அப்பால் செல்லுதல்<br/>
<br/>
மின்போல் மிளிர் வாெளாடு தோள் விழவும்<br/>
தன் போர் தவிராதவனை சலியா<br/>
‘என்போலியர் போரெனின் அன்று; இது ஓர்<br/>
புன்போர் ‘எனநின்று அயல் போயினனால்.	       6.19.83<br/>
<br/>
வானரவீரர் இராமனிடம் இலக்குவனைப் புகழ்ந்து கூறுதல்<br/>
<br/>
நீர் வீரை அனான் எதிர்நேர் வரலும்<br/>
பேர் வீரனை வாசி பிடித்தவனை<br/>
‘யார் வீரதை இன்ன செய்தார்கள்? ‘எனா<br/>
போர் வீரர் உவந்து புகழ்ந்தனரால்.	       6.19.84<br/>
<br/>
வேள்விப் பகைஞன் இலக்குவனொடு பொருது மடிதல் (8517-8518)<br/>
<br/>
வேள்விப் பகையோடு வெகுண்டு அடரும்<br/>
தோள் வித்தகன் அங்கு ஓர் சுடர்க் கணையால்<br/>
‘வாழ்வு இத்தனை ‘என்று அவன் மார்பு அகலம்<br/>
போழ்வித்தனன்; ஆர் உயிர் போயினனால்.	       6.19.85<br/>
<br/>
மல்லல் தடமார்பன் வடிக் கணையால்<br/>
எல் உற்று உயர்வேள்வி இரும்பகைஞன்<br/>
வில் அற்றது தேரொடு; மேல் நிமிரும்<br/>
கல் அற்ற; கழுத்தொடு கால்கெளாடும்.	       6.19.86<br/>
<br/>
சூரியன் பகைவனைச் சுக்கிரீவன் கொல்லுதல்<br/>
<br/>
தன் தாதையை முன்பு தடுத்து ஒருநாள்<br/>
வென்றானை விலங்கலின் மேனியனை<br/>
பின்றாத வலத்து உயர் பெற்றியனை<br/>
கொன்றான் கவியின் குலம் ஆளுடையான்.	       6.19.87<br/>
<br/>
இடபனும் வச்சிரத்து எயிற்றனும் பொருதல் (8520-8521)<br/>
<br/>
இடபன் தனி வெஞ் சமம் உற்று எதிரும்<br/>
விட வெங்கண் எயிற்றவன் விண் அதிரக்<br/>
கடவும் கதழ் தேர் கடவு ஆளினொடும்<br/>
பட அங்கு ஒரு குன்று படர்த்தினனால்.	       6.19.88<br/>
<br/>
திண்தேர் அழிய சிலை விட்டு ஒரு தன்<br/>
தண்டோடும் இழிந்து தலத்தினன் ஆய்<br/>
‘உண்டோ உயிர்? ‘என்ன உருத்து உருமோடு<br/>
எண் தோளனும் உட்கிட எற்றினனால்.	       6.19.89<br/>
<br/>
இடபன் அடியுண்டு அயர, அனுமன் வச்சிரத்தயெிற்றனோடு பொருதல் (8522-8523)<br/>
<br/>
 ‘அடி உண்டவன் ஆவி குலைந்து அயரா<br/>
இடி உண்ட மலைக் குவடு இற்றது போல்<br/>
முடியும் ‘எனும் எல்லையில் முந்தினனால்<br/>
‘நெடியன் குறியன் ‘எனும் நீர்மையினான்.	       6.19.90<br/>
<br/>
கிடைத்தான் இகல் மாருதியை கிளர் வான்<br/>
அடைத்தான் என மீது உயர் ஆக்கையினைப்<br/>
படைத்தானை நெடும் புகழ்ப் பைங்கழலான்<br/>
புடைத்தான் அவன் மார்பு பொடிச் சிதற.	       6.19.91<br/>
<br/>
அனுமனால் வச்சிரத்தயெிற்றன் மடிதல்<br/>
<br/>
எற்றிப் பெயர்வானை இடக் கையினால்<br/>
பற்றி கிளர் தண்டு பறித்து எறியா<br/>
வெற்றிக் கிளர் கைக்கொடு மெய் வலி போய்<br/>
முற்ற தனி குத்த முடிந்தனனால்.	       6.19.92<br/>
<br/>
பிசாசன் பனசனொடு பொருதல் (8525-8530)<br/>
<br/>
காத்து ஓர்மரம் வீசு உறு கைக் கதழ்வன்<br/>
போத்து ஓர் புலிபோல் பனசன் புரள<br/>
கோத்து ஓட நெடுங் குருதிப் புனல் திண்<br/>
மாத் தோமரம் மார்பின் வழங்கினனால்.	       6.19.93<br/>
<br/>
கார் மேலினனோ? கடல் மேலினனோ?<br/>
பார் மேலினனோ? பகல் மேலினானோ?<br/>
யார் மேலினனோ? இன என்று அறியாம்;<br/>
போர் மேலினன் வாசி எனும் பொறியான்.	       6.19.94<br/>
<br/>
 ‘நூறாயிர கோடிகொல்? அன்றுகொல்? என்று<br/>
ஆறு ஆயிரம் வானரும் அறிவின்<br/>
தேறா வகை நின்று திரிந்து உளதால்<br/>
பாறாடு களத்து ஒரு பாய் பரியே.	       6.19.95<br/>
<br/>
கண்ணின் கடுகும்; மனனின் கடுகும்;<br/>
விண்ணில் படர் காலின் மிகக் கடுகும்;<br/>
உள் நிற்கும் எனின் புறன் நிற்கும்; உலாய்<br/>
மண்ணில் திரியாத வயப் பரியே.	       6.19.96<br/>
<br/>
மாப் புண்டர வாசியின் வட்டணைமேல்<br/>
ஆப்புண்டவன் ஒத்தவன் ஆர் அயிலால்<br/>
பூப் புண்தர ஆவி புறத்து அகல<br/>
கோப்புண்டன வானர வெங் குழுவே.	       6.19.97<br/>
<br/>
 ‘நூறும் இருநூறும் நொடிப்பு அளவின்<br/>
ஏறும் நுதிவேலின் இறைப் பொழுதில்<br/>
சீறும் கவி சேனை சிதைக்கும் ‘எனா<br/>
ஆறும் திறல் உம்பரும் அஞ்சினரால்.	       6.19.98<br/>
<br/>
இலக்குவன் காற்றின் படையால் பிசாசனைக் கொல்லுதல் (8531-8532)<br/>
<br/>
தோற்றும் உரு ஒன்று எனவே துணியா<br/>
கூற்றின் கொலையால் உழல் கொள்கையனை<br/>
ஏற்றும் சிலை ஆண்மை இலக்குவன் வெங்<br/>
காற்றின் படை கொண்டு கடந்தனனால்.	       6.19.99<br/>
<br/>
குலையப் பொருசூலன் நெடுங் கொலையும்<br/>
உலைவு உற்றில உய்த்தலும் ஓய்வு இலன்; ஒண்<br/>
தலை அற்று உகவும் தரை உற்றிலனால்;<br/>
இலையப் பரிமேல் கொள் இருக்கையினான்.	       6.19.100<br/>
<br/>
சீதைக்கு நன்னிமித்தம் தோன்றுதலும் இயமதூதரும் இராவணன் தூதரும் தம் நகர் சேர்தலும்<br/>
<br/>
சென்று ஊதின தும்பிகள்; தனெ்திசையான்<br/>
வன் தூதரும் ஏகினர்; வஞ்சனையான்<br/>
தன் தூதரும் ஏகினர் தம் நகர்வாய்.	       6.19.101<br/>
<br/>
இராவணனிடத்துத் தூதர் நிகழ்ந்த செய்தியை அறிவித்தல்<br/>
<br/>
ஏகி தனிமன்னன் இருந்துழி புக்கு<br/>
‘ஓகை பொருள் இன்று ‘என உள் அழியா<br/>
வேகம் அத்து அடல் வீரர் விளிந்த எலாம்<br/>
சோகத்தொடு இறைஞ்சினர் சொல்லினரால்.	       6.19.102<br/>
----------------<br/>
<hr noshade="" width="50%"/>
<center><h3> 
6.20    மகரக் கண்ணன் வதைப் படலம் (8535 - 8572)</h3>
</center>
இராவணன் தூதர் சொல்லைக் கேட்டு வருந்துதல்<br/>
<br/>
சொன்னார் அவர்; சொல் செவியில் தொடர்வோன்<br/>
இன்னாத மனத்தின் இலங்கையர் கோன்<br/>
வெம் நாக உயிர்ப்பினன் விம்மினனால்;<br/>
அன்னான் நிலை கண்டு அயல்நின்று அறைவான் :	       6.20.1<br/>
<br/>
மகரக் கண்ணன் போர்க்குச் செல்ல விடையளிக்குமாறு இராவணனை வேண்டுதல் (8536-8538)<br/>
<br/>
 'முந்தே என தாதையை மொய் அமர்வாய்<br/>
அந்தோ! உயிர் உண்டவன் ஆருயிர்மேல்<br/>
உந்தாய்; எனை யாதும் உணர்ந்திலையோ?<br/>
எந்தாய்! ஒரு நீ இடர் கூருதியோ?	       6.20.2<br/>
<br/>
யானே செல எண்ணுவன் எய்த அவன்<br/>
தான் நேர்வது தீது எனவே தணிவேன்;<br/>
வானே நிலனே முதல் மற்றும் எலாம்<br/>
கோனே எனை வெல்வது ஒர் கொள்கையதோ?	       6.20.3<br/>
<br/>
 'அருந்துயர்க் கடல் உளான் என்  அம்மனை, அழுத கண்ணள்,<br/>
பெருந்திருக் கழித்தல் ஆற்றாள்,  "கணவனைக் கொன்று பேர்ந்தோன்<br/>
கருந்தலைக் கலத்தின் அல்லால்,  கடனது கழியேன் '' என்றாள்;<br/>
பருந்தினுக்கு இனிய வேலாய்!  இன்னருள் பணித்தி 'என்றான்.	       6.20.4<br/>
<br/>
மகரக் கண்ணன் இராவணனிடம் விடைபெற்றுப் போருக்குச் செல்லுதல் (8539-8540)<br/>
<br/>
அவ் உரை மகரக் கண்ணன்  அறைதலும், அரக்கன், 'ஐய!<br/>
செவ்விது; சேறி! சென்று, உன்  பழம் பகை தீர்த்தி! 'என்றான்<br/>
வெவ்வழி அவனும், பெற்ற  விடையினன் தேர்மேற் கொண்டான்.<br/>
வவ்விய வில்லன் போனான்,  வரம் பெற்று வளர்ந்த தோளான்.	       6.20.5<br/>
<br/>
தன்னுடைச் சேனை கோடி  ஐந்து உடன் தழுவ, தானை<br/>
மன்னுடைச் சேனை வெள்ளம்  ஓர் ஐந்து மழையின் பொங்கிப்<br/>
பின்னுடைத்தாக, பேரி  கடல்பட பெயர்ந்த தூளி<br/>
பொன் உடைச் சியைத்து உச்சிக்கு  உச்சியும் புதைய, போனான்.	       6.20.6<br/>
<br/>
சோணிதக் கண்ணன் முதலியோர் இராவணன் ஏவலால் மகரக் கண்ணனுடன் செல்லுதல்<br/>
<br/>
 'சோணிதக் கண்ணனோடு  சிங்கனும், துரகத் திண்தேர்த்<br/>
தாள்முதல் காவல் பூண்டு  செல்க' என, 'தக்கது 'என்னா<br/>
ஆள்முதல் தானையோடும்  அனைவரும் தொடரப் போனான்,<br/>
நாள்முதல் திங்கள் தன்னைத்  தழுவிய அனைய நண்பான்.	       6.20.7<br/>
<br/>
அரக்கர் சேனை செல்லும் திறம் (8542-8543)<br/>
<br/>
பல்பெரும் பதாகைப் பத்தி  மீமிசைத் தொடுத்த பந்தர்,<br/>
எல்லவன் சுடர் ஒண் கற்றை  முற்ற, இன்நிழலை ஈய,<br/>
தொல் சின யானை அம்கை  விலாழி நீர்த் துவலை தூற்ற,<br/>
செல் பெருங் கவியின் சேனை  அமர்த் தொழில் சிரமம் தீர்ந்த	       6.20.8<br/>
<br/>
 'முழங்கின யானை; வாசி  ஒலித்தன; முரசின் பண்ணை<br/>
தழங்கின; வயவர் ஆர்த்தார் '  என்பதோர் முறைமை தள்ள,<br/>
வழங்கின, பதலை ஓதை,  அண்டத்தின் வரம்பின் காறும்;<br/>
புழுங்கின உயிர்கள், யாண்டும்  கால்புகப் புரை இன்றாக	       6.20.9<br/>
<br/>
அரக்கர்க்கும் வானரர்க்கும் போர் நிகழ்தல் (8544-8546)<br/>
<br/>
வெய்தினின் உற்ற தானை  முறைவிடா நூழில் வெம் போர்<br/>
செய்தன; செருக்கிச் சென்று  நெருக்கினர் தலைவர்; சேர்த்த<br/>
கையொடு கைகள் உற்றுக்  கலந்தன; கல்லும் வில்லும்<br/>
எய்தன எறிந்த; யானை  ஈர்த்தன கோத்த சோரி.	       6.20.10<br/>
<br/>
வானர வீரர் விட்ட  மலைகளை அரக்கர் வவ்வி,<br/>
மீனொடு மேகம் சிந்த  விசைத்தனர் மீட்டும் வீச,<br/>
கானகம் இடியுண்டு என்னக்  கவிக்குலம் மடியும் கவ்வி,<br/>
போனகம் நுகரும் பேய்கள்  வாய்ப் புறம் புடைப்போடு ஆர்ப்ப	       6.20.11<br/>
<br/>
மைந் நிற அரக்கர் வன்கை  வயிர வாள் வலியின் வாங்கி,<br/>
மெய்ந் நிறத்து எறிந்து கொல்வர்,  வானர வீரர்; வீரர்<br/>
கை நிறைத்து எடுத்த கல்லும்  மரனும் தம் கரத்தின் வாங்கி,<br/>
மொய்ந்நிறத்து எறிவர், எற்றி  முருக்குவர்; அரக்கர் முன்பர்.	       6.20.12<br/>
<br/>
மகரக் கண்ணன் இராமன் மேற்சேறல்<br/>
<br/>
வண்டு உலாம் அலங்கல் மார்பன்  மகரக்கண் மழை ஏறு என்ன,<br/>
திண்திறல் அரக்கன் கொற்றப்  பொன் தடஞ் சில்லித் தேரை,<br/>
தண்டலை மருத வைப்பின்  கங்கை நீர் தழுவும் நாட்டுக்<br/>
கொண்டல்மேல் ஓட்டிச் சென்றான்;  குரங்கு இனப் படையைக் கொன்றான	       6.20.13<br/>
<br/>
மகரக் கண்ணன் இராமனை நோக்கிக் கூறுதல் (8548-8549)<br/>
<br/>
 'இந்திரன் பகைஞனே கொல்? '  என்பது ஓர் அச்சம் எய்தித்<br/>
தந்திரம் இரிந்து சிந்த,  படைப் பெருந் தலைவர், தாக்கி<br/>
எந்திரம் எறிந்த என்ன,  ஏவுண்டு புரண்டார்; எய்தி,<br/>
சுந்தரத் தோளினானை நோக்கி  நின்று, இனைய சொன்னான்.	       6.20.14<br/>
<br/>
"என்னுடைத் தாதை தன்னை  இன் உயிர் உண்டாய் " என்று<br/>
முன் உடைத்தாய தீய  முழுப்பகை மூவர்க்கு இன்றி,<br/>
நினுடைத்து ஆயது அன்றே;  இன்று அது நிமிர்வென் 'என்றான்<br/>
பொன்னுடைத் தாதை வண்டு  குடைந்து உணும் பொலம்பொன் தாரான்	       6.20.15<br/>
<br/>
இராமன், மகரக்கண்ணன் கூறியது தக்கது எனல்<br/>
<br/>
தீயவன் பகர்ந்த மாற்றம்  சேவகன் தெரியக் கேட்டான்<br/>
'நீய் கரன் புதல்வன் கொல்லோ?  நெடும்பகை நிமிர வந்தாய்;<br/>
ஆயது கடனே அன்றோ  ஆண் பிறந்து அமைந்தார்க்கு? ஐய!<br/>
ஏயது சொன்னாய் 'என்றான்,  இசையினுக்கு இசைந்த தோளான்	       6.20.16<br/>
<br/>
மகரக்கண்ணனுக்கும் இராமனுக்கும் போர் நிகழ்தல் (8551-8555)<br/>
<br/>
உரும் இடித்து என்ன வில் நாண் ஒலி  படுத்து, 'உன்னோடு எந்தை<br/>
செருமுடித்து, என்கண் நின்ற சினம்  முடித்து அமைவென் 'என்னா,<br/>
கருமுடித்து அமைந்த மேகம், கால்  முடித்து எழுந்த காலம்,<br/>
பெருமுடிக் கிரியில் பெய்யும்  தாரை போல், பகழி பெய்தான்.	       6.20.17<br/>
<br/>
அம்புயக் கண்ணன் கண்டத்து  ஆயிரம் பகழி நாட்டி,<br/>
தம்பிதன் கவச மீதே  இரட்டிச் சாயகங்கள் தாக்கி<br/>
வெம்பு இகல் அனுமன் மீதே  வெங்கணை மாரி வித்தி<br/>
உம்பர் தம் உலகம் முற்றும்  சரங்களாய் மூடி உய்த்தான்.	       6.20.18<br/>
<br/>
சொரிந்தன பகழி எல்லாம்  சுடர்க் கடுங் கணைகள் தூவி,<br/>
அரிந்தனன் அகற்றி, மற்று அ(வ்)  ஆண்தகை அலங்கல் ஆகத்து,<br/>
எரிந்து ஒரு பகழி பாய  எய்தனன், இராமன்; ஏவ,<br/>
நெரிந்து எழு புருவத்தான் தன்  நிறத்து உற்று நின்றது அன்றே.	       6.20.19<br/>
<br/>
ஏ உண்டு துளக்கம் எய்தா,  இரத்தகப் பரிதி ஈன்ற<br/>
பூவுண்ட கண்ணன், வாயின்  புகை உண்டது உமிழ்வான் போல்வான்<br/>
தேவுண்ட கீர்த்தி அண்ணல்  திரு உண்ட கவசம் சேர,<br/>
தூவுண்ட வயிர வாளி  ஆயிரம் தூவி ஆர்த்தான்.	       6.20.20<br/>
<br/>
அன்னது கண்ட வானோர்  அதிசயம் உற்றார்; ஆழி<br/>
மன்னனும், முறுவல் எய்தி,  வாய் அம்பு ஓர் ஆறு வாங்கி,<br/>
பொன் நெடுந் தடந்தேர் பூண்ட  புரவியின் குரங்கள் போக்கி,<br/>
வில் நடு அறுத்து, பாகன்  தலையையும் நிலத்து வீழ்த்தான்.	       6.20.21<br/>
<br/>
மகரக் கண்ணன் வானில் சென்று இடி, காற்று, நெருப்பு ஆகியவற்றை உண்டாகுதல்<br/>
<br/>
மார்பிடை நின்ற வாளி  வாயிடை வெயிலின் வாரும்<br/>
சோரியன், விசும்பினூடு ஓர்  இமைப்பு இடை தோன்றா நின்றான்,<br/>
கார் உரும் ஏறும், காற்றும்,  கனலியும், கடைநாள் வையம்<br/>
பேர்வுறு காலம் என்ன,  பெருக்கினன், தவத்தின் பெற்றான்.	       6.20.22<br/>
<br/>
உரும் முறை அநந்த கோடி  உதிர்ந்தன; ஊழி நாளின்<br/>
இரு முறை காற்றுச் சீறி  எழுந்தது; விழுந்த எங்கும்<br/>
கரு முறை நிறைந்த மேகம்  கான்றன கல்லின் மாரி;<br/>
பொரு முறை மயங்கி, சுற்றும்  இரியலின் கவிகள் போன.	       6.20.23<br/>
<br/>
கண்ணணனுக்கு காற்று முதலியவற்றை உண்டாக்கும் வல்லமை எதனால் உண்டாயிற்று என்று இராமன் வீடணனைக் கேட்க, அவன் கூறுதல் (8558-8559)<br/>
<br/>
போயின திசைகள் எங்கும்  புகையொடு நெருப்புப் போர்ப்ப,<br/>
தீ இனம் அமையச் செல்லும்  மாயமா மாரி சிந்த,<br/>
ஆயிர கோடி மேலும்  அவிந்தன கவிகள்; ஐயன்,<br/>
'மாயமோ? வரமோ? 'என்றான்;  வீடணன் வணங்கிச் சொல்வான்	       6.20.24<br/>
<br/>
 'நோற்றுடைத் தவத்தின் நோன்மை  நோக்கினர், கருணை நோக்கி,<br/>
காற்றுடைச் செல்வன் தானும்,  மழையுடைக் கடவுள் தானும்,<br/>
மாற்றலர், ஈந்த தெய்வ  வரத்தினால் வந்தது 'என்றான்;<br/>
நூற்று இதழ்க் கமலக் கண்ணன்,  'அகற்றுவென் நொடியின் 'என்றான்.	       6.20.25<br/>
<br/>
மகரக் கண்ணன் தவ வலிமையால் செய்த போர் அழிதல்<br/>
<br/>
காலவன் படையும், தெய்வக்  கடலவன் படையும், காலக்<br/>
கோல வன் சிலையில் கோத்து,  கொடுங் கணையோடும் கூட்டி,<br/>
மேலவன் துரத்தலோடும்,  விசும்பின் நின்று எரிந்து, வெய்தின்<br/>
மால் இருங் கடலின் வீழ்ந்து  மறைந்தன மழையும் காற்றும்.	       6.20.26<br/>
<br/>
மகரக் கண்ணனது மாயப் போர்<br/>
<br/>
அத் துணை, அரக்கன் நோக்கி,  அந்தர வானம் எல்லாம்<br/>
ஒத்தன உருவே ஆக்கி,  தான் மறைந்து ஒளித்து, சூலப்<br/>
பத்திகள் கோடி கோடி  பரப்பினன்; அதனைப் பார்த்த<br/>
வித்தகன், 'ஒருவன் செய்த  வினையம் '! என்று இனைய சொன்னான்;	       6.20.27<br/>
<br/>
இராமன் மனம் வருந்துதல்<br/>
<br/>
 'மாயத்தால் வகுத்தான் யாண்டும்  வரம்பிலா உருவம்; தான் எத்<br/>
தேயத்தான் என்னா வண்ணம்  கரந்தனன்; தெரிந்திலாதான்,<br/>
காயத்தால் இனையன் என்று  நினையலாம் கருத்தன் அல்லன்;<br/>
தீ ஒத்தான் திறத்தின் என்னை  செயல்? 'எனச் சிந்தை நொந்தான்.	       6.20.28<br/>
<br/>
மகரக் கண்ணன் மடிதல்<br/>
<br/>
அம்பின்வாய் ஆறு சோரும்  அரக்கன் தன் அருள் இல் யாக்கை<br/>
உம்பரில் பரப்பி, தான் வேறு  ஒளித்தனன், என்ன ஓர் வான்,<br/>
செம்புனல் சுவடு நோக்கி  "இது நெறி 'என்று தேவர்<br/>
தம்பிரான் பகழி தூண்ட,  தலை அற்றுத் தலத்தன் ஆனான்	       6.20.29<br/>
<br/>
அரக்கன் மாய, மாயையும் அகலுதல்<br/>
<br/>
அயில்படைத்து உருமின் செல்லும்  அம்பொடும், அரக்கன் யாக்கை,<br/>
புயல்படக் குருதி வீசி,  படியிடைப் புரள்தலோடும்<br/>
வெயில் கெடுத்து இருளை ஓட்டும்  காலத்தின் விளைவினோடும்<br/>
துயில் கெடக் கனவு மாய்ந்தால்  ஒத்தது சூழ்ந்த மாயை.	       6.20.30<br/>
<br/>
நளன் குருதிக் கண்ணனோடு பொருது அவனை மாய்த்தல் (8565-8568)<br/>
<br/>
குருதியின் கண்ணன், வண்ணக்  கொடி நெடுந் தேரன், கோடைப்<br/>
பருதியின் நடுவண் தோன்றும்  பசுஞ்சுடர் மேகப் பண்பன்,<br/>
எரிகணை சிந்தி, காலின்  எய்தினான் தன்னோடு ஏற்றான்<br/>
விரிகடல் தட்டான், கொல்லன்,  வெஞ்சினத் தச்சன், வெய்யோன்.	       6.20.31<br/>
<br/>
அன்று, அவன் நாம வில் நாண்  அலங்கல் தோள் இலங்க வாங்கி<br/>
ஒன்று அல பகழி மாரி,  ஊழித் தீ என்ன உய்த்தான்<br/>
நின்றவன், நெடியது ஆங்கோர்  தருவினால் அகல நீக்கி,<br/>
சென்றனன் கரியின் வாரிக்கு  எதிர் படர் சீயம் அன்னான்.	       6.20.32<br/>
<br/>
கரத்தினில் திரியா நின்ற  மரத்தினைக் கண்டமாகச்<br/>
சரத்தினின் துணித்து வீழ்த்த  தறுகணான் தன்னை நோக்கி,<br/>
உரத்தினைச் சுருக்கிப் பாரின்  ஒடுங்கினான், தன்னை ஒப்பான்<br/>
சிரத்தினில் குதித்தான்; தேவர்  திசைமுகம் கிழிய ஆர்த்தார்.	       6.20.33<br/>
<br/>
எரியும் வெங் குன்றின் உம்பர்,  இந்திர வில் இட்டு என்ன,<br/>
பெரியவன் தலைமேல் நின்ற  பேர் எழிலாளன், சோரி<br/>
சொரிய, வன்கண்ணின் மூக்கின்  செவிகளின் மூளை தூங்க,<br/>
நெரிய, வன் தலையைக் காலால்  உதைத்து, மாநிலத்தில் இட்டான்.	       6.20.34<br/>
<br/>
சிங்கனைப் பனசன் கொல்லுதல் (8569-8571)<br/>
<br/>
அங்கு அவன் உலத்தலோடும்,  அழல் கொழுந்து ஒழுகும் கண்ணான்,<br/>
சிங்கன், வெங்கணையன், வில்லன்,  தாரணி தேரின் மேலான்<br/>
'எங்கு அடா போதி? 'என்னா,  எய்தினன்; எதிர் இலாத<br/>
பங்கம் இல் மேரு ஆற்றல்,  பனசன்வந்து, இடையில் பாய்ந்தான்.	       6.20.35<br/>
<br/>
பாய்ந்தவன் தோளில், மார்பில்,  பல்லங்கள் நல்ல பண்போடு<br/>
ஆய்ந்தன, அசனி போல,  ஐ இரண்டு அழுந்த எய்தான்;<br/>
காய்ந்தனன், கனலி நெய்யால்  கனன்றது போலக் காந்தி;<br/>
ஏய்ந்து எழு தேரினோடும்,  இமைப்பிடை எடுத்துக் கொண்டான்.	       6.20.36<br/>
<br/>
தேரொடும் எடுத்தலோடு,  நிலத்திடைக் குதித்த செங்கண்<br/>
மேருவின் தோற்றத்தான் தன்  உச்சிமேல் அதனை வீச,<br/>
பார் இடை விழுதலோடும்,  தானவன் உம்பர் பாய,<br/>
சோரியும் உயிரும் சோர,  துகைத்தனன் வயிரத் தோளான்.	       6.20.37<br/>
<br/>
போர்ச் செய்தியை இராவணனுக்கு உரைக்கத் தூதர் செல்லுதல<br/>
<br/>
தராதல வேந்தன் மைந்தர்  சரத்தினும், கவியின் தானை<br/>
மராமரம், மலை, என்று இன்ன  வழங்கவும், வளைந்த தானை,<br/>
பராவ அரும் வெள்ளம் பத்தும்  பட்டன பட்டிலாதார்<br/>
இராவணன் தூதர் போனார்  படைக்கலம் எடுத்திலாதார்.	       6.20.38<br/>
------------------<br/>
<br/>
</ul>
<hr noshade=""/>
This file was last updated on 2 Jan. 2017 <br/>
Feel free to send corrections to the webmaster. <br/>
</body>
</body></html>
