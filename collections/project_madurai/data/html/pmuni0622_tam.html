<!DOCTYPE HTML PUBLIC "-//W3C//DTD HTML 4.01 Transitional//EN"
  "http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2018 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>nAlAyira tiviya pirapantam - pAcurams in Tamil, part 2 (in unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue">நாலாயிரத் திவ்வியப் பிரபந்தம்<br/>
ஆழ்வார் பாசுரங்கள்  - மூலம் - பாகம் 2<br/>
 (இரண்டாம் ஆயிரம் பாசுரங்கள்)</font></h2>
<h2>Nālāyira Divya Prabhandam<br/>
Paśurams by Seven Azhvārs, <br/>
Part 2 (pāsurams 948 -2081)</h2></center>
<hr noshade="" width="50%"/> <br/>
<hr noshade=""/>
<ul>
<strong>Acknowledgements: </strong><br/>
Our sincere thanks go to Profs. Kausalya Hart and George Hart for providing a <br/>
soft copy of this work and for the permission to publish this work as part of <br/>
Project Madurai e-text  collections. Our thanks also go to Tamil Virtual Academy<br/>
 for providing a soft copy of the Tamil version, so that this can accompany<br/>
 the English Translation. <br/>
Preparation of HTML and PDF versions: Dr. K. Kalyanasundaram, Lausanne, Switzerland.<br/>
<br/>
© Project Madurai, 1998-2018.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. <br/>
Details of Project Madurai are available at the website <br/>
<b><a href="http://www.projectmadurai.org/">http://www.projectmadurai.org/</a></b>
<br/>You are welcome to freely distribute this file, provided this header page is kept intact.
</ul>
<hr noshade="" width="50%"/>
<ul>
<center><h3>நாலாயிரத் திவ்வியப் பிரபந்தம்<br/>
ஆழ்வார் பாசுரங்கள் இரண்டாம் ஆயிரம் (948-2081)</h3></center>
<strong> உள்ளடக்கம் </strong> <br/><ul>
10.  திருமங்கையாழ்வார் அருளிச்செய்த பெரிய திருமொழி   (948--2031)<br/>
11.  திருமங்கையாழ்வார் அருளிச்செய்த திருக்குருந்தாண்டகம் (2032-2051)<br/>
12.  திருமங்கையாழ்வார் அருளிச்செய்த திரு நெடுந்தாண்டகம் (2052-2081)<br/>
------------------ <br/>
</ul><pre>
<center><h3>
நாலாயிரத் திவ்வியப் பிரபந்தம் -  இரண்டாம் ஆயிரம்<br/>
12. திருமங்கை ஆழ்வார் பெரிய திருமொழி 948 - 2031</h3></center>
<br/>
<strong> 1.   பெரிய திருமந்திரத்தின் மகிமை  </strong> <br/>
<br/>
948  வாடினேன் வாடி வருந்தினேன் மனத்தால் <br/>
      பெருந் துயர் இடும்பையில் பிறந்து <br/>
கூடினேன் கூடி இளையவர்-தம்மோடு <br/>
      அவர் தரும் கலவியே கருதி <br/>
ஓடினேன் ஓடி உய்வது ஓர் பொருளால் <br/>
      உணர்வு எனும் பெரும் பதம் திரிந்து <br/>
நாடினேன் நாடி நான் கண்டுகொண்டேன் <br/>
      - நாராயணா என்னும் நாமம்            	 	(1)<br/>
 	 	<br/>
949  ஆவியே அமுதே என நினைந்து உருகி <br/>
      அவர் அவர் பணை முலை துணையாப் <br/>
பாவியேன் உணராது எத்தனை பகலும் <br/>
      பழுதுபோய் ஒழிந்தன நாள்கள் <br/>
தூவி சேர் அன்னம் துணையொடு புணரும் <br/>
      சூழ் புனல் குடந்தையே தொழுது என் <br/>
நாவினால் உய்ய நான் கண்டுகொண்டேன் <br/>
      - நாராயணா என்னும் நாமம்             		(2)<br/>
 	 	<br/>
950  சேமமே வேண்டி தீவினை பெருக்கி <br/>
      தெரிவைமார் உருவமே மருவி <br/>
ஊமனார் கண்ட கனவிலும் பழுது ஆய் <br/>
      ஒழிந்தன கழிந்த அந் நாள்கள் <br/>
காமனார் தாதை நம்முடை அடிகள் <br/>
      தம் அடைந்தார் மனத்து இருப்பார் <br/>
நாமம் நான் உய்ய நான் கண்டுகொண்டேன் <br/>
      - நாராயணா என்னும் நாமம் 		(3)<br/>
 	 	<br/>
951  வென்றியே வேண்டி வீழ் பொருட்கு இரங்கி <br/>
      வேல்கணார் கலவியே கருதி <br/>
நின்றவா நில்லா நெஞ்சினை உடையேன் <br/>
      என் செய்கேன் நெடு விசும்பு அணவும் <br/>
பன்றி ஆய் அன்று பாரகம் கீண்ட <br/>
      பாழியான் ஆழியான் அருளே <br/>
நன்று நான் உய்ய நான் கண்டுகொண்டேன் <br/>
      - நாராயணா என்னும் நாமம்             		(4)<br/>
 	 	<br/>
952  கள்வனேன் ஆனேன் படிறு செய்து இருப்பேன் <br/>
      கண்டவா திரிதந்தேனேலும் <br/>
தெள்ளியேன் ஆனேன் செல் கதிக்கு அமைந்தேன் <br/>
      சிக்கெனத் திருவருள் பெற்றேன் <br/>
உள் எலாம் உருகிக் குரல் தழுத்து ஒழிந்தேன் <br/>
      உடம்பு எலாம் கண்ண நீர் சோர <br/>
நள் இருள் அளவும் பகலும் நான் அழைப்பன் <br/>
      - நாராயணா என்னும் நாமம்             		(5)<br/>
 	 	<br/>
953  எம்பிரான் எந்தை என்னுடைச் சுற்றம் <br/>
      எனக்கு அரசு என்னுடை வாழ்நாள் <br/>
அம்பினால் அரக்கர் வெருக்கொள நெருக்கி <br/>
      அவர் உயிர் செகுத்த எம் அண்ணல் <br/>
வம்பு உலாம் சோலை மா மதிள் தஞ்சை <br/>
      மா மணிக் கோயிலே வணங்கி <br/>
நம்பிகாள் உய்ய நான் கண்டுகொண்டேன் <br/>
      - நாராயணா என்னும் நாமம்             		(6)<br/>
 	 	<br/>
954  இல்-பிறப்பு அறியீர் இவர் அவர் என்னீர் <br/>
      இன்னது ஓர் தன்மை என்று உணரீர் <br/>
கற்பகம் புலவர் களைகண் என்று உலகில் <br/>
      கண்டவா தொண்டரைப் பாடும் <br/>
சொல் பொருள் ஆளீர் சொல்லுகேன் வம்மின் <br/>
      சூழ் புனல் குடந்தையே தொழுமின் <br/>
நல் பொருள் காண்மின் பாடி நீர் உய்மின் <br/>
      - நாராயணா என்னும் நாமம்             		(7)<br/>
 	 	<br/>
955  கற்றிலேன் கலைகள் ஐம்புலன் கருதும் <br/>
      கருத்துளே திருத்தினேன் மனத்தை <br/>
பெற்றிலேன் அதனால் பேதையேன் நன்மை <br/>
      பெரு நிலத்து ஆர் உயிர்க்கு எல்லாம் <br/>
செற்றமே வேண்டித் திரிதர்வேன் தவிர்ந்தேன் <br/>
      செல் கதிக்கு உய்யும் ஆறு எண்ணி <br/>
நல் துணை ஆகப் பற்றினேன் அடியேன் <br/>
      - நாராயணா என்னும் நாமம்             		(8)<br/>
 	 	<br/>
956  குலம் தரும் செல்வம் தந்திடும் அடியார் <br/>
      படு துயர் ஆயின எல்லாம் <br/>
நிலம் தரம் செய்யும் நீள் விசும்பு அருளும் <br/>
      அருளொடு பெரு நிலம் அளிக்கும் <br/>
வலம் தரும் மற்றும் தந்திடும் பெற்ற <br/>
      தாயினும் ஆயின செய்யும் <br/>
நலம் தரும் சொல்லை நான் கண்டுகொண்டேன் <br/>
      - நாராயணா என்னும் நாமம்             		(9)<br/>
 	 	<br/>
957  மஞ்சு உலாம் சோலை வண்டு அறை மா நீர் <br/>
      மங்கையார் வாள் கலிகன்றி <br/>
செஞ்சொலால் எடுத்த தெய்வ நல் மாலை <br/>
      இவை கொண்டு சிக்கென தொண்டீர் <br/>
துஞ்சும்போது அழைமின் துயர் வரில் நினைமின் <br/>
      துயர் இலீர் சொல்லிலும் நன்று ஆம் <br/>
நஞ்சு-தான் கண்டீர் நம்முடை வினைக்கு <br/>
      - நாராயணா என்னும் நாமம்             		(10)<br/>
-------------<br/>
<br/>
<strong>2.  திருப்பிரிதி </strong><br/>
<br/>
958  வாலி மா வலத்து ஒருவனது உடல் கெட <br/>
      வரி சிலை வளைவித்து அன்று <br/>
ஏலம் நாறு தண் தடம் பொழில் இடம்பெற <br/>
      இருந்த நல் இமயத்துள் <br/>
ஆலி மா முகில் அதிர்தர அரு வரை <br/>
      அகடு உற முகடு ஏறி <br/>
பீலி மா மயில் நடம் செயும் தடஞ் சுனைப் <br/>
      பிரிதி சென்று அடை நெஞ்சே 		(1)<br/>
 	 	<br/>
959  கலங்க மாக் கடல் அரிகுலம் பணிசெய <br/>
      அரு வரை அணை கட்டி <br/>
இலங்கை மாநகர் பொடிசெய்த அடிகள்-தாம் <br/>
      இருந்த நல் இமயத்து <br/>
விலங்கல் போல்வன விறல் இரும் சினத்தன <br/>
      வேழங்கள் துயர்கூர <br/>
பிலம் கொள் வாள் எயிற்று அரி-அவை திரிதரு <br/>
      பிரிதி சென்று அடை நெஞ்சே 		(2)<br/>
 	 	<br/>
960  துடி கொள் நுண் இடைச் சுரி குழல் துளங்கு எயிற்று <br/>
      இளங்கொடிதிறத்து ஆயர் <br/>
இடி கொள் வெம் குரல் இன விடை அடர்த்தவன் <br/>
      இருந்த நல் இமயத்து <br/>
கடி கொள் வேங்கையின் நறு மலர் அமளியின் <br/>
      மணி அறைமிசை வேழம் <br/>
பிடியினோடு வண்டு இசை சொல துயில்கொளும் <br/>
      பிரிதி சென்று அடை நெஞ்சே            		(3)<br/>
 	 	<br/>
961  மறம் கொள் ஆள்-அரி உரு என வெருவர <br/>
      ஒருவனது அகல் மார்வம் <br/>
திறந்து வானவர் மணி முடி பணிதர <br/>
      இருந்த நல் இமயத்துள் <br/>
இறங்கி ஏனங்கள் வளை மருப்பு இடந்திடக் <br/>
      கிடந்து அருகு எரி வீசும் <br/>
பிறங்கு மா மணி அருவியோடு இழிதரு <br/>
      பிரிதி சென்று அடை நெஞ்சே 	(4)<br/>
 	 	<br/>
962  கரை செய் மாக் கடல் கிடந்தவன் கனை கழல் <br/>
      அமரர்கள் தொழுது ஏத்த <br/>
அரை செய் மேகலை அலர்மகள்-அவளொடும் <br/>
      அமர்ந்த நல் இமயத்து <br/>
வரைசெய் மாக் களிறு இள வெதிர் வளர் முளை <br/>
      அளை மிகு தேன் தோய்த்துப் <br/>
பிரச வாரி தன் இளம் பிடிக்கு அருள்செயும் <br/>
      பிரிதி சென்று அடை நெஞ்சே    	(5)<br/>
 	 	<br/>
963  பணங்கள் ஆயிரம் உடைய நல் அரவு-அணைப் <br/>
      பள்ளிகொள் பரமா என்று <br/>
இணங்கி வானவர் மணி முடி பணிதர <br/>
      இருந்த நல் இமயத்து <br/>
மணம் கொள் மாதவி நெடுங் கொடி விசும்பு உற <br/>
      நிமிர்ந்து அவை முகில் பற்றிப் <br/>
பிணங்கு பூம் பொழில் நுழைந்து வண்டு இசை சொலும் <br/>
      பிரிதி சென்று அடை நெஞ்சே 	(6)<br/>
 	 	<br/>
964  கார் கொள் வேங்கைகள் கன வரை தழுவிய <br/>
      கறி வளர் கொடி துன்னிப் <br/>
போர் கொள் வேங்கைகள் புன வரை தழுவிய <br/>
      பூம் பொழில் இமயத்துள் <br/>
ஏர் கொள் பூஞ் சுனைத் தடம் படிந்து இன மலர் <br/>
      எட்டும் இட்டு இமையோர்கள் <br/>
பேர்கள் ஆயிரம் பரவி நின்று அடிதொழும் <br/>
      பிரிதி சென்று அடை நெஞ்சே             	(7)<br/>
 	 	<br/>
965  இரவு கூர்ந்து இருள் பெருகிய வரை முழை <br/>
      இரும் பசி-அது கூர <br/>
அரவம் ஆவிக்கும் அகன்-பொழில் தழுவிய <br/>
      அருவரை இமயத்து <br/>
பரமன் ஆதி எம் பனி முகில் வண்ணன் என்று <br/>
      எண்ணி நின்று இமையோர்கள் <br/>
பிரமனோடு சென்று அடிதொழும் பெருந்தகைப் <br/>
      பிரிதி சென்று அடை நெஞ்சே             	(8)<br/>
 	 	<br/>
966  ஓதி ஆயிரம் நாமங்கள் உணர்ந்தவர்க்கு <br/>
      உறு துயர் அடையாமல் <br/>
ஏதம் இன்றி நின்று அருளும் நம் பெருந்தகை <br/>
      இருந்த நல் இமயத்து <br/>
தாது மல்கிய பிண்டி விண்டு அலர்கின்ற <br/>
      தழல் புரை எழில் நோக்கி <br/>
பேதை வண்டுகள் எரி என வெருவரு <br/>
      பிரிதி சென்று அடை நெஞ்சே 	(9)<br/>
 	 	<br/>
968  கரிய மா முகில் படலங்கள் கிடந்து அவை <br/>
      முழங்கிட களிறு என்று <br/>
பெரிய மாசுணம் வரை எனப் பெயர்தரு <br/>
      பிரிதி எம் பெருமானை <br/>
வரி கொள் வண்டு அறை பைம் பொழில் மங்கையர் <br/>
      கலியனது ஒலி மாலை <br/>
அரிய இன் இசை பாடும் நல் அடியவர்க்கு <br/>
      அரு வினை அடையாவே             	(10)<br/>
--------<br/>
<br/>
<strong>3. திருவதரி</strong><br/>
<br/>
968  முற்ற மூத்து கோல் துணையா முன் அடி நோக்கி வளைந்து <br/>
இற்ற கால் போல் தள்ளி மெள்ள இருந்து அங்கு இளையாமுன் <br/>
பெற்ற தாய் போல் வந்த பேய்ச்சி பெரு முலை ஊடு உயிரை <br/>
 வற்ற வாங்கி உண்ட வாயான்  வதரி வணங்குதுமே             	(1)<br/>
 	 	<br/>
969  முதுகு பற்றிக் கைத்தலத்தால் முன் ஒரு கோல் ஊன்றி <br/>
விதிர் விதிர்த்து கண் சுழன்று மேல் கிளைகொண்டு இருமி <br/>
இது என் அப்பர் மூத்த ஆறு என்று இளையவர் ஏசாமுன் <br/>
மது உண் வண்டு பண்கள் பாடும் வதரி வணங்குதுமே             	(2)<br/>
 	 	<br/>
970  உறிகள் போல் மெய்ந் நரம்பு எழுந்து ஊன் தளர்ந்து உள்ளம் எள்கி <br/>
நெறியை நோக்கிக் கண் சுழன்று நின்று நடுங்காமுன் <br/>
அறிதி ஆகில் நெஞ்சம் அன்பாய் ஆயிரம் நாமம் சொலி <br/>
வெறி கொள் வண்டு பண்கள் பாடும் வதரி வணங்குதுமே             	(3)<br/>
 	 	<br/>
971  பீளை சோரக் கண் இடுங்கி பித்து எழ மூத்து இருமி <br/>
தாள்கள் நோவத் தம்மில் முட்டி தள்ளி நடவாமுன் <br/>
காளை ஆகி கன்று மேய்த்து குன்று எடுத்து அன்று நின்றான <br/>
வாளை பாயும் தண் தடம் சூழ் வதரி வணங்குதுமே 	(4)<br/>
 	 	<br/>
972  பண்டு காமர் ஆன ஆறும் பாவையர் வாய் அமுதம் <br/>
உண்ட ஆறும் வாழ்ந்த ஆறும் ஒக்க உரைத்து இருமி <br/>
தண்டு காலா ஊன்றி ஊன்றி தள்ளி நடவாமுன் <br/>
வண்டு பாடும் தண் துழாயான் வதரி வணங்குதுமே             	(5)<br/>
 	 	<br/>
973  எய்த்த சொல்லோடு ஈளை ஏங்கி இருமி இளைத்து உடலம் <br/>
பித்தர் போலச் சித்தம் வேறாய்ப் பேசி அயராமுன் <br/>
அத்தன் எந்தை ஆதி மூர்த்தி ஆழ் கடலைக் கடைந்த <br/>
மைத்த சோதி எம்பெருமான் வதரி வணங்குதுமே             	(6)<br/>
 	 	<br/>
974  பப்ப அப்பர் மூத்த ஆறு பாழ்ப்பது சீத் திரளை <br/>
ஒப்ப ஐக்கள் போத உந்த உன் தமர் காண்மின் என்று <br/>
செப்பு நேர் மென் கொங்கை நல்லார் தாம் சிரியாத முன்னம் <br/>
வைப்பும் நங்கள் வாழ்வும் ஆனான் வதரி வணங்குதுமே             	(7)<br/>
 	 	<br/>
975  ஈசி போமின் ஈங்கு இரேல்மின் இருமி இளைத்தீர் உள்ளம் <br/>
கூசி இட்டீர் என்று பேசும் குவளை அம் கண்ணியர்பால் <br/>
நாசம் ஆன பாசம் விட்டு நல் நெறி நோக்கல் உறில் <br/>
வாசம் மல்கு தண் துழாயான் வதரி வணங்குதுமே             	(8)<br/>
 	 	<br/>
976  புலன்கள் நைய மெய்யில் மூத்து போந்து இருந்து உள்ளம் எள்கி <br/>
கலங்க ஐக்கள் போத உந்தி கண்ட பிதற்றாமுன் <br/>
அலங்கல் ஆய தண் துழாய்கொண்டு ஆயிரம் நாமம் சொலி <br/>
வலங்கொள் தொண்டர் பாடி ஆடும் வதரி வணங்குதுமே             	(9)<br/>
 	 	<br/>
977  வண்டு தண் தேன் உண்டு வாழும் வதரி நெடு மாலைக் <br/>
கண்டல் வேலி மங்கை வேந்தன் கலியன் ஒலி மாலை <br/>
கொண்டு தொண்டர் பாடி ஆடக் கூடிடில் நீள் விசும்பில் <br/>
அண்டம் அல்லால் மற்று அவர்க்கு ஓர் ஆட்சி அறியோமே 	(10)<br/>
---------<br/>
<br/>
<strong>4. திருவதரி ஆச்சிரமம்</strong><br/>
<br/>
978  ஏனம் முன் ஆகி இரு நிலம் இடந்து அன்று <br/>
      இணை-அடி இமையவர் வணங்க <br/>
தானவன் ஆகம் தரணியில் புரளத் <br/>
      தடஞ் சிலை குனித்த என் தலைவன்- <br/>
தேன் அமர் சோலைக் கற்பகம் பயந்த <br/>
      தெய்வ நல் நறு மலர் கொணர்ந்து <br/>
வானவர் வணங்கும் கங்கையின் கரைமேல் <br/>
      வதரி ஆச்சிரமத்து உள்ளானே             	(1)<br/>
 	 	<br/>
979  கானிடை உருவை சுடு சரம் துரந்து <br/>
      கண்டு முன் கொடுந் தொழில் உரவோன் <br/>
ஊன் உடை அகலத்து அடு கணை குளிப்ப <br/>
      உயிர் கவர்ந்து உகந்த எம் ஒருவன்- <br/>
தேன் உடைக் கமலத்து அயனொடு தேவர் <br/>
      சென்று சென்று இறைஞ்சிட பெருகு <br/>
வானிடை முது நீர்க் கங்கையின் கரைமேல் <br/>
      வதரி ஆச்சிரமத்து உள்ளானே             	(2)<br/>
 	 	<br/>
980  இலங்கையும் கடலும் அடல் அரும் துப்பின் <br/>
      இரு நிதிக்கு இறைவனும் அரக்கர் <br/>
குலங்களும் கெட முன் கொடுந் தொழில் புரிந்த <br/>
      கொற்றவன்-கொழுஞ் சுடர் சுழன்ற <br/>
விலங்கலில் உரிஞ்சி மேல்நின்ற விசும்பில் <br/>
      வெண் துகில் கொடி என விரிந்து <br/>
வலம் தரு மணி நீர்க் கங்கையின் கரைமேல் <br/>
      வதரி ஆச்சிரமத்து உள்ளானே             	(3)<br/>
 	 	<br/>
981  துணிவு இனி உனக்குச் சொல்லுவன் மனமே <br/>
      தொழுது எழு தொண்டர்கள்- தமக்குப் <br/>
பிணி ஒழித்து அமரர் பெரு விசும்பு அருளும் <br/>
      பேர் அருளாளன் எம் பெருமான்- <br/>
அணி மலர்க் குழலார் அரம்பையர் துகிலும் <br/>
      ஆரமும் வாரி வந்து அணி நீர் <br/>
மணி கொழித்து இழிந்த கங்கையின் கரைமேல் <br/>
      வதரி ஆச்சிரமத்து உள்ளானே             	(4)<br/>
 	 	<br/>
982  பேய் இடைக்கு இருந்து வந்த மற்று அவள்-தன் <br/>
      பெரு முலை சுவைத்திட பெற்ற <br/>
தாய் இடைக்கு இருத்தல் அஞ்சுவன் என்று <br/>
      தளர்ந்திட வளர்ந்த என் தலைவன்- <br/>
சேய் முகட்டு உச்சி அண்டமும் சுமந்த <br/>
      செம்பொன் செய் விலங்கலில் இலங்கு <br/>
வாய் முகட்டு இழிந்த கங்கையின் கரைமேல் <br/>
      வதரி ஆச்சிரமத்து உள்ளானே             	(5)<br/>
 	 	<br/>
983  தேர் அணங்கு அல்குல் செழுங் கயல் கண்ணி <br/>
      திறத்து ஒரு மறத் தொழில் புரிந்து <br/>
பார் அணங்கு இமில் ஏறு ஏழும் முன் அடர்த்த <br/>
      பனி முகில் வண்ணன் எம் பெருமான்- <br/>
காரணம்- தன்னால் கடும் புனல் கயத்த <br/>
      கரு வரை பிளவு எழக் குத்தி <br/>
வாரணம் கொணர்ந்த கங்கையின் கரைமேல் <br/>
      வதரி ஆச்சிரமத்து உள்ளானே             	(6)<br/>
 	 	<br/>
984  வெம் திறல் களிறும் வேலைவாய் அமுதும் <br/>
      விண்ணொடு விண்ணவர்க்கு அரசும் <br/>
இந்திரற்கு அருளி எமக்கும் ஈந்தருளும் <br/>
      எந்தை எம் அடிகள் எம் பெருமான்- <br/>
அந்தரத்து அமரர் அடி-இணை வணங்க <br/>
      ஆயிரம் முகத்தினால் அருளி <br/>
மந்தரத்து இழிந்த கங்கையின் கரைமேல் <br/>
      வதரி ஆச்சிரமத்து உள்ளானே             	(7)<br/>
 	 	<br/>
985  மான் முனிந்து ஒரு கால் வரி சிலை வளைத்த <br/>
      மன்னவன் பொன் நிறத்து உரவோன் <br/>
ஊன் முனிந்து அவனது உடல் இரு பிளவா <br/>
      உகிர் நுதி மடுத்து அயன் அரனைத் <br/>
தான் முனிந்து இட்ட வெம் திறல் சாபம் <br/>
      தவிர்த்தவன்-தவம்புரிந்து உயர்ந்த <br/>
மா முனி கொணர்ந்த கங்கையின் கரைமேல் <br/>
      வதரி ஆச்சிரமத்து உள்ளானே             	(8)<br/>
 	 	<br/>
986  கொண்டல் மாருதங்கள் குல வரை தொகு நீர்க் <br/>
      குரை கடல் உலகு உடன் அனைத்தும் <br/>
உண்ட மா வயிற்றோன் ஒண் சுடர் ஏய்ந்த <br/>
      உம்பரும் ஊழியும் ஆனான்- <br/>
அண்டம் ஊடு அறுத்து அன்று அந்தரத்து இழிந்து அங்கு <br/>
      அவனியாள் அலமரப் பெருகும் <br/>
மண்டு மா மணி நீர்க் கங்கையின் கரைமேல் <br/>
      வதரி ஆச்சிரமத்து உள்ளானே             	(9)<br/>
 	 	<br/>
987  வரும் திரை மணி நீர்க் கங்கையின் கரைமேல் <br/>
      வதரி ஆச்சிரமத்து உள்ளானை <br/>
கருங் கடல் முந்நீர் வண்ணனை எண்ணி <br/>
      கலியன் வாய் ஒலிசெய்த பனுவல் <br/>
வரம்செய்த ஐந்தும் ஐந்தும் வல்லார்கள் <br/>
      வானவர் உலகு உடன் மருவி <br/>
இருங் கடல் உலகம் ஆண்டு வெண் குடைக் கீழ் <br/>
      இமையவர் ஆகுவர் தாமே 	(10)<br/>
 --------<br/>
<br/>
<strong>5.  திருச்சாளக்கிராமம்</strong><br/>
<br/>
988  கலையும் கரியும் பரிமாவும் <br/>
      திரியும் கானம் கடந்துபோய் <br/>
சிலையும் கணையும் துணையாகச் <br/>
      சென்றான் வென்றிச் செருக்களத்து <br/>
மலை கொண்டு அலை நீர் அணை கட்டி <br/>
      மதிள் நீர் இலங்கை வாள் அரக்கர் <br/>
தலைவன் தலை பத்து அறுத்து உகந்தான் <br/>
      சாளக்கிராமம் அடை நெஞ்சே             	(1)<br/>
 	 	<br/>
989  கடம் சூழ் கரியும் பரிமாவும் <br/>
      ஒலி மாத் தேரும் காலாளும் <br/>
உடன் சூழ்ந்து எழுந்த கடி இலங்கை <br/>
      பொடியா வடி வாய்ச் சரம் துரந்தான்- <br/>
இடம் சூழ்ந்து எங்கும் இரு விசும்பில் <br/>
      இமையோர் வணங்க மணம் கமழும் <br/>
தடம் சூழ்ந்து எங்கும் அழகு ஆய <br/>
      சாளக்கிராமம் அடை நெஞ்சே             	(2)<br/>
 	 	<br/>
990  உலவு திரையும் குல வரையும் <br/>
      ஊழி முதலா எண் திக்கும் <br/>
நிலவும் சுடரும் இருளும் ஆய் <br/>
      நின்றான் வென்றி விறல் ஆழி <br/>
வலவன் வானோர்-தம் பெருமான் <br/>
      மருவா அரக்கர்க்கு எஞ்ஞான்றும் <br/>
சலவன்-சலம் சூழ்ந்து அழகு ஆய <br/>
      சாளக்கிராமம் அடை நெஞ்சே             	(3)<br/>
 	 	<br/>
991  ஊரான் குடந்தை உத்தமன் <br/>
      ஒரு கால் இரு கால் சிலை வளையத் <br/>
தேரா அரக்கர் தேர்-வெள்ளம் <br/>
      செற்றான் வற்றா வரு புனல் சூழ் <br/>
பேரான் பேர் ஆயிரம் உடையான் <br/>
      பிறங்கு சிறை வண்டு அறைகின்ற <br/>
தாரான்-தாரா வயல் சூழ்ந்த <br/>
      சாளக்கிராமம் அடை நெஞ்சே             	(4)<br/>
 	 	<br/>
992  அடுத்து ஆர்த்து எழுந்தாள் பில வாய் விட்டு <br/>
      அலற அவள் மூக்கு அயில் வாளால் <br/>
விடுத்தான் விளங்கு சுடர் ஆழி <br/>
      விண்ணோர் பெருமான் நண்ணார்முன் <br/>
கடுத்து ஆர்த்து எழுந்த பெரு மழையைக் <br/>
      கல் ஒன்று ஏந்தி இன நிரைக்காத் <br/>
தடுத்தான்-தடம் சூழ்ந்து அழகு ஆய <br/>
      சாளக்கிராமம் அடை நெஞ்சே             	(5)<br/>
 	 	<br/>
993  தாய் ஆய் வந்த பேய் உயிரும் <br/>
      தயிரும் விழுதும் உடன் உண்ட <br/>
வாயான் தூய வரி உருவின் <br/>
      குறளாய்ச் சென்று மாவலியை <br/>
ஏயான் இரப்ப மூவடி மண் <br/>
      இன்றே தா என்று உலகு ஏழும் <br/>
தாயான் காயா மலர் வண்ணன்-<br/>
      சாளக்கிராமம் அடை நெஞ்சே             	(6)<br/>
 	 	<br/>
994  ஏனோர் அஞ்ச வெம் சமத்துள் <br/>
      அரி ஆய் பரிய இரணியனை <br/>
ஊன் ஆர் அகலம் பிளவு எடுத்த <br/>
      ஒருவன் தானே இரு சுடர் ஆய் <br/>
வான் ஆய் தீ ஆய் மாருதம் ஆய் <br/>
      மலை ஆய் அலை நீர் உலகு அனைத்தும் <br/>
தான் ஆய் தானும் ஆனான்-தன் <br/>
      சாளக்கிராமம் அடை நெஞ்சே             	(7)<br/>
 	 	<br/>
995  வெந்தார் என்பும் சுடு நீறும் <br/>
      மெய்யில் பூசி கையகத்து ஓர் <br/>
சந்து ஆர் தலைகொண்டு உலகு ஏழும் <br/>
      திரியும் பெரியோன்-தான் சென்று என் <br/>
எந்தாய் சாபம் தீர் என்ன <br/>
      இலங்கு அமுது நீர் திருமார்வில் <br/>
தந்தான்-சந்து ஆர் பொழில் சூழ்ந்த <br/>
      சாளக்கிராமம் அடை நெஞ்சே             	(8)<br/>
 	 	<br/>
996  தொண்டு ஆம் இனமும் இமையோரும் <br/>
      துணை நூல் மார்வின் அந்தணரும் <br/>
அண்டா எமக்கே அருளாய் என்று <br/>
      அணையும் கோயில் அருகு எல்லாம் <br/>
வண்டு ஆர் பொழிலின் பழனத்து <br/>
      வயலின் அயலே கயல் பாயத் <br/>
தண் தாமரைகள் முகம் அலர்த்தும் <br/>
      சாளக்கிராமம் அடை நெஞ்சே             	(9)<br/>
 	 	<br/>
997  தாரா ஆரும் வயல் சூழ்ந்த <br/>
      சாளக்கிராமத்து அடிகளை <br/>
கார் ஆர் புறவின் மங்கை வேந்தன் <br/>
      கலியன் ஒலிசெய் தமிழ்மாலை <br/>
ஆர் ஆர் உலகத்து அறிவு உடையார் <br/>
      அமரர் நல் நாட்டு அரசு ஆளப் <br/>
பேர் ஆயிரமும் ஓதுமின்கள் <br/>
      அன்றி இவையே பிதற்றுமினே             	(10)<br/>
--------  <br/>
<br/>
<strong>6.  நைமிசாரணியம்  </strong><br/>
<br/>
998  வாள் நிலா முறுவல் சிறு நுதல் பெருந் தோள் <br/>
      மாதரார் வன முலைப் பயனே <br/>
பேணினேன் அதனைப் பிழை எனக் கருதி <br/>
      பேதையேன் பிறவி நோய் அறுப்பான் <br/>
ஏண் இலேன் இருந்தேன் எண்ணினேன் எண்ணி <br/>
      இளையவர் கலவியின் திறத்தை <br/>
நாணினேன் வந்து உன் திருவடி அடைந்தேன்- <br/>
      நைமிசாரணியத்துள் எந்தாய்             	(1)<br/>
 	 	<br/>
999  சிலம்பு அடி உருவின் கரு நெடுங் கண்ணார்- <br/>
      திறத்தனாய் அறத்தையே மறந்து <br/>
புலன் படிந்து உண்ணும் போகமே பெருக்கி <br/>
      போக்கினேன் பொழுதினை வாளா <br/>
அலம் புரி தடக்கை ஆயனே மாயா <br/>
      வானவர்க்கு அரசனே வானோர் <br/>
நலம் புரிந்து இறைஞ்சும் திருவடி அடைந்தேன்- <br/>
      நைமிசாரணியத்துள் எந்தாய்             	(2)<br/>
 	 	<br/>
1000  சூதினைப் பெருக்கி களவினைத் துணிந்து <br/>
      சுரி குழல் மடந்தையர்திறத்துக் <br/>
காதலே மிகுத்து கண்டவா திரிந்த <br/>
      தொண்டனேன் நமன்-தமர் செய்யும் <br/>
வேதனைக்கு ஒடுங்கி நடுங்கினேன் வேலை <br/>
      வெண் திரை அலமரக் கடைந்த <br/>
நாதனே வந்து உன் திருவடி அடைந்தேன்- <br/>
      நைமிசாரணியத்துள் எந்தாய்             	(3)<br/>
 	 	<br/>
1001  வம்பு உலாம் கூந்தல் மனைவியைத் துறந்து <br/>
      பிறர் பொருள் தாரம் என்று இவற்றை <br/>
நம்பினார் இறந்தால் நமன்-தமர் பற்றி <br/>
      எற்றி வைத்து எரி எழுகின்ற <br/>
செம்பினால் இயன்ற பாவையை பாவீ <br/>
      தழுவு என மொழிவதற்கு அஞ்சி <br/>
நம்பனே வந்து உன் திருவடி அடைந்தேன்- <br/>
      நைமிசாரணியத்துள் எந்தாய்             	(4)<br/>
 	 	<br/>
1002  இடும்பையால் அடர்ப்புண்டு இடுமினோ துற்று என்று <br/>
      இரந்தவர்க்கு இல்லையே என்று <br/>
நெடுஞ் சொலால் மறுத்த நீசனேன் அந்தோ <br/>
      நினைக்கிலேன் வினைப் பயன் தன்னை <br/>
கடுஞ் சொலார் கடியார் காலனார் தமரால் <br/>
      படுவது ஓர் கொடு மிறைக்கு அஞ்சி <br/>
நடுங்கி நான் வந்து உன் திருவடி அடைந்தேன்- <br/>
      நைமிசாரணியத்துள் எந்தாய்             	(5)<br/>
 	 	<br/>
1003  கொடிய மனத்தால் சினத் தொழில் புரிந்து <br/>
      திரிந்து நாய் இனத்தொடும் திளைத்திட்டு <br/>
ஓடியும் உழன்றும் உயிர்களே கொன்றேன் <br/>
      உணர்விலேன் ஆதலால் நமனார் <br/>
பாடியைப் பெரிதும் பரிசு அழித்திட்டேன் <br/>
      பரமனே பாற்கடல் கிடந்தாய் <br/>
நாடி நான் வந்து உன் திருவடி அடைந்தேன்<br/>
      -நைமிசாரணியத்துள் எந்தாய்             	(6)<br/>
 	 	<br/>
1004  நெஞ்சினால் நினைந்தும் வாயினால் மொழிந்தும் <br/>
      நீதி அல்லாதன செய்தும் <br/>
துஞ்சினார் செல்லும் தொல் நெறி கேட்டே <br/>
      துளங்கினேன் விளங்கனி முனிந்தாய் <br/>
வஞ்சனேன் அடியேன் நெஞ்சினில் பிரியா <br/>
      வானவா தானவர்க்கு என்றும் <br/>
நஞ்சனே வந்து உன் திருவடி அடைந்தேன்-<br/>
      நைமிசாரணியத்துள் எந்தாய்             	(7)<br/>
 	 	<br/>
1005  ஏவினார் கலியார் நலிக என்று என்மேல்-<br/>
      எங்ஙனே வாழும் ஆறு?-ஐவர் <br/>
கோவினார் செய்யும் கொடுமையை மடித்தேன் <br/>
      குறுங்குடி நெடுங் கடல் வண்ணா <br/>
பாவின் ஆர் இன் சொல் பல் மலர் கொண்டு உன் <br/>
      பாதமே பரவி நான் பணிந்து என் <br/>
நாவினால் வந்து உன் திருவடி அடைந்தேன்<br/>
      -நைமிசாரணியத்துள் எந்தாய்             	(8)<br/>
 	 	<br/>
1006  ஊன் இடைச் சுவர் வைத்து என்பு தூண் நாட்டி <br/>
      உரோமம் வேய்ந்து ஒன்பது வாசல்- <br/>
தான் உடைக் குரம்பை பிரியும்போது உன்-தன் <br/>
      சரணமே சரணம் என்று இருந்தேன் <br/>
தேன் உடைக் கமலத் திருவினுக்கு அரசே <br/>
      திரை கொள் மா நெடுங் கடல் கிடந்தாய் <br/>
நான் உடைத் தவத்தால் திருவடி அடைந்தேன்-<br/>
      நைமிசாரணியத்துள் எந்தாய்             	(9)<br/>
 	 	<br/>
1007  ஏதம் வந்து அணுகாவண்ணம் நாம் எண்ணி <br/>
      எழுமினோ தொழுதும் என்று இமையோர்- <br/>
நாதன் வந்து இறைஞ்சும் நைமிசாரணியத்து <br/>
      எந்தையைச் சிந்தையுள் வைத்து <br/>
காதலே மிகுத்த கலியன் வாய் ஒலிசெய் <br/>
      மாலை-தான் கற்று வல்லார்கள் <br/>
ஓத நீர் வையம் ஆண்டு வெண் குடைக் கீழ் <br/>
      உம்பரும் ஆகுவர் தாமே             	(10)<br/>
---------- <br/>
<br/>
<strong>7. சிங்கவேழ்குன்றம்   </strong><br/>
<br/>
1008  அம் கண் ஞாலம் அஞ்ச அங்கு ஓர் ஆள் அரி ஆய் அவுணன் <br/>
பொங்க ஆகம் வள் உகிரால் போழ்ந்த புனிதன் இடம்- <br/>
பைங் கண் ஆனைக் கொம்பு கொண்டு பத்திமையால் அடிக்கீழ் <br/>
செங் கண் ஆளி இட்டு இறைஞ்சும் சிங்கவேழ்குன்றமே             	(1)<br/>
 	 	<br/>
1009  அலைத்த பேழ் வாய் வாள் எயிற்று ஓர் கோளரி ஆய் அவுணன் <br/>
கொலைக் கையாளன் நெஞ்சு இடந்த கூர் உகிராளன் இடம்- <br/>
மலைத்த செல் சாத்து எறிந்த பூசல் வன் துடி வாய் கடுப்ப <br/>
சிலைக் கை வேடர் தெழிப்பு அறாத சிங்கவேழ்குன்றமே             	(2)<br/>
 	 	<br/>
1010  ஏய்ந்த பேழ் வாய் வாள் எயிற்று ஓர் கோளரி ஆய் அவுணன் <br/>
வாய்ந்த ஆகம் வள் உகிரால் வகிர்ந்த அம்மானது இடம் - <br/>
ஓய்ந்த மாவும் உடைந்த குன்றும் அன்றியும் நின்று அழலால் <br/>
தேய்ந்த வேயும் அல்லது இல்லாச் சிங்கவேழ்குன்றமே             	(3)<br/>
 	 	<br/>
1011  எவ்வம் வெவ் வேல் பொன்பெயரோன் ஏதலன் இன் உயிரை <br/>
வவ்வி ஆகம் வள் உகிரால் வகிர்ந்த அம்மானது இடம்- <br/>
கவ்வும் நாயும் கழுகும் உச்சிப்போதொடு கால் சுழன்று <br/>
தெய்வம் அல்லால் செல்ல ஒண்ணாச் சிங்கவேழ்குன்றமே             	(4)<br/>
 	 	<br/>
1012  மென்ற பேழ்வாய் வாள் எயிற்று ஓர் கோளரி ஆய் அவுணன் <br/>
பொன்ற ஆகம் வள் உகிரால் போழ்ந்த புனிதன் இடம்- <br/>
நின்ற செந்தீ மொண்டு சூறை நீள் விசும்பூடு இரிய <br/>
சென்று காண்டற்கு-அரிய கோயில் சிங்கவேழ்குன்றமே             	(5)<br/>
 	 	<br/>
1013  எரிந்த பைங் கண் இலங்கு பேழ் வாய் எயிற்றொடு இது எவ் உரு என்று <br/>
இரிந்து வானோர் கலங்கி ஓட இருந்த அம்மானது இடம்- <br/>
நெரிந்த வேயின் முழையுள் நின்று நீள் நெறிவாய் உழுழை <br/>
திரிந்த ஆனைச் சுவடு பார்க்கும் சிங்கவேழ்குன்றமே             	(6)<br/>
 	 	<br/>
1014  முனைத்த சீற்றம் விண் சுடப் போய் மூவுலகும் பிறவும் <br/>
அனைத்தும் அஞ்ச ஆள் அரி ஆய் இருந்த அம்மானது இடம்- <br/>
கனைத்த தீயும் கல்லும் அல்லா வில் உடை வேடரும் ஆய் <br/>
தினைத்தனையும் செல்ல ஒண்ணாச் சிங்கவேழ்குன்றமே             	(7)<br/>
 	 	<br/>
1015  நாத் தழும்ப நாஅன்முகனும் ஈசனும் ஆய் முறையால் <br/>
ஏத்த அங்கு ஓர் ஆள் அரி ஆய் இருந்த அம்மானது இடம்- <br/>
காய்த்த வாகை நெற்று ஒலிப்ப கல் அதர் வேய்ங்கழை போய்த் <br/>
தேய்த்த தீயால் விண் சிவக்கும் சிங்கவேழ்குன்றமே             	(8)<br/>
 	 	<br/>
1016  நல்லை நெஞ்சே நாம் தொழுதும் நம்முடை நம் பெருமான் <br/>
அல்லிமாதர் புல்க நின்ற ஆயிரந் தோளன் இடம்- <br/>
நெல்லி மல்கி கல் உடைப்ப புல் இலை ஆர்த்து அதர்வாய் <br/>
சில்லி சில் என்று ஒல் அறாத சிங்கவேழ்குன்றமே             	(9)<br/>
 	 	<br/>
1017  செங் கண் ஆளி இட்டு இறைஞ்சும் சிஙக்வேழ்குன்று உடைய <br/>
எங்கள் ஈசன் எம் பிரானை இருந் தமிழ் நூல்-புலவன் <br/>
மங்கை ஆளன் மன்னு தொல் சீர் வண்டு அரை தார்க் கலியன் <br/>
செங்கையாளன் செஞ்சொல் மாலை வல்லவர் தீது இலரே             	(10)<br/>
------<br/>
<br/>
<strong>8. திருவேங்கடம் - 1</strong><br/>
 <br/>
1018  கொங்கு அலர்ந்த மலர்க் குருந்தம் <br/>
      ஒசித்த கோவலன் எம் பிரான் <br/>
சங்கு தங்கு தடங் கடல் துயில் <br/>
      கொண்ட தாமரைக் கண்ணினன் <br/>
பொங்கு புள்ளினை வாய் பிளந்த <br/>
      புராணர்-தம் இடம்-பொங்கு நீர் <br/>
செங் கயல் திளைக்கும் சுனைத் திரு-<br/>
      வேங்கடம் அடை நெஞ்சமே 	(1)<br/>
 	 	<br/>
1019  பள்ளி ஆவது பாற்கடல் அரங்<br/>
      கம் இரங்க வன் பேய் முலை <br/>
பிள்ளையாய் உயிர் உண்ட எந்தை <br/>
      பிரான்-அவன் பெருகும் இடம்- <br/>
வெள்ளியான் கரியான் மணி நிற <br/>
      வண்ணன் என்று எண்ணி நாள்தொறும் <br/>
தெள்ளியார் வணங்கும் மலைத் திரு<br/>
      வேங்கடம் அடை நெஞ்சமே             	(2)<br/>
 	 	<br/>
1020  நின்ற மா மருது இற்று வீழ <br/>
      நடந்த நின்மலன் நேமியான் <br/>
என்றும் வானவர் கைதொழும் இணைத் <br/>
      தாமரை அடி எம் பிரான் <br/>
கன்றி மாரி பொழிந்திட கடிது <br/>
      ஆ-நிரைக்கு இடர் நீக்குவான் <br/>
சென்று குன்றம் எடுத்தவன் திரு<br/>
      வேங்கடம் அடை நெஞ்சமே             	(3)<br/>
 	 	<br/>
1021  பார்த்தற்கு ஆய் அன்று பாரதம் கைசெய்<br/>
      திட்டு வென்ற பரஞ்சுடர் <br/>
கோத்து அங்கு ஆயர்-தம் பாடியில் குரவை <br/>
      பிணைந்த எம் கோவலன் <br/>
ஏத்துவார்-தம் மனத்து உள்ளான் இட-<br/>
      வெந்தை மேவிய எம் பிரான் <br/>
தீர்த்த நீர்த் தடம் சோலை சூழ் திரு<br/>
      வேங்கடம் அடை நெஞ்சமே             	(4)<br/>
 	 	<br/>
1022  வண் கையான் அவுணர்க்கு நாயகன் <br/>
      வேள்வியில் சென்று மாணியாய் <br/>
மண் கையால் இரந்தான் மராமரம் <br/>
      ஏழும் எய்த வலத்தினான் <br/>
எண் கையான் இமயத்து உள்ளான் <br/>
      இருஞ்சோலை மேவிய எம் பிரான் <br/>
திண் கை மா துயர் தீர்த்தவன் திரு<br/>
      வேங்கடம் அடை நெஞ்சமே             	(5)<br/>
 	 	<br/>
1023  எண் திசைகளும் ஏழ் உலகமும் <br/>
      வாங்கி பொன் வயிற்றில் பெய்து <br/>
பண்டு ஓர் ஆல் இலைப் பள்ளி கொண்டவன் <br/>
      பால் மதிக்கு இடர் தீர்த்தவன் <br/>
ஒண் திறல் அவுணன் உரத்து உகிர் <br/>
      வைத்தவன் ஒள் எயிற்றொடு <br/>
திண் திறல் அரியாயவன் திரு<br/>
      வேங்கடம் அடை நெஞ்சமே             	(6)<br/>
 	 	<br/>
1024  பாரும் நீர் எரி காற்றினோடு <br/>
      ஆகாசமும் இவை ஆயினான் <br/>
பேரும் ஆயிரம் பேச நின்ற <br/>
      பிறப்பிலி பெருகும் இடம்- <br/>
காரும் வார் பனி நீள் விசும்பிடைச் <br/>
      சோரும் மா முகில் தோய்தர <br/>
சேரும் வார் பொழில் சூழ் எழில் திரு<br/>
      வேங்கடம் அடை நெஞ்சமே            	(7)<br/>
 	 	<br/>
1025  அம்பரம் அனல் கால் நிலம் சலம் <br/>
      ஆகி நின்ற அமரர்-கோன் <br/>
வம்பு உலாம் மலர்மேல் மலி மட <br/>
      மங்கை-தன் கொழுநன்-அவன் <br/>
கொம்பின் அன்ன இடை மடக் குற <br/>
      மாதர் நீள் இதணம்தொறும் <br/>
செம் புனம்-அவை காவல் கொள் திரு<br/>
      வேங்கடம் அடை நெஞ்சமே 8<br/>
 	 	<br/>
1026  பேசும் இன் திருநாமம் எட்டு எழுத்தும் <br/>
      சொலி நின்று பின்னரும் <br/>
பேசுவார்-தமை உய்ய வாங்கி <br/>
      பிறப்பு அறுக்கும் பிரான் இடம்- <br/>
வாச மா மலர் நாறு வார் பொழில் <br/>
      சூழ் தரும் உலகுக்கு எலாம் <br/>
தேசமாய்த் திகழும் மலைத் திரு<br/>
      வேங்கடம் அடை நெஞ்சமே             	(9)<br/>
 	 	<br/>
1027  செங் கயல் திளைக்கும் சுனைத் திரு<br/>
      வேங்கடத்து உறை செல்வனை <br/>
மங்கையர் தலைவன் கலிகன்றி <br/>
      வண் தமிழ்ச் செஞ்சொல் மாலைகள் <br/>
சங்கை இன்றித் தரித்து உரைக்கவல்<br/>
      லார்கள் தஞ்சமதாகவே <br/>
வங்க மா கடல் வையம் காவலர் <br/>
      ஆகி வான்-உலகு ஆள்வரே             	(10)<br/>
 ----- <br/>
<br/>
<strong>9. திருவேங்கடம்-2</strong><br/>
<br/>
1028  தாயே தந்தை என்றும் தாரமே கிளை மக்கள் என்றும் <br/>
நோயே பட்டொழிந்தேன் நுன்னைக் காண்பது ஓர் ஆசையினால்- <br/>
வேய் ஏய் பூம் பொழில் சூழ் விரை ஆர் திருவேங்கடவா!- <br/>
நாயேன் வந்து அடைந்தேன் நல்கி ஆள் என்னைக் கொண்டருளே 	(1)<br/>
 	 	<br/>
1029  மான் ஏய் கண் மடவார் மயக்கில் பட்டு மா நிலத்து <br/>
நானே நானாவித நரகம் புகும் பாவம் செய்தேன்- <br/>
தேன் ஏய் பூம் பொழில் சூழ் திருவேங்கட மா மலை என் <br/>
ஆனாய்!-வந்து அடைந்தேன் அடியேனை ஆட் கொண்டருளே            	(2)<br/>
 	 	<br/>
1030  கொன்றேன் பல் உயிரை குறிக்கோள் ஒன்று இலாமையினால் <br/>
என்றேனும் இரந்தார்க்கு இனிது ஆக உரைத்து அறியேன்- <br/>
குன்று ஏய் மேகம் அதிர் குளிர் மா மலை வேங்கடவா <br/>
அன்றே வந்து அடைந்தேன் அடியேனை ஆட் கொண்டருளே 	(3)<br/>
 	 	<br/>
1031  குலம்-தான் எத்தனையும் பிறந்தே இறந்து எய்த்தொழிந்தேன் <br/>
நலம்-தான் ஒன்றும் இலேன் நல்லது ஓர் அறம் செய்தும் இலேன்- <br/>
நிலம் தோய் நீள் முகில் சேர் நெறி ஆர் திருவேங்கடவா!- <br/>
அலந்தேன் வந்து அடைந்தேன் அடியேனை ஆட் கொண்டருளே            	(4)<br/>
 	 	<br/>
1032  எப் பாவம் பலவும் இவையே செய்து இளைத்தொழிந்தேன் <br/>
துப்பா நின் அடியே தொடர்ந்து ஏத்தவும் கிற்கின்றிலேன்- <br/>
செப்பு ஆர் திண் வரை சூழ் திருவேங்கட மா மலை என் <br/>
அப்பா!-வந்து அடைந்தேன் அடியேனை ஆட் கொண்டருளே 	(5)<br/>
 	 	<br/>
1033  மண் ஆய் நீர் எரி கால் மஞ்சு உலாவும் ஆகாசமும் ஆம் <br/>
புண் ஆர் ஆக்கை-தன்னுள் புலம்பித் தளர்ந்து எய்த்தொழிந்தேன்- <br/>
விண் ஆர் நீள் சிகர விரைஆர் திருவேங்கடவா!- <br/>
அண்ணா வந்து அடைந்தேன் அடியேனை ஆட் கொண்டருளே             	(6)<br/>
 	 	<br/>
1034  தெரியேன் பாலகனாய் பல தீமைகள் செய்துமிட்டேன் <br/>
பெரியேன் ஆயினபின் பிறர்க்கே உழைத்து ஏழை ஆனேன்- <br/>
கரி சேர் பூம் பொழில் சூழ் கன மா மலை வேங்கடவா!- <br/>
அரியே வந்து அடைந்தேன் அடியேனை ஆட் கொண்டருளே 	(7)<br/>
 	 	<br/>
1035  நோற்றேன் பல் பிறவி நுன்னைக் காண்பது ஓர் ஆசையினால் <br/>
ஏற்றேன் இப் பிறப்பே இடர் உற்றனன்-எம் பெருமான் <br/>
கோல் தேன் பாய்ந்து ஒழுகும் குளிர் சோலை சூழ் வேங்கடவா <br/>
ஆற்றேன் வந்து அடைந்தேன் அடியேனை ஆட் கொண்டருளே 	(8)<br/>
 	 	<br/>
1036  பற்றேல் ஒன்றும் இலேன் பாவமே செய்து பாவி ஆனேன் <br/>
மற்றேல் ஒன்று அறியேன்-மாயனே எங்கள் மாதவனே <br/>
கல் தேன் பாய்ந்து ஒழுகும் கமலச் சுனை வேங்கடவா!- <br/>
அற்றேன் வந்து அடைந்தேன் அடியேனை ஆட் கொண்டருளே 	(9)<br/>
 	 	<br/>
1037  கண் ஆய் ஏழ் உலகுக்கு உயிர் ஆய எம் கார் வண்ணனை <br/>
விண்ணோர்-தாம் பரவும் பொழில் வேங்கட வேதியனை <br/>
திண் ஆர் மாடங்கள் சூழ் திரு மங்கையர்-கோன் கலியன் <br/>
பண் ஆர் பாடல் பத்தும் பயில்வார்க்கு இல்லை பாவங்களே             	(10)<br/>
------- <br/>
<br/>
<strong>9. திருவேங்கடம்- 3</strong><br/>
<br/>
1038  கண் ஆர் கடல் சூழ் இலங்கைக்கு இறைவன்-தன் <br/>
திண் ஆகம் பிளக்கச் சரம் செல உய்த்தாய் <br/>
விண்ணோர் தொழும் வேங்கட மா மலை மேய <br/>
அண்ணா அடியேன் இடரைக் களையாயே             	(1)<br/>
 	 	<br/>
1039  இலங்கைப் பதிக்கு அன்று இறை ஆய அரக்கர் <br/>
குலம் கெட்டு அவர் மாள கொடிப் புள் திரித்தாய் <br/>
விலங்கல் குடுமித் திருவேங்கடம் மேய <br/>
அலங்கல் துளப முடியாய் அருளாயே             	(2)<br/>
 	 	<br/>
1040  நீர் ஆர் கடலும் நிலனும் முழுது உண்டு <br/>
ஏர் ஆலம் இளந் தளிர்மேல் துயில் எந்தாய் <br/>
சீர் ஆர் திருவேங்கட மா மலை மேய <br/>
ஆரா அமுதே அடியேற்கு அருளாயே             	(3)<br/>
 	 	<br/>
1041  உண்டாய்-உறிமேல் நறு நெய் அமுது ஆக <br/>
கொண்டாய்-குறள் ஆய் நிலம் ஈர் அடியாலே <br/>
விண் தோய் சிகரத் திருவேங்கடம் மேய <br/>
அண்டா அடியேனுக்கு அருள்புரியாயே             	(4)<br/>
 	 	<br/>
1042  தூண் ஆய் அதனூடு அரியாய் வந்து தோன்றி <br/>
பேணா அவுணன் உடலம் பிளந்திட்டாய் <br/>
சேண் ஆர் திருவேங்கட மா மலை மேய <br/>
கோள் நாகணையாய் குறிக்கொள் எனை நீயே             	(5)<br/>
 	 	<br/>
1043  மன்னா இம் மனிசப் பிறவியை நீக்கி <br/>
தன் ஆக்கி தன் இன் அருள் செய்யும் தலைவன் <br/>
மின் ஆர் முகில் சேர் திருவேங்கடம் மேய <br/>
என் ஆனை என் அப்பன் என் நெஞ்சில் உளானே            	(6)<br/>
 	 	<br/>
1044  மான் ஏய் மட நோக்கிதிறத்து எதிர் வந்த <br/>
ஆன் ஏழ் விடை செற்ற அணி வரைத் தோளா <br/>
தேனே திருவேங்கட மா மலை மேய <br/>
கோனே என் மனம் குடிகொண்டு இருந்தாயே             	(7)<br/>
 	 	<br/>
1045  சேயன் அணியன் என சிந்தையுள் நின்ற <br/>
மாயன் மணி வாள் ஒளி வெண் தரளங்கள் <br/>
வேய் விண்டு உதிர் வேங்கட மா மலை மேய <br/>
ஆயன் அடி அல்லது மற்று அறியேனே             	(8)<br/>
 	 	<br/>
1046  வந்தாய் என் மனம் புகுந்தாய் மன்னி நின்றாய்- <br/>
நந்தாத கொழுஞ் சுடரே எங்கள் நம்பீ <br/>
சிந்தாமணியே திருவேங்கடம் மேய <br/>
எந்தாய்!-இனி யான் உனை என்றும் விடேனே             	(9)<br/>
 	 	<br/>
1047  வில்லார் மலி வேங்கட மா மலை மேய <br/>
மல் ஆர் திரள் தோள் மணி வண்ணன் அம்மானைக் <br/>
கல் ஆர் திரள் தோள் கலியன் சொன்ன மாலை <br/>
வல்லார்-அவர் வானவர் ஆகுவர் தாமே             	(10)<br/>
-------  <br/>
<br/>
<strong>   11. திருவேங்கடம்-4  </strong><br/>
<br/>
1048  வானவர்-தங்கள் சிந்தை போல என் <br/>
      நெஞ்சமே இனிது உவந்து மா தவ <br/>
மானவர்-தங்கள் சிந்தை அமர்ந்து உறைகின்ற எந்தை <br/>
கானவர் இடு கார் அகில்-புகை <br/>
      ஓங்கு வேங்கடம் மேவி மாண் குறள் <br/>
ஆன அந்தணற்கு இன்று அடிமைத் தொழில் பூண்டாயே             	(1)<br/>
 	 	<br/>
1049  உறவு சுற்றம் என்று ஒன்று இலா ஒருவன் <br/>
      உகந்தவர்-தம்மை மண்மிசைப் <br/>
பிறவியே கெடுப்பான் அது கண்டு என் நெஞ்சம் என்பாய் <br/>
குறவர் மாதர்களோடு வண்டு <br/>
      குறிஞ்சி மருள் இசை பாடும் வேங்கடத்து <br/>
அறவன் நாயகற்கு இன்று அடிமைத் தொழில் பூண்டாயே             	(2)<br/>
 	 	<br/>
1050  இண்டை ஆயின கொண்டு தொண்டர்கள் <br/>
      ஏத்துவார் உறவோடும் வானிடைக் <br/>
கொண்டு போய் இடவும் அது கண்டு என் நெஞ்சம் என்பாய் <br/>
வண்டு வாழ் வட வேங்கட மலை <br/>
      கோயில் கொண்டு அதனோடும் மீமிசை- <br/>
அண்டம் ஆண்டு இருப்பாற்கு அடிமைத் தொழில் பூண்டாயே             	(3)<br/>
 	 	<br/>
1051  பாவியாது செய்தாய் என் நெஞ்சமே <br/>
      பண்டு தொண்டு செய்தாரை மண்மிசை <br/>
மேவி ஆட்கொண்டு போய் விசும்பு ஏற வைக்கும் எந்தை <br/>
கோவி நாயகன் கொண்டல் உந்து உயர்<br/>
  வேங்கட மலை ஆண்டு வானவர் <br/>
ஆவியாய் இருப்பாற்கு அடிமைத் தொழில் பூண்டாயே             	(4)<br/>
 	 	<br/>
1052  பொங்கு போதியும் பிண்டியும் உடைப் <br/>
      புத்தர் நோன்பியர் பள்ளியுள் உறை <br/>
தங்கள் தேவரும் தாங்களுமே ஆக என் நெஞ்சம் என்பாய் <br/>
எங்கும் வானவர் தானவர் நிறைந்து <br/>
      ஏத்தும் வேங்கடம் மேவி நின்று அருள் <br/>
அம் கண் நாயகற்கு இன்று அடிமைத் தொழில் பூண்டாயே             	(5)<br/>
 	 	<br/>
1053  துவரி ஆடையர் மட்டையர் சமண் <br/>
      தொண்டர்கள் மண்டி உண்டு பின்னரும் <br/>
தமரும் தாங்களுமே தடிக்க என் நெஞ்சம் என்பாய் <br/>
கவரி மாக் கணம் சேரும் வேங்கடம் <br/>
      கோயில் கொண்ட கண் ஆர் விசும்பிடை <br/>
அமர நாயகற்கு இன்று அடிமைத் தொழில் பூண்டாயே             	(6)<br/>
 	 	<br/>
1054  தருக்கினால் சமண் செய்து சோறு தண் <br/>
      தயிரினால் திரளை மிடற்றிடை <br/>
நெருக்குவார் அலக்கண்-அது கண்டு என் நெஞ்சம் என்பாய் <br/>
மருள்கள் வண்டுகள் பாடும் வேங்கடம் <br/>
      கோயில் கொண்டு அதனோடும் வானிடை <br/>
அருக்கன் மேவிநிற்பாற்கு அடிமைத் தொழில் பூண்டாயே             	(7)<br/>
 	 	<br/>
1055  சேயன் அணியன் சிறியன் பெரியன் <br/>
      என்பதும் சிலர் பேசக் கேட்டிருந்- <br/>
தே என் நெஞ்சம் என்பாய் எனக்கு ஒன்று சொல்லாதே <br/>
வேய்கள் நின்று வெண் முத்தமே சொரி <br/>
      வேங்கட மலை கோயில் மேவிய <br/>
ஆயர் நாயகற்கு இன்று அடிமைத் தொழில் பூண்டாயே             	(8)<br/>
 	 	<br/>
1056  கூடி ஆடி உரைத்ததே உரைத் <br/>
      தாய் என் நெஞ்சம் என்பாய் துணிந்து கேள் <br/>
பாடி ஆடிப் பலரும் பணிந்து ஏத்திக் காண்கிலார் <br/>
ஆடு தாமரையோனும் ஈசனும் <br/>
      அமரர்-கோனும் நின்று ஏத்தும் வேங்கடத்து <br/>
ஆடு கூத்தனுக்கு இன்று அடிமைத் தொழில் பூண்டாயே             	(9)<br/>
 	 	<br/>
1057  மின்னு மா முகில் மேவு தண் திரு<br/>
      வேங்கட மலை கோயில் மேவிய <br/>
அன்னம் ஆய் நிகழ்ந்த அமரர் பெருமானைக் <br/>
கன்னி மா மதிள் மங்கையர் கலி<br/>
      கன்றி இன் தமிழால் உரைத்த இம் <br/>
மன்னு பாடல் வல்லார்க்கு இடம் ஆகும் வான் உலகே             	(10)<br/>
---- <br/>
<br/>
<strong>12.  திரு எவ்வுளூர்  </strong><br/>
<br/>
1058  காசை ஆடை மூடி ஓடிக் காதல் செய் தானவன் ஊர் <br/>
நாசம் ஆக நம்ப வல்ல நம்பி நம் பெருமான் <br/>
வேயின் அன்ன தோள் மடவார் வெண்ணெய் உண்டான் இவன் என்று <br/>
ஏச நின்ற எம் பெருமான்-எவ்வுள் கிடந்தானே             	(1)<br/>
 	 	<br/>
1059  தையலாள்மேல் காதல் செய்த தானவன் வாள் அரக்கன் <br/>
பொய் இலாத பொன் முடிகள் ஒன்பதோடு ஒன்றும் அன்று <br/>
செய்த வெம் போர்-தன்னில் அங்கு ஓர் செஞ்சரத்தால் உருள <br/>
எய்த எந்தை எம் பெருமான்-எவ்வுள் கிடந்தானே             	(2)<br/>
 	 	<br/>
1060  முன் ஓர் தூது வானரத்தின் வாயில் மொழிந்து அரக்கன் <br/>
மன் ஊர்-தன்னை வாளியினால் மாள முனிந்து அவனே <br/>
பின் ஓர் தூது ஆதி-மன்னர்க்கு ஆகி பெருநிலத்தார் <br/>
இன்னார் தூதன் என நின்றான்-எவ்வுள் கிடந்தானே             	(3)<br/>
 	 	<br/>
1061  பந்து அணைந்த மெல் விரலாள் பாவை-தன் காரணத்தால் <br/>
வெந் திறல் ஏறு ஏழும் வென்ற வேந்தன் விரி புகழ் சேர் <br/>
நந்தன் மைந்தன் ஆக ஆகும் நம்பி நம் பெருமான் <br/>
எந்தை தந்தை தம் பெருமான்-எவ்வுள் கிடந்தானே             	(4)<br/>
 	 	<br/>
1062  பாலன் ஆகி ஞாலம் ஏழும் உண்டு பண்டு ஆல் இலைமேல் <br/>
சால நாளும் பள்ளி கொள்ளும் தாமரைக் கண்ணன் எண்ணில் <br/>
நீலம் ஆர் வண்டு உண்டு வாழும் நெய்தல் அம் தண் கழனி <br/>
ஏலம் நாறும் பைம் புறவின்-எவ்வுள் கிடந்தானே             	(5)<br/>
 	 	<br/>
1063  சோத்தம் நம்பி என்று தொண்டர் மிண்டித் தொடர்ந்து அழைக்கும் <br/>
ஆத்தன் நம்பி செங்கண் நம்பி ஆகிலும் தேவர்க்கு எல்லாம் <br/>
மூத்த நம்பி முக்கண் நம்பி என்று முனிவர் தொழுது <br/>
ஏத்தும் நம்பி எம் பெருமான்-எவ்வுள் கிடந்தானே             	(6)<br/>
 	 	<br/>
1064  திங்கள் அப்பு வான் எரி கால் ஆகி திசைமுகனார் <br/>
தங்கள் அப்பன் சாமி அப்பன் பாகத்து இருந்த வண்டு உண் <br/>
தொங்கல் அப்பு நீள் முடியான் சூழ் கழல் சூடநின்ற <br/>
எங்கள் அப்பன் எம் பெருமான்-எவ்வுள் கிடந்தானே             	(7)<br/>
 	 	<br/>
1065  முனிவன் மூர்த்தி மூவர் ஆகி வேதம் விரித்து உரைத்த <br/>
புனிதன் பூவை வண்ணன் அண்ணல் புண்ணியன் விண்ணவர்-கோன் <br/>
தனியன் சேயன் தான் ஒருவன் ஆகிலும் தன் அடியார்க்கு <br/>
இனியன் எந்தை எம் பெருமான்-எவ்வுள் கிடந்தானே             	(8)<br/>
 	 	<br/>
1066  பந்து இருக்கும் மெல் விரலாள் பாவை பனி மலராள் <br/>
வந்து இருக்கும் மார்வன் நீல மேனி மணி வண்ணன் <br/>
அந்தரத்தில் வாழும் வானோர்-நாயகன் ஆய் அமைந்த <br/>
இந்திரற்கும் தம் பெருமான்-எவ்வுள் கிடந்தானே             	(9)<br/>
 	 	<br/>
1067  இண்டை கொண்டு தொண்டர் ஏத்த எவ்வுள் கிடந்தானை <br/>
வண்டு பாடும் பைம் புறவின் மங்கையர்-கோன் கலியன் <br/>
கொண்ட சீரால் தண் தமிழ் செய் மாலை ஈர் ஐந்தும் வல்லார் <br/>
அண்டம் ஆள்வது ஆணை அன்றேல் ஆள்வர்-அமர் உலகே 	(10)<br/>
----------<br/>
<br/>
<strong>13. திருவல்லிக்கேணி  </strong><br/>
<br/>
1068  வில் பெரு விழவும் கஞ்சனும் மல்லும் <br/>
      வேழமும் பாகனும் வீழச் <br/>
செற்றவன்-தன்னை புரம் எரி செய்த <br/>
      சிவன் உறு துயர் களை தேவை <br/>
பற்றலர் வீயக் கோல் கையில் கொண்டு <br/>
      பார்த்தன்-தன் தேர்முன் நின்றானை <br/>
சிற்றவை பணியால் முடி துறந்தானை<br/>
      -திருவல்லிக்கேணிக் கண்டேனே             	(1)<br/>
 	 	<br/>
1069  வேதத்தை வேதத்தின் சுவைப் பயனை <br/>
      விழுமிய முனிவரர் விழுங்கும் <br/>
கோது இல் இன் கனியை நந்தனார் களிற்றை <br/>
      குவலயத்தோர் தொழுது ஏத்தும் <br/>
ஆதியை அமுதை என்னை ஆள் உடை <br/>
      அப்பனை-ஒப்பவர் இல்லா <br/>
மாதர்கள் வாழும் மாட மா மயிலைத் <br/>
      திருவல்லிக்கேணிக் கண்டேனே             	(2)<br/>
 	 	<br/>
1070  வஞ்சனை செய்யத் தாய் உரு ஆகி <br/>
      வந்த பேய் அலறி மண் சேர <br/>
நஞ்சு அமர் முலைஊடு உயிர் செக உண்ட <br/>
      நாதனை தானவர் கூற்றை <br/>
விஞ்சை வானவர் சாரணர் சித்தர் <br/>
      வியந்துதி செய்ய பெண் உரு ஆகி <br/>
அம் சுவை அமுதம் அன்று அளித்தானை- <br/>
      திருவல்லிக்கேணிக் கண்டேனே            	(3)<br/>
 	 	<br/>
1071  இந்திரனுக்கு என்று ஆயர்கள் எடுத்த <br/>
      எழில் விழவில் பழ நடைசெய் <br/>
மந்திர விதியில் பூசனை பெறாது <br/>
      மழை பொழிந்திட தளர்ந்து ஆயர் <br/>
எந்தம்மோடு இன ஆ-நிரை தளராமல் <br/>
      எம் பெருமான் அருள் என்ன <br/>
அந்தம் இல் வரையால் மழை தடுத்தானை-<br/>
      திருவல்லிக்கேணிக் கண்டேனே 	(4)<br/>
 	 	<br/>
1072  இன் துணைப் பதுமத்து அலர்மகள்-தனக்கும் <br/>
      இன்பன் நல் புவி-தனக்கு இறைவன் <br/>
தன் துணை ஆயர் பாவை நப்பின்னை<br/>
      -தனக்கு இறை மற்றையோர்க்கு எல்லாம் <br/>
வன் துணை பஞ்ச பாண்டவர்க்கு ஆகி <br/>
      வாய் உரை தூது சென்று இயங்கும் <br/>
என் துணை எந்தை தந்தை தம்மானை-<br/>
      திருவல்லிக்கேணிக் கண்டேனே             	(5)<br/>
 	 	<br/>
1073  அந்தகன் சிறுவன் அரசர்-தம் அரசற்கு <br/>
      இளையவன் அணி இழையைச் சென்று <br/>
எந்தமக்கு உரிமை செய் என தரியாது <br/>
      எம் பெருமான் அருள் என்ன <br/>
சந்தம் அல் குழலாள் அலக்கண் நூற்றுவர்-தம் <br/>
      பெண்டிரும் எய்தி நூல் இழப்ப <br/>
இந்திரன் சிறுவன் தேர் முன் நின்றானை-<br/>
      திருவல்லிக்கேணிக் கண்டேனே             	(6)<br/>
 	 	<br/>
1074  பரதனும் தம்பி சத்துருக்கனனும் <br/>
      இலக்குமனோடு மைதிலியும் <br/>
இரவும் நன் பகலும் துதி செய்ய நின்ற <br/>
      இராவணாந்தகனை எம்மானை- <br/>
குரவமே கமழும் குளிர் பொழிலூடு <br/>
      குயிலொடு மயில்கள் நின்று ஆல <br/>
இரவியின் கதிர்கள் நுழைதல் செய்தறியாத் <br/>
      திருவல்லிக்கேணிக் கண்டேனே 	(7)<br/>
 	 	<br/>
1075  பள்ளியில் ஓதி வந்த தன் சிறுவன் <br/>
      வாயில் ஓர் ஆயிரம் நாமம் <br/>
ஒள்ளிய ஆகிப் போத ஆங்கு அதனுக்கு <br/>
      ஒன்றும் ஓர் பொறுப்பு இலன் ஆகி <br/>
பிள்ளையைச் சீறி வெகுண்டு தூண் புடைப்ப <br/>
      பிறை எயிற்று அனல் விழிப் பேழ் வாய் <br/>
தெள்ளிய சிங்கம் ஆகிய தேவை<br/>
      -திருவல்லிக்கேணிக் கண்டேனே             	(8)<br/>
 	 	<br/>
1076  மீன் அமர் பொய்கை நாள்மலர் கொய்வான் <br/>
      வேட்கையினோடு சென்று இழிந்த <br/>
கான் அமர் வேழம் கைஎடுத்து அலற <br/>
      கரா அதன் காலினைக் கதுவ <br/>
ஆனையின் துயரம் தீரப் புள் ஊர்ந்து <br/>
      சென்று நின்று ஆழிதொட்டானை- <br/>
தேன் அமர் சோலை மாட மா மயிலைத் <br/>
      திருவல்லிக்கேணிக் கண்டேனே             	(9)<br/>
 	 	<br/>
1077  மன்னு தண் பொழிலும் வாவியும் மதிளும் <br/>
      மாட மாளிகையும் மண்டபமும் <br/>
தென்னன் தொண்டையர்-கோன் செய்த நல் மயிலைத் <br/>
      திருவல்லிக்கேணி நின்றானை <br/>
கன்னி நல் மாட மங்கையர் தலைவன் <br/>
      காமரு சீர்க் கலிகன்றி <br/>
சொன்ன சொல்-மாலை பத்து உடன் வல்லார் <br/>
      சுகம் இனிது ஆள்வர் வான்-உலகே             	(10)<br/>
------<br/>
<br/>
<strong>14.  திருநீர்மலை</strong><br/>
<br/>
1078  அன்று ஆயர் குலக் கொடியோடு அணி மா <br/>
      மலர் மங்கையொடு அன்பு அளவி அவுணர்க்கு <br/>
என்றானும் இரக்கம் இலாதவனுக்கு <br/>
      உறையும் இடம் ஆவது-இரும் பொழில் சூழ் <br/>
நன்று ஆய புனல் நறையூர் திருவாலி <br/>
      குடந்தை தடம் திகழ் கோவல்நகர் <br/>
நின்றான் இருந்தான் கிடந்தான் நடந்தாற்கு <br/>
      இடம் மா மலை ஆவது-நீர்மலையே             	(1)<br/>
 	 	<br/>
1079  காண்டாவனம் என்பது ஓர் காடு அமரர்க்கு <br/>
      அரையன்னது கண்டு அவன் நிற்க முனே <br/>
மூண்டு ஆர் அழல் உண்ண முனிந்ததுவும் <br/>
      அது அன்றியும் முன் உலகம் பொறை தீர்த்து <br/>
ஆண்டான் அவுணன்-அவன் மார்வு-அகலம் <br/>
      உகிரால் வகிர் ஆக முனிந்து அரியாய் <br/>
நீண்டான் குறள் ஆகி நிமிர்ந்தவனுக்கு <br/>
      இடம் மா மலை ஆவது-நீர்மலையே             	(2)<br/>
 	 	<br/>
1080  அலம் மன்னும் அடல் சுரி சங்கம் எடுத்து <br/>
      அடல் ஆழியினால் அணி ஆர் உருவில் <br/>
புலம் மன்னும் வடம் புனை கொங்கையினாள் <br/>
      பொறை தீர முன் ஆள் அடு வாள் அமரில் <br/>
பல மன்னர் பட சுடர் ஆழியினைப் <br/>
      பகலோன் மறையப் பணிகொண்டு அணிசேர் <br/>
நில மன்னனும் ஆய் உலகு ஆண்டவனுக்கு <br/>
      இடம் மா மலை ஆவது-நீர்மலையே             	(3)<br/>
 	 	<br/>
1081  தாங்காதது ஓர் ஆள் அரி ஆய் அவுணன்-<br/>
      தனை வீட முனிந்து அவனால் அமரும் <br/>
பூங் கோதையர் பொங்கு எரி மூழ்க விளைத்து <br/>
      அது அன்றியும் வென்றி கொள் வாள் அமரில் <br/>
பாங்கு ஆக முன் ஐவரொடு அன்பு அளவி <br/>
      பதிற்றைந்து இரட்டிப் படை வேந்தர் பட <br/>
நீங்காச் செருவில் நிறை காத்தவனுக்கு <br/>
      இடம் மா மலை ஆவது-நீர்மலையே             	(4)<br/>
 	 	<br/>
1082  மாலும் கடல் ஆர மலைக் குவடு இட்டு <br/>
      அணை கட்டி வரம்பு உருவ மதி சேர் <br/>
கோல மதிள் ஆய இலங்கை கெட <br/>
      படை தொட்டு ஒருகால் அமரில் அதிர <br/>
காலம் இது என்று அயன் வாளியினால் <br/>
      கதிர் நீள் முடி பத்தும் அறுத்து அமரும் <br/>
நீல முகில் வண்ணன் எமக்கு இறைவற்கு <br/>
      இடம் மா மலை ஆவது-நீர்மலையே             	(5)<br/>
 	 	<br/>
1083  பார் ஆர் உலகும் பனி மால் வரையும் <br/>
      கடலும் சுடரும் இவை உண்டும் எனக்கு <br/>
ஆராது என நின்றவன் எம் பெருமான் <br/>
      அலை நீர் உலகுக்கு அரசு ஆகிய அப் <br/>
பேரானை முனிந்த முனிக்கு அரையன் <br/>
      பிறர் இல்லை நுனக்கு எனும் எல்லையினான் <br/>
நீர் ஆர் பெயரான் நெடுமால்-அவனுக்கு <br/>
      இடம் மா மலை ஆவது-நீர்மலையே             	(6)<br/>
 	 	<br/>
1084  புகர் ஆர் உரு ஆகி முனிந்தவனைப் <br/>
      புகழ் வீட முனிந்து உயிர் உண்டு அசுரன் <br/>
நகர் ஆயின பாழ்பட நாமம் எறிந்து <br/>
      அது அன்றியும் வென்றி கொள் வாள் அவுணன் <br/>
பகராதவன் ஆயிரம் நாமம் அடிப் <br/>
      பணியாதவனை பணியால் அமரில் <br/>
நிகர் ஆயவன் நெஞ்சு இடந்தான்-அவனுக்கு <br/>
      இடம் மா மலை ஆவது-நீர்மலையே             	(7)<br/>
 	 	<br/>
1085  பிச்சச் சிறு பீலி பிடித்து உலகில் <br/>
      பிணம் தின் மடவார்-அவர் போல் அங்ஙனே <br/>
அச்சம் இலர் நாண் இலர் ஆதன்மையால் <br/>
      அவர் செய்கை வெறுத்து அணி மா மலர் தூய் <br/>
நச்சி நமனார் அடையாமை நமக்கு <br/>
      அருள்செய் என உள் குழைந்து ஆர்வமொடு <br/>
நிச்சம் நினைவார்க்கு அருள்செய்யும்- அவற்கு <br/>
      இடம் மா மலை ஆவது- நீர்மலையே             	(8)<br/>
 	 	<br/>
1086  பேசும் அளவு அன்று இது வம்மின் நமர் <br/>
      பிறர் கேட்பதன் முன் பணிவார் வினைகள் <br/>
நாசம் அது செய்திடும் ஆதன்மையால் <br/>
      அதுவே நமது உய்விடம் நாள்மலர்மேல் <br/>
வாசம் அணி வண்டு அறை பைம் புறவின்- <br/>
      மனம் ஐந்தொடு நைந்து உழல்வார் மதிஇல் <br/>
நீசர்-அவர் சென்று அடையாதவனுக்கு <br/>
      இடம் மா மலை ஆவது-நீர்மலையே             	(9)<br/>
 	 	<br/>
1087  நெடுமால்-அவன் மேவிய நீர்மலைமேல் <br/>
      நிலவும் புகழ் மங்கையர்-கோன் அமரில் <br/>
கட மா களி யானை வல்லான் கலியன் <br/>
      ஒலி செய் தமிழ் மாலை வல்லார்க்கு உடனே <br/>
விடும் மால் வினை வேண்டிடில் மேல் உலகும் <br/>
      எளிது ஆயிடும் அன்றி இலங்கு ஒலி சேர் <br/>
கொடு மா கடல் வையகம் ஆண்டு மதிக் <br/>
      குடை மன்னவர் ஆய் அடி கூடுவரே             	(10)<br/>
--------<br/>
<br/>
<strong>15.  திருக்கடல்மல்லை -1  </strong><br/>
<br/>
1088  பார்-ஆயது உண்டு உமிழ்ந்த பவளத் தூணை <br/>
      படு கடலில் அமுதத்தை பரி வாய் கீண்ட <br/>
சீரானை எம்மானை தொண்டர்-தங்கள் <br/>
      சிந்தையுள்ளே முளைத்து எழுந்த தீம் கரும்பினை <br/>
போர் ஆனைக் கொம்பு ஒசித்த போர் ஏற்றினை <br/>
      புணர் மருதம் இற நடந்த பொன் குன்றினை <br/>
கார் ஆனை இடர் கடிந்த கற்பகத்தைக் <br/>
      கண்டது நான்-கடல்மல்லைத் தலசயனத்தே             	(1)<br/>
 	 	<br/>
1089  பூண்டு அவத்தம் பிறர்க்கு அடைந்து தொண்டு பட்டு <br/>
      பொய்ந் நூலை மெய்ந் நூல் என்று என்றும் ஓதி <br/>
மாண்டு அவத்தம் போகாதே வம்மின் எந்தை <br/>
      என் வணங்கப்படுவானை கணங்கள் ஏத்தும் <br/>
நீண்ட வத்தை கரு முகிலை எம்மான்-தன்னை <br/>
      நின்றவூர் நித்திலத்தை தொத்து ஆர் சோலைக் <br/>
காண்டவத்தைக் கனல் எரிவாய்ப் பெய்வித்தானைக் <br/>
      கண்டது நான்-கடல்மல்லைத் தலசயனத்தே             	(2)<br/>
 	 	<br/>
1090  உடம்பு உருவில் மூன்று ஒன்றாய் மூர்த்தி வேறு ஆய் <br/>
      உலகு உய்ய நின்றானை அன்று பேய்ச்சி <br/>
விடம் பருகு வித்தகனை கன்று மேய்த்து <br/>
      விளையாட வல்லானை வரைமீ கானில் <br/>
தடம் பருகு கரு முகிலை தஞ்சைக் கோயில் <br/>
      தவ நெறிக்கு ஓர் பெரு நெறியை வையம் காக்கும் <br/>
கடும் பரிமேல் கற்கியை நான் கண்டுகொண்டேன்- <br/>
      கடி பொழில் சூழ் கடல்மல்லைத் தலசயனத்தே 	(3)<br/>
 	 	<br/>
1091  பேய்த் தாயை முலை உண்ட பிள்ளை- தன்னை <br/>
      பிணை மருப்பின் கருங் களிற்றை பிணை மான் நோக்கின் <br/>
ஆய்த் தாயர் தயிர் வெண்ணெய் அமர்ந்த கோவை <br/>
      அந்தணர்-தம் அமுதத்தை குரவை முன்னே <br/>
கோத்தானை குடம் ஆடு கூத்தன்-தன்னை <br/>
      கோகுலங்கள் தளராமல் குன்றம் ஏந்திக் <br/>
காத்தானை எம்மானைக் கண்டுகொண்டேன்- <br/>
      கடி பொழில் சூழ் கடல்மல்லைத் தலசயனத்தே             	(4)<br/>
 	 	<br/>
1092  பாய்ந்தானை திரி சகடம் பாறி வீழ <br/>
      பாலகன் ஆய் ஆல் இலையில் பள்ளி இன்பம் <br/>
ஏய்ந்தானை இலங்கு ஒளி சேர் மணிக் குன்று அன்ன <br/>
      ஈர் இரண்டு மால் வரைத் தோள் எம்மான்-தன்னை <br/>
தோய்ந்தானை நிலமகள் தோள் தூதில் சென்று அப் <br/>
      பொய் அறைவாய்ப் புகப் பெய்த மல்லர் மங்கக் <br/>
காய்ந்தானை எம்மானைக் கண்டுகொண்டேன்<br/>
      -கடி பொழில் சூழ் கடல்மல்லைத் தலசயனத்தே             	(5)<br/>
 	 	<br/>
1093  கிடந்தானை தடங் கடலுள் பணங்கள் மேவி <br/>
      கிளர் பொறிய மறி திரிய அதனின்பின்னே <br/>
படர்ந்தானை படு மதத்த களிற்றின் கொம்பு <br/>
      பறித்தானை பார் இடத்தை எயிறு கீற <br/>
இடந்தானை வளை மருப்பின் ஏனம் ஆகி <br/>
      இரு நிலனும் பெரு விசும்பும் எய்தா வண்ணம் <br/>
கடந்தானை எம்மானைக் கண்டுகொண்டேன்- <br/>
      கடி பொழில் சூழ் கடல்மல்லைத் தலசயனத்தே            	(6)<br/>
 	 	<br/>
1094  பேணாத வலி அரக்கர் மெலிய அன்று <br/>
      பெரு வரைத் தோள் இற நெரித்து அன்று அவுணர்-கோனைப் <br/>
பூண் ஆகம் பிளவு எடுத்த போர் வல்லோனை <br/>
      பொரு கடலுள் துயில் அமர்ந்த புள் ஊர்தியை <br/>
ஊண் ஆகப் பேய் முலை நஞ்சு உண்டான்-தன்னை <br/>
      உள்ளுவார் உள்ளத்தே உறைகின்றானைக் <br/>
காணாது திரிதருவேன் கண்டுகொண்டேன்-<br/>
      கடி பொழில் சூழ் கடல்மல்லைத் தலசயனத்தே             	(7)<br/>
 	 	<br/>
1095  பெண் ஆகி இன் அமுதம் வஞ்சித்தானை <br/>
      பிரை எயிற்று அன்று அடல் அரியாய்ப் பெருகினானை <br/>
தண் ஆர்ந்த வார் புனல் சூழ் மெய்யம் என்னும் <br/>
      தட வரைமேல் கிடந்தானை பணங்கள் மேவி <br/>
எண்ணானை எண் இறந்த புகழினானை <br/>
      இலங்கு ஒளி சேர் அரவிந்தம் போன்று நீண்ட <br/>
கண்ணானைக் கண் ஆரக் கண்டுகொண்டேன்<br/>
      -கடி பொழில் சூழ் கடல்மல்லைத் தலசயனத்தே             	(8)<br/>
 	 	<br/>
1096  தொண்டு ஆயார்-தாம் பரவும் அடியினானை <br/>
      படி கடந்த தாளாளற்கு ஆள் ஆய் உய்தல் <br/>
விண்டானை-தென் இலங்கை அரக்கர் வேந்தை<br/>
      -விலங்கு உண்ண வலங் கைவாய்ச் சரங்கள் ஆண்டு <br/>
பண்டு ஆய வேதங்கள் நான்கும் ஐந்து <br/>
      வேள்விகளும் கேள்வியோடு அங்கம் ஆறும் <br/>
கண்டானைத் தொண்டனேன் கண்டுகொண்டேன்<br/>
      -கடி பொழில் சூழ் கடல்மல்லைத் தலசயனத்தே            	(9)<br/>
 	 	<br/>
1097  பட நாகத்து அணைக் கிடந்து அன்று அவுணர்-கோனைப் <br/>
      பட வெகுண்டு மருது இடை போய் பழன வேலித் <br/>
தடம் ஆர்ந்த கடல்மல்லைத் தலசயனத்துத் <br/>
      தாமரைக்கண் துயில் அமர்ந்த தலைவன்-தன்னைக் <br/>
கடம் ஆரும் கருங் களிறு வல்லான் வெல் போர்க் <br/>
      கலிகன்றி ஒலிசெய்த இன்பப் பாடல் <br/>
திடம் ஆக இவை ஐந்தும் ஐந்தும் வல்லார் <br/>
      தீவினையை முதல் அரிய வல்லார் தாமே             	(10)<br/>
------------<br/>
<br/>
<strong>16. திருக்கடல்மல்லை - 2  </strong><br/>
<br/>
1098  நண்ணாத வாள் அவுணர் இடைப் புக்கு வானவரை <br/>
பெண் ஆகி அமுது ஊட்டும் பெருமானார் மருவினிய <br/>
தண் ஆர்ந்த கடல்மல்லைத் தலசயனத்து உறைவாரை <br/>
எண்ணாதே இருப்பாரை இறைப் பொழுதும் எண்ணோமே 	(1)<br/>
 	 	<br/>
1099  பார் வண்ண மட மங்கை பனி நல் மா மலர்க் கிழத்தி <br/>
நீர் வண்ணன் மார்வத்தில் இருக்கையை முன் நினைந்து அவன் ஊர் <br/>
கார்வண்ண முது முந்நீர்க் கடல்மல்லைத் தலசயனம் <br/>
ஆர் எண்ணும் நெஞ்சு உடையார்-அவர் எம்மை ஆள்வாரே             	(2)<br/>
 	 	<br/>
1100  ஏனத்தின் உருவு ஆகி நில-மங்கை எழில் கொண்டான் <br/>
வானத்தில்-அவர் முறையால் மகிழ்ந்து ஏத்தி வலம் கொள்ள <br/>
கானத்தின் கடல்மல்லைத் தலசயனத்து உறைகின்ற <br/>
ஞானத்தின் ஒளி உருவை நினைவார் என் நாயகரே             	(3)<br/>
 	 	<br/>
1101  விண்டாரை வென்று ஆவி விலங்கு உண்ண மெல் இயலார் <br/>
கொண்டாடும் மல் அகலம் அழல் ஏற வெம் சமத்துக் <br/>
கண்டாரை கடல்மல்லைத் தலசயனத்து உறைவாரைக் <br/>
கொண்டாடும் நெஞ்சு உடையார்-அவர் எங்கள் குலதெய்வமே 	(4)<br/>
 	 	<br/>
1102  பிச்சச் சிறு பீலிச் சமண் குண்டர் முதலாயோர் <br/>
விச்சைக்கு இறை என்னும் அவ் இறையைப் பணியாதே <br/>
கச்சிக் கிடந்தவன் ஊர் கடல்மல்லைத் தலசயனம் <br/>
நச்சித் தொழுவாரை நச்சு என் தன் நல் நெஞ்சே             	(5)<br/>
 	 	<br/>
1103  புலன் கொள் நிதிக் குவையோடு புழைக் கை மா களிற்று இனமும் <br/>
நலம் கொள் நவமணிக் குவையும் சுமந்து எங்கும் நான்று ஒசிந்து <br/>
கலங்கள் இயங்கும் மல்லைக் கடல்மல்லைத் தலசயனம் <br/>
வலங்கொள் மனத்தார்-அவரை வலங்கொள் என் மட நெஞ்சே             	(6)<br/>
 	 	<br/>
1104  பஞ்சிச் சிறு கூழை உரு ஆகி மருவாத <br/>
வஞ்சப் பெண் நஞ்சு உண்ட அண்ணல் முன் நண்ணா <br/>
கஞ்சைக் கடந்தவன் ஊர் கடல்மல்லைத் தலசயனம் <br/>
நெஞ்சில் தொழுவாரைத் தொழுவாய் என் தூய் நெஞ்சே            	(7)<br/>
 	 	<br/>
1105  செழு நீர் மலர்க் கமலம் திரை உந்து வன் பகட்டால் <br/>
உழும் நீர் வயல் உழவர் உழ பின் முன் பிழைத்து எழுந்த <br/>
கழு நீர் கடி கமழும் கடல்மல்லைத் தலசயனம் <br/>
தொழும் நீர் மனத்தவரைத் தொழுவாய் என் தூய் நெஞ்சே            	(8)<br/>
 	 	<br/>
1106  பிணங்கள் இடு காடு-அதனுள் நடம் ஆடு பிஞ்ஞகனோடு <br/>
இணங்கு திருச் சக்கரத்து எம் பெருமானார்க்கு இடம் விசும்பில் <br/>
கணங்கள் இயங்கும் மல்லைக் கடல்மல்லைத் தலசயனம் <br/>
வணங்கும் மனத்தார்-அவரை வணங்கு என்-தன் மட நெஞ்சே             	(9)<br/>
 	 	<br/>
1107  கடி கமழும் நெடு மறுகின் கடல்மல்லைத் தலசயனத்து <br/>
அடிகள் அடியே நினையும் அடியவர்கள்-தம் அடியான் <br/>
வடி கொள் நெடு வேல் வலவன் கலிகன்றி ஒலி வல்லார் <br/>
முடி கொள் நெடு மன்னவர்-தம் முதல்வர் ஆவாரே             	(10)<br/>
--------<br/>
<br/>
<strong>17. திருவிடவெந்தை  - தலைவனைப் பிரிந்த தலைவியின் <br/>
 ஆற்றாமை கண்ட தாய் இரங்கல்</strong><br/>
<br/>
1108  திவளும் வெண் மதிபோல் திரு முகத்து அரிவை <br/>
      செழுங் கடல் அமுதினில் பிறந்த <br/>
அவளும் நின் ஆகத்து இருப்பதும் அறிந்தும் <br/>
      ஆகிலும் ஆசை விடாளால் <br/>
குவளை அம் கண்ணி கொல்லி அம் பாவை<br/>
      -சொல்லு நின் தாள் நயந்திருந்த <br/>
இவளை உன் மனத்தால் என் நினைந்து இருந்தாய்?<br/>
      -இடவெந்தை எந்தை பிரானே             	(1)<br/>
 	 	<br/>
1109  துளம் படு முறுவல் தோழியர்க்கு அருளாள் <br/>
      துணை முலை சாந்து கொண்டு அணியாள் <br/>
குளம் படு குவளைக் கண்-இணை எழுதாள் <br/>
      கோல நல் மலர் குழற்கு அணியாள் <br/>
வளம் படு முந்நீர் வையம் முன் அளந்த <br/>
      மால் என்னும் மால் இன மொழியாள் <br/>
இளம் படி இவளுக்கு என் நினைந்து இருந்தாய்?-<br/>
      இடவெந்தை எந்தை பிரானே             	(2)<br/>
 	 	<br/>
1110  சாந்தமும் பூணும் சந்தனக் குழம்பும் <br/>
      தட முலைக்கு அணியிலும் தழல் ஆம் <br/>
போந்த வெண் திங்கள் கதிர் சுட மெலியும் <br/>
      பொரு கடல் புலம்பிலும் புலம்பும் <br/>
மாந் தளிர் மேனி வண்ணமும் பொன் ஆம் <br/>
      வளைகளும் இறை நில்லா என்-தன் <br/>
ஏந்திழை இவளுக்கு என் நினைந்து இருந்தாய்?- <br/>
      இடவெந்தை எந்தை பிரானே             	(3)<br/>
 	 	<br/>
1111  ஊழியின் பெரிதால் நாழிகை என்னும் <br/>
      ஒண் சுடர் துயின்றதால் என்னும் <br/>
ஆழியும் புலம்பும் அன்றிலும் உறங்கா <br/>
      தென்றலும் தீயினில் கொடிது ஆம் <br/>
தோழி ஓ என்னும் துணை முலை அரக்கும் <br/>
      சொல்லுமின் என் செய்கேன்? என்னும் <br/>
ஏழை என் பொன்னுக்கு என் நினைந்து இருந்தாய்?<br/>
      -இடவெந்தை எந்தை பிரானே             	(4)<br/>
 	 	<br/>
1112  ஓதிலும் உன் பேர் அன்றி மற்று ஓதாள் <br/>
      உருகும் நின் திரு உரு நினைந்து <br/>
காதன்மை பெரிது கையறவு உடையள் <br/>
      கயல் நெடுங் கண் துயில் மறந்தாள் <br/>
பேதையேன் பேதை பிள்ளைமை பெரிது <br/>
      தெள்ளியள் வள்ளி நுண் மருங்குல் <br/>
ஏதலர் முன்னா என் நினைந்து இருந்தாய்?- <br/>
      இடவெந்தை எந்தை பிரானே             	(5)<br/>
 	 	<br/>
1113  தன் குடிக்கு ஏதும் தக்கவா நினையாள் <br/>
      தடங் கடல் நுடங்கு எயில் இலங்கை <br/>
வன் குடி மடங்க வாள் அமர் தொலைத்த <br/>
      வார்த்தை கேட்டு இன்புறும் மயங்கும் <br/>
மின் கொடி மருங்குல் சுருங்க மேல் நெருங்கி <br/>
      மென் முலை பொன் பயந்திருந்த <br/>
என் கொடி இவளுக்கு என் நினைந்து இருந்தாய்?- <br/>
      இடவெந்தை எந்தை பிரானே            	(6)<br/>
 	 	<br/>
1114  உளம் கனிந்து இருக்கும் உன்னையே பிதற்றும் <br/>
      உனக்கு அன்றி எனக்கு அன்பு ஒன்று இலளால் <br/>
வளங் கனிப் பொழில் சூழ் மாலிருஞ்சோலை <br/>
      மாயனே என்று வாய்வெருவும் <br/>
களங் கனி முறுவல் காரிகை பெரிது <br/>
      கவலையோடு அவலம் சேர்ந்திருந்த <br/>
இளங் கனி இவளுக்கு என் நினைந்து இருந்தாய்?-<br/>
      இடவெந்தை எந்தை பிரானே             	(7)<br/>
 	 	<br/>
1115  அலம் கெழு தடக்கை ஆயன் வாய் ஆம்பற்கு <br/>
      அழியுமால் என் உள்ளம் என்னும் <br/>
புலம் கெழு பொரு நீர்ப் புட்குழி பாடும் <br/>
      போதுமோ நீர்மலைக்கு என்னும் <br/>
குலம் கெழு கொல்லிக் கோமள வல்லி <br/>
      கொடி இடை நெடு மழைக் கண்ணி <br/>
இலங்கு எழில் தோளிக்கு என் நினைந்து இருந்தாய்?<br/>
      -இடவெந்தை எந்தை பிரானே             	(8)<br/>
 	 	<br/>
1116  பொன் குலாம் பயலை பூத்தன மென் தோள் <br/>
      பொரு கயல் கண் துயில் மறந்தாள் <br/>
அன்பினால் உன்மேல் ஆதரம் பெரிது இவ் <br/>
      அணங்கினுக்கு உற்ற நோய் அறியேன் <br/>
மின் குலாம் மருங்குல் சுருங்க மேல் நெருங்கி <br/>
      வீங்கிய வன முலையாளுக்கு <br/>
என்கொல் ஆம்? குறிப்பில் என் நினைந்து இருந்தாய்?<br/>
      -இடவெந்தை எந்தை பிரானே 9<br/>
 	 	<br/>
1117  அன்னமும் மீனும் ஆமையும் அரியும் <br/>
      ஆய எம் மாயனே அருளாய் <br/>
என்னும் இன் தொண்டர்க்கு இன் அருள் புரியும் <br/>
      இடவெந்தை எந்தை பிரானை <br/>
மன்னு மா மாட மங்கையர் தலைவன் <br/>
      மானவேல் கலியன் வாய் ஒலிகள் <br/>
பன்னிய பனுவல் பாடுவார் நாளும் <br/>
      பழவினை பற்று அறுப்பாரே             	(10)<br/>
 ---------<br/>
<br/>
<strong>18. திருவட்டபுயகரம்  - தலைவனது உருவெளிப்பாடு கண்ட தலைவி <br/>
தோழி-தாயர்க்குக் கூறுதல்</strong><br/>
<br/>
1118  திரிபுரம் மூன்று எரித்தானும் மற்றை <br/>
      மலர்மிசைமேல் அயனும் வியப்ப <br/>
முரி திரை மா கடல் போல் முழங்கி <br/>
      மூவுலகும் முறையால் வணங்க <br/>
எரி அன கேசர வாள் எயிற்றோடு <br/>
      இரணியன் ஆகம் இரண்டு கூறா <br/>
அரி உரு ஆம் இவர் ஆர்கொல்? என்ன-<br/>
      அட்டபுயகரத்தேன் என்றாரே            	(1)<br/>
 	 	<br/>
1119  வெம் திறல் வீரரில் வீரர் ஒப்பார் <br/>
      வேதம் உரைத்து இமையோர் வணங்கும் <br/>
செந்தமிழ் பாடுவார்-தாம் வணங்கும் <br/>
      தேவர் இவர்கொல்? தெரிக்கமாட்டேன் <br/>
வந்து குறள் உருவாய் நிமிர்ந்து <br/>
      மாவலி வேள்வியில் மண் அளந்த <br/>
அந்தணர் போன்றிவர் ஆர்கொல்? என்ன-<br/>
      அட்டபுயகரத்தேன் என்றாரே             	(2)<br/>
 	 	<br/>
1120  செம் பொன் இலங்கு வலங்கை வாளி <br/>
      திண் சிலை தண்டொடு சங்கம் ஒள் வாள் <br/>
உம்பர் இரு சுடர் ஆழியோடு <br/>
      கேடகம் ஒண் மலர் பற்றி எற்றே <br/>
வெம்பு சினத்து அடல் வேழம் வீழ <br/>
      வெண் மருப்பு ஒன்று பறித்து இருண்ட <br/>
அம்புதம் போன்றிவர் ஆர்கொல்? என்ன-<br/>
      அட்டபுயகரத்தேன் என்றாரே             	(3)<br/>
 	 	<br/>
1121  மஞ்சு உயர் மா மணிக் குன்றம் ஏந்தி <br/>
      மா மழை காத்து ஒரு மாய ஆனை <br/>
அஞ்ச அதன் மருப்பு ஒன்று வாங்கும் <br/>
      ஆயர்கொல்? மாயம் அறியமாட்டேன் <br/>
வெம் சுடர் ஆழியும் சங்கும் ஏந்தி <br/>
      வேதம் முன் ஓதுவர் நீதி வானத்து <br/>
அம் சுடர் போன்றிவர் ஆர்கொல்? என்ன-<br/>
      அட்டபுயகரத்தேன் என்றாரே             	(4)<br/>
 	 	<br/>
1122  கலைகளும் வேதமும் நீதி நூலும் <br/>
      கற்பமும் சொல் பொருள்-தானும் மற்றை <br/>
நிலைகளும் வானவர்க்கும் பிறர்க்கும் <br/>
      நீர்மையினால் அருள்செய்து நீண்ட <br/>
மலைகளும் மா மணியும் மலர்மேல் <br/>
      மங்கையும் சங்கமும் தங்குகின்ற <br/>
அலை கடல் போன்றிவர் ஆர்கொல்? என்ன-<br/>
      அட்டபுயகரத்தேன் என்றாரே            	(5)<br/>
 	 	<br/>
1123  எங்ஙனும் நாம் இவர் வண்ணம் எண்ணில் <br/>
      ஏதும் அறிகிலம் ஏந்திழையார் <br/>
சங்கும் மனமும் நிறையும் எல்லாம் <br/>
      தம்மன ஆகப் புகுந்து தாமும் <br/>
பொங்கு கருங் கடல் பூவை காயா <br/>
      போது அவிழ் நீலம் புனைந்த மேகம் <br/>
அங்ஙனம் போன்றிவர் ஆர்கொல்? என்ன-<br/>
      அட்டபுயகரத்தேன் என்றாரே             	(6)<br/>
 	 	<br/>
1124  முழுசி வண்டு ஆடிய தண் துழாயின் <br/>
      மொய்ம் மலர்க் கண்ணியும் மேனி அம் சாந்து <br/>
இழுசிய கோலம் இருந்தவாறும் <br/>
      எங்ஙனம் சொல்லுகேன்? ஓவி நல்லார் <br/>
எழுதிய தாமரை அன்ன கண்ணும் <br/>
      ஏந்து எழில் ஆகமும் தோளும் வாயும் <br/>
அழகியதாம் இவர் ஆர்கொல்? என்ன-<br/>
      அட்டபுயகரத்தேன் என்றாரே             	(7)<br/>
 	 	<br/>
1125  மேவி எப்பாலும் விண்ணோர் வணங்க <br/>
      வேதம் உரைப்பர் முந்நீர் மடந்தை <br/>
தேவி அப்பால் அதிர் சங்கம் இப்பால் <br/>
      சக்கரம் மற்று இவர் வண்ணம் எண்ணில் <br/>
காவி ஒப்பார் கடலேயும் ஒப்பார் <br/>
      கண்ணும் வடிவும் நெடியர் ஆய் என் <br/>
ஆவி ஒப்பார் இவர் ஆர்கொல்? என்ன-<br/>
      அட்டபுயகரத்தே என்றாரே             	(8)<br/>
 	 	<br/>
1126  தஞ்சம் இவர்க்கு என் வளையும் நில்லா <br/>
      நெஞ்சமும் தம்மதே சிந்தித்தேற்கு <br/>
வஞ்சி மருங்குல் நெருங்க நோக்கி <br/>
      வாய் திறந்து ஒன்று பணித்தது உண்டு <br/>
நஞ்சம் உடைத்து இவர் நோக்கும் நோக்கம் <br/>
      நான் இவர்-தம்மை அறியமாட்டேன் <br/>
அஞ்சுவன் மற்று இவர் ஆர்கொல்? என்ன- <br/>
      அட்டபுயகரத்தேன் என்றாரே             	(9)<br/>
 	 	<br/>
1127  மன்னவன் தொண்டையர்-கோன் வணங்கும் <br/>
      நீள் முடி மாலை வயிரமேகன் <br/>
தன் வலி தன் புகழ் சூழ்ந்த கச்சி <br/>
      அட்டபுயகரத்து ஆதி-தன்னை <br/>
கன்னி நல் மா மதிள் மங்கை வேந்தன் <br/>
      காமரு சீர்க் கலிகன்றி குன்றா <br/>
இன் இசையால் சொன்ன செஞ்சொல் மாலை <br/>
      ஏத்த வல்லார்க்கு இடம் வைகுந்தமே            	(10)<br/>
----------<br/>
<br/>
<strong>19. திருப்பரமேச்சுரவிண்ணகரம்</strong><br/>
<br/>
11287  சொல்லு வன் சொல் பொருள் தான் அவை ஆய் <br/>
      சுவை ஊறு ஒலி நாற்றமும் தோற்றமும் ஆய் <br/>
நல் அரன் நாரணன் நான்முகனுக்கு <br/>
      இடம்-தான்-தடம் சூழ்ந்து அழகு ஆய கச்சி <br/>
பல்லவன் வில்லவன் என்று உலகில் <br/>
      பலராய்ப் பல வேந்தர் வணங்கு கழல் <br/>
பல்லவன் மல்லையர்-கோன் பணிந்த <br/>
      பரமேச்சுரவிண்ணகரம்-அதுவே             	(1)<br/>
 	 	<br/>
1129  கார் மன்னு நீள் விசும்பும் கடலும் <br/>
      சுடரும் நிலனும் மலையும் தன் உந்தித் <br/>
தார் மன்னு தாமரைக்கண்ணன் இடம்-<br/>
      தடம் மா மதிள் சூழ்ந்து அழகு ஆய கச்சி <br/>
தேர் மன்னு தென்னவனை முனையில் <br/>
      செருவில் திறல் வாட்டிய திண் சிலையோன் <br/>
பார் மன்னு பல்லவர்-கோன் பணிந்த <br/>
      பரமேச்சுரவிண்ணகரம்-அதுவே             	(2)<br/>
 	 	<br/>
1130  உரம் தரு மெல் அணைப் பள்ளி கொண்டான் <br/>
      ஒருகால் முன்னம் மா உருவாய்க் கடலுள் <br/>
வரம் தரு மா மணிவண்ணன் இடம்<br/>
      -மணி மாடங்கள் சூழ்ந்து அழகு ஆய கச்சி <br/>
நிரந்தவர் மண்ணையில் புண் நுகர் வேல் <br/>
      நெடு வாயில் உக செருவில் முன நாள் <br/>
பரந்தவன் பல்லவர்-கோன் பணிந்த <br/>
      பரமேச்சுரவிண்ணகரம்-அதுவே             	(3)<br/>
 	 	<br/>
1131  அண்டமும் எண் திசையும் நிலனும் <br/>
      அலை நீரொடு வான் எரி கால் முதலா <br/>
உண்டவன் எந்தை பிரானது இடம்<br/>
      -ஒளி மாடங்கள் சூழ்ந்து அழகு ஆய கச்சி <br/>
விண்டவர் இண்டைக் குழாமுடனே <br/>
      விரைந்தார் இரிய செருவில் முனிந்து <br/>
பண்டு ஒருகால் வளைத்தான் பணிந்த <br/>
      பரமேச்சுரவிண்ணகரம்-அதுவே             	(4)<br/>
 	 	<br/>
1132  தூம்பு உடைத் திண் கை வன் தாள் களிற்றின் <br/>
      துயர் தீர்த்து அரவம் வெருவ முன நாள் <br/>
பூம் புனல் பொய்கை புக்கான்-அவனுக்கு <br/>
      இடம்-தான்-தடம் சூழ்ந்து அழகு ஆய கச்சி <br/>
தேம் பொழில் குன்று எயில் தென்னவனைத் <br/>
      திசைப்ப செருமேல் வியந்து அன்று சென்ற <br/>
பாம்பு உடைப் பல்லவர்-கோன் பணிந்த <br/>
      பரமேச்சுரவிண்ணகரம்-அதுவே             	(5)<br/>
 	 	<br/>
1133  திண் படைக் கோளரியின் உரு ஆய் <br/>
      திறலோன் அகலம் செருவில் முன நாள் <br/>
புண் படப் போழ்ந்த பிரானது இடம்-<br/>
      பொரு மாடங்கள் சூழ்ந்து அழகு ஆய கச்சி <br/>
வெண் குடை நீழல் செங்கோல் நடப்ப <br/>
      விடை வெல் கொடி வேல்-படை முன் உயர்த்த <br/>
பண்பு உடைப் பல்லவர்-கோன் பணிந்த <br/>
      பரமேச்சுரவிண்ணகரம்-அதுவே             	(6)<br/>
 	 	<br/>
1134  இலகிய நீள் முடி மாவலி-தன் <br/>
      பெரு வேள்வியில் மாண் உரு ஆய் முன நாள் <br/>
சலமொடு மா நிலம் கொண்டவனுக்கு <br/>
      இடம்-தான்-தடம் சூழ்ந்து அழகு ஆய கச்சி <br/>
உலகு உடை மன்னவன் தென்னவனைக் <br/>
      கன்னி மா மதிள் சூழ் கருவூர் வெருவ <br/>
பல படை சாய வென்றான் பணிந்த <br/>
      பரமேச்சுரவிண்ணகரம்-அதுவே             	(7)<br/>
 	 	<br/>
1135  குடைத் திறல் மன்னவன் ஆய் ஒருகால் <br/>
      குரங்கைப் படையா மலையால் கடலை <br/>
அடைத்தவன் எந்தை பிரானது இடம்-<br/>
      அணி மாடங்கள் சூழ்ந்து அழகு ஆய கச்சி <br/>
விடைத் திறல் வில்லவன் நென்மெலியில் <br/>
      வெருவ செரு வேல் வலங் கைப் பிடித்த <br/>
படைத் திறல் பல்லவர்-கோன் பணிந்த <br/>
      பரமேச்சுரவிண்ணகரம்-அதுவே             	(8)<br/>
 	 	<br/>
1136  பிறை உடை வாள் நுதல் பின்னைதிறத்து <br/>
      முன்னே ஒருகால் செருவில் உருமின் <br/>
மறை உடை மால் விடை ஏழ் அடர்த்தாற்கு <br/>
      இடம்-தான்-தடம் சூழ்ந்து அழகு ஆய கச்சி <br/>
கறை உடை வாள் மற மன்னர் கெட <br/>
      கடல்போல முழங்கும் குரல் கடுவாய்ப் <br/>
பறை உடைப் பல்லவர்-கோன் பணிந்த <br/>
      பரமேச்சுரவிண்ணகரம்-அதுவே             	(9)<br/>
 	 	<br/>
1137  பார் மன்னு தொல் புகழ்ப் பல்லவர்-கோன் <br/>
      பணிந்த பரமேச்சுரவிண்ணகர்மேல் <br/>
கார் மன்னு நீள் வயல் மங்கையர்-தம் <br/>
      தலைவன் கலிகன்றி குன்றாது உரைத்த <br/>
சீர் மன்னு செந்தமிழ் மாலை வல்லார் <br/>
      திரு மா மகள்-தன் அருளால் உலகில் <br/>
தேர் மன்னராய் ஒலி மா கடல் சூழ் <br/>
      செழு நீர் உலகு ஆண்டு திகழ்வர்களே            	(10)<br/>
---------<br/>
<br/>
<strong>20.  திருக்கோவலூர்</strong><br/>
<br/>
1138  மஞ்சு ஆடு வரை ஏழும் கடல்கள் ஏழும் <br/>
      வானகமும் மண்ணகமும் மற்றும் எல்லாம் <br/>
எஞ்சாமல் வயிற்று அடக்கி ஆலின்மேல் ஓர் <br/>
      இளந் தளிரில் கண்வளர்ந்த ஈசன் தன்னை- <br/>
துஞ்சா நீர் வளம் சுரக்கும் பெண்ணைத் தென்பால் <br/>
      தூய நான்மறையாளர் சோமுச் செய்ய <br/>
செஞ்சாலி விளை வயலுள் திகழ்ந்து தோன்றும் <br/>
      திருக்கோவலூர்-அதனுள்-கண்டேன் நானே            	(1)<br/>
 	 	<br/>
1139  கொந்து அலர்ந்த நறுந் துழாய் சாந்தம் தூபம் <br/>
      தீபம் கொண்டு அமரர் தொழ பணம் கொள் பாம்பில் <br/>
சந்து அணி மென் முலை மலராள் தரணி-மங்கை <br/>
      தாம் இருவர் அடி வருடும் தன்மையானை- <br/>
வந்தனை செய்து இசை ஏழ் ஆறு அங்கம் ஐந்து <br/>
      வளர் வேள்வி நால் மறைகள் மூன்று தீயும் <br/>
சிந்தனை செய்து இருபொழுதும் ஒன்றும் செல்வத் <br/>
      திருக்கோவலூர்-அதனுள்-கண்டேன் நானே             	(2)<br/>
 	 	<br/>
1140  கொழுந்து அலரும் மலர்ச் சோலைக் குழாம்கொள் பொய்கைக் <br/>
      கோள் முதலை வாள் எயிற்றுக் கொண்டற்கு எள்கி <br/>
அழுந்திய மா களிற்றினுக்கு அன்று ஆழி ஏந்தி <br/>
      அந்தரமே வரத் தோன்றி அருள் செய்தானை- <br/>
எழுந்த மலர்க் கரு நீலம் இருந்தில் காட்ட <br/>
      இரும் புன்னை முத்து அரும்பிச் செம் பொன்காட்ட <br/>
செழுந் தட நீர்க் கமலம் தீவிகைபோல் காட்டும் <br/>
      திருக்கோவலூர்-அதனுள்-கண்டேன் நானே             	(3)<br/>
 	 	<br/>
1141  தாங்கு அரும் போர் மாலி படப் பறவை ஊர்ந்து <br/>
      தராதலத்தோர் குறை முடித்த தன்மையானை <br/>
ஆங்கு அரும்பிக் கண் நீர் சோர்ந்து அன்பு கூரும் <br/>
      அடியவர்கட்கு ஆர் அமுதம் ஆனான்-தன்னை- <br/>
கோங்கு அரும்பு சுரபுன்னை குரவு ஆர் சோலைக் <br/>
      குழாம் வரி வண்டு இசை பாடும் பாடல் கேட்டுத் <br/>
தீங் கரும்பு கண்வளரும் கழனி சூழ்ந்த <br/>
      திருக்கோவலூர்-அதனுள்-கண்டேன் நானே             	(4)<br/>
 	 	<br/>
1142  கறை வளர் வேல் கரன் முதலாக் கவந்தன் வாலி <br/>
      கணை ஒன்றினால் மடிய இலங்கை-தன்னுள் <br/>
பிறை எயிற்று வாள் அரக்கர் சேனை எல்லாம் <br/>
      பெருந்தகையோடு உடன் துணித்த பெம்மான்-தன்னை- <br/>
மறை வளர புகழ் வளர மாடம்தோறும் <br/>
      மண்டபம் ஒண் தொளி அனைத்தும் வாரம் ஓத <br/>
சிறை அணைந்த பொழில் அணைந்த தென்றல் வீசும் <br/>
      திருக்கோவலூர்-அதனுள்-கண்டேன் நானே            	(5)<br/>
 	 	<br/>
1143  உறி ஆர்ந்த நறு வெண்ணெய் ஒளியால் சென்று அங்கு <br/>
      உண்டானைக் கண்டு ஆய்ச்சி உரலோடு ஆர்க்க <br/>
தறி ஆர்ந்த கருங் களிறே போல நின்று <br/>
      தடங் கண்கள் பனி மல்கும் தன்மையானை- <br/>
வெறி ஆர்ந்த மலர்-மகள் நா-மங்கையோடு <br/>
      வியன் கலை எண் தோளினாள் விளங்கு செல்வச் <br/>
செறி ஆர்ந்த மணி மாடம் திகழ்ந்து தோன்றும் <br/>
      திருக்கோவலூர்-அதனுள்-கண்டேன் நானே             	(6)<br/>
 	 	<br/>
1144  இருங் கை மா கரி முனிந்து பரியைக் கீறி <br/>
      இன விடைகள் ஏழ் அடர்த்து மருதம் சாய்த்து <br/>
வரும் சகடம் இற உதைத்து மல்லை அட்டு <br/>
      வஞ்சம் செய் கஞ்சனுக்கு நஞ்சு ஆனானை- <br/>
கருங் கமுகு பசும் பாளை வெண் முத்து ஈன்று <br/>
      காய் எல்லாம் மரகதம் ஆய் பவளம் காட்ட <br/>
செருந்தி மிக மொட்டு அலர்த்தும் தேன் கொள் சோலைத் <br/>
      திருக்கோவலூர்-அதனுள்-கண்டேன் நானே 	(7)<br/>
 	 	<br/>
1145  பார் ஏறு பெரும் பாரம் தீரப் பண்டு <br/>
      பாரதத்துத் தூது இயங்கி பார்த்தன் செல்வத் <br/>
தேர் ஏறு சாரதி ஆய் எதிர்ந்தார் சேனை <br/>
      செருக்களத்துத் திறல் அழியச் செற்றான்-தன்னை- <br/>
போர் ஏறு ஒன்று உடையானும் அளகைக் கோனும் <br/>
      புரந்தரனும் நான்முகனும் பொருந்தும் ஊர்போல் <br/>
சீர் ஏறு மறையாளர் நிறைந்த செல்வத் <br/>
      திருக்கோவலூர்-அதனுள்-கண்டேன் நானே             	(8)<br/>
 	 	<br/>
1146  தூ வடிவின் பார்-மகள் பூ-மங்கையோடு <br/>
      சுடர் ஆழி சங்கு இருபால் பொலிந்து தோன்ற <br/>
காவடிவின் கற்பகமே போல நின்று <br/>
      கலந்தவர்கட்கு அருள்புரியும் கருத்தினானை <br/>
சேவடி கை திருவாய் கண் சிவந்த ஆடை <br/>
      செம் பொன் செய் திரு உருவம் ஆனான்-தன்னை- <br/>
தீ வடிவின் சிவன் அயனே போல்வார் மன்னு <br/>
      திருக்கோவலூர்-அதனுள்-கண்டேன் நானே             	(9)<br/>
 	 	<br/>
1147  வாரணம் கொள் இடர் கடிந்த மாலை நீல <br/>
      மரகதத்தை மழை முகிலே போல்வான்-தன்னைச் <br/>
சீர் அணங்கு மறையாளர் நிறைந்த செல்வத் <br/>
      திருக்கோவலூர்-அதனுள் கண்டேன் என்று <br/>
வார் அணங்கு முலை மடவார் மங்கை வேந்தன் <br/>
      வாட் கலியன் ஒலி ஐந்தும் ஐந்தும் வல்லார <br/>
காரணங்களால் உலகம் கலந்து அங்கு ஏத்த <br/>
      கரந்து எங்கும் பரந்தானைக் காண்பர்-தாமே             	(10)<br/>
---------<br/>
<br/>
<strong>21. திருவயிந்திரபுரம்</strong><br/>
<br/>
1148  இருந் தண் மா நிலம் ஏனம்-அது ஆய் வளை <br/>
      மருப்பினில் அகத்து ஒடுக்கி <br/>
கருந் தண் மா கடல் கண் துயின்றவன் இடம்-<br/>
      கமல நல் மலர்த் தேறல் <br/>
அருந்தி இன் இசை முரன்று எழும் அளி குலம் <br/>
      பொதுளி அம் பொழிலூடே <br/>
செருந்தி நாள் மலர் சென்று அணைந்து உழிதரு <br/>
      திருவயிந்திரபுரமே             	(1)<br/>
 	 	<br/>
1149  மின்னும் ஆழி அங்கையவன் செய்யவள் <br/>
      உறை தரு திரு மார்பன் <br/>
பன்னு நான்மறைப் பல் பொருள் ஆகிய <br/>
      பரன் இடம்-வரைச் சாரல் <br/>
பின்னும் மாதவிப் பந்தலில் பெடை வர <br/>
      பிணி அவிழ் கமலத்துத் <br/>
தென்ன என்று வண்டு இன் இசை முரல்தரு <br/>
      திருவயிந்திரபுரமே             	(2)<br/>
 	 	<br/>
1150  வையம் ஏழும் உண்டு ஆல் இலை வைகிய <br/>
      மாயவன் அடியவர்க்கு <br/>
மெய்யன் ஆகிய தெய்வநாயகன் இடம்-<br/>
      மெய்தகு வரைச் சாரல் <br/>
மொய் கொள் மாதவி சண்பகம் முயங்கிய <br/>
      முல்லை அம் கொடி ஆட <br/>
செய்ய தாமரைச் செழும் பணை திகழ்தரு <br/>
      திருவயிந்திரபுரமே             	(3)<br/>
 	 	<br/>
1151  மாறு கொண்டு உடன்று எதிர்ந்த வல் அவுணன்-தன் <br/>
      மார்பு-அகம் இரு பிளவாக் <br/>
கூறு கொண்டு அவன் குலமகற்கு இன் அருள் <br/>
      கொடுத்தவன் இடம்-மிடைந்து <br/>
சாறு கொண்ட மென் கரும்பு இளங் கழை தகை <br/>
      விசும்பு உற மணி நீழல் <br/>
சேறு கொண்ட தண் பழனம்-அது எழில் திகழ் <br/>
      திருவயிந்திரபுரமே             	(4)<br/>
 	 	<br/>
1152  ஆங்கு மாவலி வேள்வியில் இரந்து சென்று <br/>
      அகல் இடம் அளந்து ஆயர் <br/>
பூங் கொடிக்கு இன விடை பொருதவன் இடம்<br/>
      -பொன் மலர் திகழ் வேங்கை <br/>
கோங்கு செண்பகக் கொம்பினில் குதிகொடு <br/>
      குரக்கினம் இரைத்து ஓடி <br/>
தேன் கலந்த தண் பலங்கனி நுகர்தரு <br/>
      திருவயிந்திரபுரமே             	(5)<br/>
 	 	<br/>
1153  கூன் உலாவிய மடந்தை-தன் கொடுஞ் சொலின் <br/>
      திறத்து இளங் கொடியோடும் <br/>
கான் உலாவிய கரு முகில் திரு நிறத்தவன் <br/>
      இடம்-கவின் ஆரும் <br/>
வான் உலாவிய மதி தவழ் மால் வரை <br/>
      மா மதிள் புடை சூழ <br/>
தேன் உலாவிய செழும் பொழில் தழுவிய <br/>
      திருவயிந்திரபுரமே             	(6)<br/>
 	 	<br/>
1154  மின்னின் நுண் இடை மடக் கொடி காரணம் <br/>
      விலங்கலின்மிசை இலங்கை <br/>
மன்னன் நீள் முடி பொடிசெய்த மைந்தனது <br/>
      இடம்-மணி வரை நீழல் <br/>
அன்னம் மா மலர் அரவிந்தத்து அமளியில் <br/>
      பெடையொடும் இனிது அமர <br/>
செந்நெல் ஆர் கவரிக் குலை வீசு தண் <br/>
      திருவயிந்திரபுரமே             	(7)<br/>
 	 	<br/>
1155  விரை கமழ்ந்த மென் கருங் குழல் காரணம் <br/>
      வில் இறுத்து அடல் மழைக்கு <br/>
நிரை கலங்கிட வரை குடை எடுத்தவன் <br/>
      நிலவிய இடம்-தடம் ஆர் <br/>
வரை வளம் திகழ் மத கரி மருப்பொடு <br/>
      மலை வளர் அகில் உந்தித் <br/>
திரை கொணர்ந்து அணை செழு நதி வயல் புகு <br/>
      திருவயிந்திரபுரமே             	(8)<br/>
 	 	<br/>
1156  வேல் கொள் கைத் தலத்து அரசர் வெம் போரினில் <br/>
      விசயனுக்கு ஆய் மணித் தேர் <br/>
கோல் கொள் கைத் தலத்து எந்தை பெம்மான் இடம்-<br/>
      குலவு தண் வரைச் சாரல் <br/>
கால் கொள் கண் கொடி கைஎழ கமுகு இளம் <br/>
      பாளைகள் கமழ் சாரல் <br/>
சேல்கள் பாய்தரு செழு நதி வயல் புகு <br/>
      திருவயிந்திரபுரமே             	(9)<br/>
 	 	<br/>
1157  மூவர் ஆகிய ஒருவனை மூவுலகு <br/>
      உண்டு உமிழ்ந்து அளந்தானை <br/>
தேவர் தானவர் சென்று சென்று இறைஞ்ச தண் <br/>
      திருவயிந்திரபுரத்து <br/>
மேவு சோதியை வேல் வலவன் கலி<br/>
      கன்றி விரித்து உரைத்த <br/>
பாவு தண் தமிழ்ப் பத்து இவை பாடிடப் <br/>
      பாவங்கள் பயிலாவே             	(10)<br/>
---------<br/>
<br/>
<strong>22. தில்லைத் திருச்சித்திரகூடம்-1 </strong><br/>
<br/>
1158  ஊன் வாட உண்ணாது உயிர் காவல் இட்டு <br/>
      உடலில் பிரியாப் புலன் ஐந்தும் நொந்து <br/>
தாம் வாட வாடத் தவம் செய்ய வேண்டா-<br/>
      தமதா இமையோர் உலகு ஆளகிற்பீர் <br/>
கான் ஆட மஞ்ஞைக் கணம் ஆட மாடே <br/>
      கயல் ஆடு கால் நீர்ப் பழனம் புடைபோய்த் <br/>
தேன் ஆட மாடக் கொடி ஆடு தில்லைத் <br/>
      திருச்சித்ரகூடம் சென்று சேர்மின்களே             	(1)<br/>
 	 	<br/>
1159  காயோடு நீடு கனி உண்டு வீசு <br/>
      கடுங் கால் நுகர்ந்து நெடுங் காலம் ஐந்து <br/>
தீயோடு நின்று தவம் செய்ய வேண்டா<br/>
      -திரு மார்பனைச் சிந்தையுள் வைத்தும் என்பீர் <br/>
வாய் ஓது வேதம் மலிகின்ற தொல்சீர் <br/>
      மறையாளர் நாளும் முறையால் வளர்த்த <br/>
தீ ஓங்க ஓங்கப் புகழ் ஓங்கு தில்லைத் <br/>
      திருச்சித்ரகூடம் சென்று சேர்மின்களே             	(2)<br/>
 	 	<br/>
1160  வெம்பும் சினத்துப் புனக் கேழல் ஒன்று ஆய் <br/>
      விரி நீர் முது வெள்ளம் உள்புக்கு அழுந்த <br/>
வம்பு உண் பொழில் சூழ் உலகு அன்று எடுத்தான் <br/>
      அடிப்போது அணைவான் விருப்போடு இருப்பீர<br/>
பைம் பொன்னும் முத்தும் மணியும் கொணர்ந்து <br/>
      படை மன்னவன் பல்லவர்- கோன் பணிந்த <br/>
செம் பொன் மணி மாடங்கள் சூழ்ந்த தில்லைத் <br/>
      திருச்சித்ரகூடம் சென்று சேர்மின்களே             	(3)<br/>
 	 	<br/>
1161  அரு மா நிலம் அன்று அளப்பான் குறள் ஆய் <br/>
      அவுணன் பெரு வேள்வியில் சென்று இரந்த <br/>
பெருமான் திருநாமம் பிதற்றி நும்-தம் <br/>
      பிறவித் துயர் நீங்குதும் என்னகிற்பீர் <br/>
கரு மா கடலுள் கிடந்தான் உவந்து <br/>
      கவை நா அரவின்-அணைப் பள்ளியின்மேல் <br/>
திருமால் திருமங்கையொடு ஆடு தில்லைத் <br/>
      திருச்சித்ரகூடம் சென்று சேர்மின்களே             	(4)<br/>
 	 	<br/>
1162  கோ மங்க வங்கக் கடல் வையம் உய்ய <br/>
      குல மன்னர் அங்கம் மழுவில் துணிய <br/>
தாம் அங்கு அமருள் படை தொட்ட வென்றித் <br/>
      தவ மா முனியைத் தமக்கு ஆக்ககிற்பீர் <br/>
பூ-மங்கை தங்கி புல-மங்கை மன்னி <br/>
      புகழ்-மங்கை எங்கும் திகழ புகழ் சேர் <br/>
சேமம் கொள் பைம் பூம் பொழில் சூழ்ந்த தில்லைத் <br/>
      திருச்சித்ரகூடம் சென்று சேர்மின்களே 	(5)<br/>
 	 	<br/>
1163  நெய் வாய் அழல் அம்பு துரந்து முந்நீர் <br/>
      துணியப் பணிகொண்டு அணி ஆர்ந்து இலங்கு <br/>
மை ஆர் மணிவண்ணனை எண்ணி நும்-தம் <br/>
      மனத்தே இருத்தும்படி வாழவல்லீர் <br/>
அவ் வாய் இள மங்கையர் பேசவும் தான் <br/>
      அரு மா மறை அந்தணர் சிந்தை புக <br/>
செவ் வாய்க் கிளி நான்மறை பாடு தில்லைத் <br/>
      திருச்சித்ரகூடம் சென்று சேர்மின்களே             	(6)<br/>
 	 	<br/>
1164  மௌவல் குழல் ஆய்ச்சி மென் தோள் நயந்து <br/>
      மகரம் சுழலச் சுழல் நீர் பயந்த <br/>
தெய்வத் திரு மா மலர் மங்கை தங்கு <br/>
      திருமார்பனைச் சிந்தையுள் வைத்தும் என்பீர் <br/>
கௌவைக் களிற்றின் மருப்பும் பொருப்பில் <br/>
      கமழ் சந்தும் உந்தி நிவா வலம் கொள் <br/>
தெய்வப் புனல் சூழ்ந்து அழகு ஆய தில்லைத் <br/>
      திருச்சித்ரகூடம் சென்று சேர்மின்களே            	(7)<br/>
 	 	<br/>
1165  மா வாயின் அங்கம் மதியாது கீறி <br/>
      மழை மா முது குன்று எடுத்து ஆயர்-தங்கள் <br/>
கோ ஆய் நிரை மேய்த்து உலகு உண்ட மாயன் <br/>
      குரை மா கழல் கூடும் குறிப்பு உடையீர் <br/>
மூவாயிரம் நான்மறையாளர் நாளும் <br/>
      முறையால் வணங்க அணங்கு ஆய சோதித் <br/>
தேவாதிதேவன் திகழ்கின்ற தில்லைத் <br/>
      திருச்சித்ரகூடம் சென்று சேர்மின்களே             	(8)<br/>
 	 	<br/>
1166  செரு நீல வேல் கண் மடவார்திறத்துச் <br/>
      சினத்தோடு நின்று மனத்தால் வளர்க்கும் <br/>
அரு நீல பாவம் அகல புகழ் சேர் <br/>
      அமரர்க்கும் எய்தாத அண்டத்து இருப்பீர் <br/>
பெரு நீர் நிவா உந்தி முத்தம் கொணர்ந்து எங்கும் <br/>
      வித்தும் வயலுள் கயல் பாய்ந்து உகள <br/>
திரு நீலம் நின்று திகழ்கின்ற தில்லைத் <br/>
      திருச்சித்ரகூடம் சென்று சேர்மின்களே             	(9)<br/>
 	 	<br/>
1167  சீர் ஆர் பொழில் சூழ்ந்து அழகு ஆய தில்லைத் <br/>
      திருச்சித்ரகூடத்து உறை செங் கண் மாலுக்கு <br/>
ஆராத உள்ளத்தவர் கேட்டு உவப்ப <br/>
      அலை நீர் உலகுக்கு அருளே புரியும் <br/>
கார் ஆர் புயல் கைக் கலிகன்றி குன்றா <br/>
      ஒலி மாலை ஓர் ஒன்பதோடு ஒன்றும் வல்லார் <br/>
பார் ஆர் உலகம் அளந்தான் அடிக்கீழ்ப் <br/>
      பல காலம் நிற்கும்படி வாழ்வர்-தாமே             	(10)<br/>
---------<br/>
<br/>
<strong>   23. தில்லைத் திருச்சித்திரகூடம் 2</strong>   <br/>
<br/>
1168  வாட மருது இடை போகி மல்லரைக் கொன்று ஒக்கலித்திட்டு <br/>
ஆடல் நல் மா உடைத்து ஆயர் ஆ-நிரைக்கு அன்று இடர் தீர்ப்பான் <br/>
கூடிய மா மழை காத்த கூத்தன் என வருகின்றான்- <br/>
சேடு உயர் பூம் பொழில் தில்லைச் சித்திரகூடத்து உள்ளானே             	(1)<br/>
 	 	<br/>
1169  பேய் மகள் கொங்கை நஞ்சு உண்ட பிள்ளை பரிசு இது என்றால் <br/>
மா நில மா மகள் மாதர் கேள்வன் இவன் என்றும் வண்டு உண் <br/>
பூ-மகள் நாயகன் என்றும் புலன் கெழு கோவியர் பாடித் <br/>
தே மலர் தூவ வருவான்-சித்திரகூடத்து உள்ளானே             	(2)<br/>
 	 	<br/>
1170  பண்டு இவன் வெண்ணெய் உண்டான் என்று ஆய்ச்சியர் கூடி இழிப்ப <br/>
எண் திசையோரும் வணங்க இணை மருது ஊடு நடந்திட்டு <br/>
அண்டரும் வானத்தவரும் ஆயிரம் நாமங்களோடு <br/>
திண் திறல் பாட வருவான்-சித்திரகூடத்து உள்ளானே             	(3)<br/>
 	 	<br/>
1171  வளைக் கை நெடுங்கண் மடவார் ஆய்ச்சியர் அஞ்சி அழைப்ப <br/>
தளைத்து அவிழ் தாமரைப் பொய்கைத் தண் தடம் புக்கு அண்டர் காண <br/>
முளைத்த எயிற்று அழல் நாகத்து உச்சியில் நின்று அது வாடத் <br/>
திளைத்து அமர் செய்து வருவான்-சித்திரகூடத்து உள்ளானே             	(4)<br/>
 	 	<br/>
1172  பருவக் கரு முகில் ஒத்து முத்து உடை மா கடல் ஒத்து <br/>
அருவித் திரள் திகழ்கின்ற ஆயிரம் பொன்மலை ஒத்து <br/>
உருவக் கருங் குழல் ஆய்ச்சிதிறத்து இன மால் விடை செற்று <br/>
தெருவில் திளைத்து வருவான்-சித்திரகூடத்து உள்ளானே             	(5)<br/>
 	 	<br/>
1173  எய்யச் சிதைந்தது இலங்கை மலங்க வரு மழை காப்பான் <br/>
உய்யப் பரு வரை தாங்கி ஆநிரை காத்தான் என்று ஏத்தி <br/>
வையத்து எவரும் வணங்க அணங்கு எழு மா மலை போல <br/>
தெய்வப் புள் ஏறி வருவான்-சித்திரகூடத்து உள்ளானே             	(6)<br/>
 	 	<br/>
1174  ஆவர் இவை செய்து அறிவார்? அஞ்சன மா மலை போல <br/>
மேவு சினத்து அடல் வேழம் வீழ முனிந்து அழகு ஆய <br/>
காவி மலர் நெடுங் கண்ணார் கை தொழ வீதி வருவான்- <br/>
தேவர் வணங்கு தண் தில்லைச் சித்திரகூடத்து உள்ளானே            	(7)<br/>
 	 	<br/>
1175  பொங்கி அமரில் ஒருகால் பொன்பெயரோனை வெருவ <br/>
அங்கு அவன் ஆகம் அளைந்திட்டு ஆயிரம் தோள் எழுந்து ஆட <br/>
பைங் கண் இரண்டு எரி கான்ற நீண்ட எயிற்றொடு பேழ் வாய்ச் <br/>
சிங்க உருவின் வருவான்-சித்திரகூடத்து உள்ளானே             	(8)<br/>
 	 	<br/>
1176  கரு முகில் போல்வது ஓர் மேனி கையன ஆழியும் சங்கும் <br/>
பெரு விறல் வானவர் சூழ ஏழ் உலகும் தொழுது ஏத்த <br/>
ஒரு மகள் ஆயர் மடந்தை ஒருத்தி நிலமகள் மற்றைத் <br/>
திருமகளோடும் வருவான்-சித்திரகூடத்து உள்ளானே             	(9)<br/>
 	 	<br/>
1177  தேன் அமர் பூம் பொழில் தில்லைச் சித்திரகூடம் அமர்ந்த <br/>
வானவர்-தங்கள் பிரானை மங்கையர்-கோன்மருவார் <br/>
ஊன் அமர் வேல் கலிகன்றி ஒண் தமிழ் ஒன்பதோடு ஒன்றும் <br/>
தான் இவை கற்று வல்லார்மேல் சாரா தீவினை-தானே             	(10)<br/>
--------<br/>
<br/>
<strong>   24. திருக்காழிச் சீராமவிண்ணகரம்  </strong>   <br/>
<br/>
1178  ஒரு குறள் ஆய் இரு நிலம் மூவடி மண் வேண்டி <br/>
      உலகு அனைத்தும் ஈர் அடியால் ஒடுக்கி ஒன்றும் <br/>
தருக எனா மாவலியைச் சிறையில் வைத்த <br/>
      தாடாளன் தாள் அணைவீர் தக்க கீர்த்தி <br/>
அரு மறையின் திரள் நான்கும் வேள்வி ஐந்தும் <br/>
      அங்கங்கள்-அவை ஆறும் இசைகள் ஏழும் <br/>
தெருவில் மலி விழா வளமும் சிறக்கும் காழிச் <br/>
      சீராமவிண்ணகரே சேர்மின் நீரே             	(1)<br/>
 	 	<br/>
1179  நான்முகன் நாள் மிகைத் தருக்கை இருக்கு வாய்மை <br/>
      நலம் மிகு சீர் உரோமசனால் நவிற்றி நக்கன் <br/>
ஊன்முகம் ஆர் தலை ஓட்டு ஊண் ஒழித்த எந்தை <br/>
      ஒளி மலர்ச் சேவடி அணைவீர் உழு சே ஓடச் <br/>
சூல் முகம் ஆர் வளை அளைவாய் உகுத்த முத்தைத் <br/>
      தொல் குருகு சினை எனச் சூழ்ந்து இயங்க எங்கும் <br/>
தேன் முகம் ஆர் கமல வயல் சேல் பாய் காழிச் <br/>
      சீராமவிண்ணகரே சேர்மின் நீரே             	(2)<br/>
 	 	<br/>
1180  வை அணைந்த நுதிக் கோட்டு வராகம் ஒன்று ஆய் <br/>
      மண் எல்லாம் இடந்து எடுத்து மதங்கள் செய்து <br/>
நெய் அணைந்த திகிரியினால் வாணன் திண் தோள் <br/>
      நேர்த்தவன் தாள் அணைகிற்பீர் நெய்தலோடு <br/>
மை அணைந்த குவளைகள் தம் கண்கள் என்றும் <br/>
      மலர்க் குமுதம் வாய் என்றும் கடைசிமார்கள் <br/>
செய் அணைந்து களை களையாது ஏறும் காழிச் <br/>
      சீராமவிண்ணகரே சேர்மின் நீரே             	(3)<br/>
 	 	<br/>
1181  பஞ்சிய மெல் அடிப் பின்னைதிறத்து முன் நாள் <br/>
      பாய் விடைகள் ஏழ் அடர்த்து பொன்னன் பைம் பூண் <br/>
நெஞ்சு இடந்து குருதி உக உகிர் வேல் ஆண்ட <br/>
      நின்மலன் தாள் அணைகிற்பீர் நீலம் மாலைத் <br/>
தஞ்சு உடைய இருள் தழைப்ப தரளம் ஆங்கே <br/>
      தண் மதியின் நிலாக் காட்ட பவளம்-தன்னால் <br/>
செஞ் சுடர் வெயில் விரிக்கும் அழகு ஆர் காழிச் <br/>
      சீராமவிண்ணகரே சேர்மின் நீரே             	(4)<br/>
 	 	<br/>
1182  தெவ் ஆய மற மன்னர் குருதி கொண்டு <br/>
      திருக் குலத்தில் இறந்தோர்க்குத் திருத்திசெய்து <br/>
வெவ் வாய மா கீண்டு வேழம் அட்ட <br/>
      விண்ணவர்-கோன் தாள் அணைவீர் விகிர்த மாதர் <br/>
அவ் ஆய வாள் நெடுங் கண் குவளை காட்ட <br/>
      அரவிந்தம் முகம் காட்ட அருகே ஆம்பல் <br/>
செவ் வாயின் திரள் காட்டும் வயல் சூழ் காழிச் <br/>
      சீராமவிண்ணகரே சேர்மின் நீரே             	(5)<br/>
 	 	<br/>
1183  பைங் கண் விறல் செம் முகத்து வாலி மாள <br/>
      படர் வனத்துக் கவந்தனொடும் படை ஆர் திண் கை <br/>
வெம் கண் விறல் விராதன் உக வில் குனித்த <br/>
      விண்ணவர்-கோன் தாள் அணைவீர் வெற்புப்பாலும <br/>
துங்க முக மாளிகை மேல் ஆயம் கூறும் <br/>
      துடி இடையார் முகக் கமலச் சோதி-தன்னால் <br/>
திங்கள் முகம் பனி படைக்கும் அழகு ஆர் காழிச் <br/>
      சீராமவிண்ணகரே சேர்மின் நீரே             	(6)<br/>
 	 	<br/>
1184  பொரு இல் வலம் புரி அரக்கன் முடிகள் பத்தும் <br/>
      புற்று மறிந்தன போலப் புவிமேல் சிந்த <br/>
செருவில் வலம் புரி சிலைக் கை மலைத் தோள் வேந்தன் <br/>
      திருவடி சேர்ந்து உய்கிற்பீர் திரை நீர்த் தெள்கி <br/>
மருவி வலம்புரி கைதைக் கழி ஊடு ஆடி <br/>
      வயல் நண்ணி மழை தரு நீர் தவழ் கால் மன்னி <br/>
தெருவில் வலம்புரி தரளம் ஈனும் காழிச் <br/>
      சீராமவிண்ணகரே சேர்மின் நீரே             	(7)<br/>
 	 	<br/>
1185  பட்டு அரவு ஏர் அகல் அல்குல் பவளச் செவ் வாய் <br/>
      பணை நெடுந் தோள் பிணை நெடுங் கண் பால் ஆம் இன்சொல் <br/>
மட்டு அவிழும் குழலிக்கா வானோர் காவின் <br/>
      மரம் கொணர்ந்தான் அடி அணைவீர் அணில்கள் தாவ <br/>
நெட்டு இலைய கருங் கமுகின் செங் காய் வீழ <br/>
      நீள் பலவின் தாழ் சினையில் நெருங்கு பீனத் <br/>
தெட்ட பழம் சிதைந்து மதுச் சொரியும் காழிச் <br/>
      சீராமவிண்ணகரே சேர்மின் நீரே             	(8)<br/>
 	 	<br/>
1186  பிறை தங்கு சடையானை வலத்தே வைத்து <br/>
      பிரமனைத் தன் உந்தியிலே தோற்றுவித்து <br/>
கறை தங்கு வேல் தடங் கண் திருவை மார்பில் <br/>
      கலந்தவன் தாள் அணைகிற்பீர் கழுநீர் கூடி <br/>
துறை தங்கு கமலத்துத் துயின்று கைதைத் <br/>
      தோடு ஆரும் பொதி சோற்றுச் சுண்ணம் நண்ணி <br/>
சிறை வண்டு களி பாடும் வயல் சூழ் காழிச் <br/>
      சீராமவிண்ணகரே சேர்மின் நீரே             	(9)<br/>
 	 	<br/>
1187  செங் கமலத்து அயன் அனைய மறையோர் காழிச் <br/>
      சீராமவிண்ணகர் என் செங் கண் மாலை <br/>
அம் கமலத் தட வயல் சூழ் ஆலி நாடன் <br/>
      அருள் மாரி அரட்டு அமுக்கி அடையார் சீயம் <br/>
கொங்கு மலர்க் குழலியர் வேள் மங்கை வேந்தன் <br/>
      கொற்ற வேல் பரகாலன் கலியன் சொன்ன <br/>
சங்க முகத் தமிழ்-மாலை பத்தும் வல்லார் <br/>
      தடங் கடல் சூழ் உலகுக்குத் தலைவர் தாமே             	(10)<br/>
---------<br/>
<br/>
<strong>   25.  திருவாலி:1  </strong>   <br/>
<br/>
1188  வந்து உனது அடியேன் மனம் புகுந்தாய் <br/>
      புகுந்ததன்பின் வணங்கும் என் <br/>
சிந்தனைக்கு இனியாய்-திருவே என் ஆர் உயிரே <br/>
அம் தளிர் அணி ஆர் அசோகின் இளந் <br/>
      தளிர்கள் கலந்து அவை எங்கும் <br/>
செந் தழல் புரையும் திருவாலி அம்மானே             	(1)<br/>
 	 	<br/>
1189  நீலத் தட வரை மா மணி நிகழக் <br/>
      கிடந்ததுபோல் அரவு அணை <br/>
வேலைத்தலைக் கிடந்தாய் அடியேன் மனத்து இருந்தாய்- <br/>
சோலைத்தலைக் கண மா மயில் நடம் ஆட <br/>
      மழை முகில் போன்று எழுந்து எங்கும் <br/>
ஆலைப் புகை கமழும் அணி ஆலி அம்மானே             	(2)<br/>
 	 	<br/>
1190  நென்னல் போய் வரும் என்று என்று எண்ணி <br/>
      இராமை என் மனத்தே புகுந்தது <br/>
இம்மைக்கு என்று இருந்தேன்-எறி நீர் வளஞ் செறுவில் <br/>
செந்நெல் கூழை வரம்பு ஒரீஇ அரிவார் <br/>
      முகத்து எழு வாளை போய் கரும்பு <br/>
அந் நல் நாடு அணையும் அணி ஆலி அம்மானே             	(3)<br/>
 	 	<br/>
1191  மின்னின் மன்னும் நுடங்கு இடை மடவார்-தம் <br/>
      சிந்தை மறந்து வந்து நின் <br/>
மன்னு சேவடிக்கே மறவாமை வைத்தாயால்- <br/>
புன்னை மன்னு செருந்தி வண் பொழில்<br/>
      வாய்-அகன் பணைகள் கலந்து எங்கும் <br/>
அன்னம் மன்னும் வயல் அணி ஆலி அம்மானே             	(4)<br/>
 	 	<br/>
1192  நீடு பல் மலர் மாலை இட்டு நின் <br/>
      இணை-அடி தொழுது ஏத்தும் என் மனம் <br/>
வாட நீ நினையேல்-மரம் எய்த மா முனிவா <br/>
பாடல் இன் ஒலி சங்கின் ஓசை <br/>
      பரந்து பல் பணையால் மலிந்து எங்கும் <br/>
ஆடல் ஓசை அறா அணி ஆலி அம்மானே             	(5)<br/>
 	 	<br/>
1193  கந்த மா மலர் எட்டும் இட்டு நின் <br/>
      காமர் சேவடி கைதொழுது எழும் <br/>
புந்தியேன் மனத்தே புகுந்தாயைப் போகலொட்டேன்- <br/>
சந்தி வேள்வி சடங்கு நான்மறை <br/>
      ஓதி ஓதுவித்து ஆதியாய் வரும் <br/>
அந்தணாளர் அறா அணி ஆலி அம்மானே             	(6)<br/>
 	 	<br/>
1194  உலவு திரைக் கடல் பள்ளிகொண்டு வந்து <br/>
      உன் அடியேன் மனம் புகுந்த அப் <br/>
புலவ புண்ணியனே புகுந்தாயைப் போகலொட்டேன்- <br/>
நிலவு மலர்ப் புன்னை நாழல் நீழல் தண் <br/>
      தாமரை மலரின்மிசை மலி <br/>
அலவன் கண்படுக்கும் அணி ஆலி அம்மானே             	(7)<br/>
 	 	<br/>
1195  சங்கு தங்கு தடங் கடல் கடல்<br/>
      மல்லையுள் கிடந்தாய் அருள்புரிந்து <br/>
இங்கு என்னுள் புகுந்தாய் இனிப் போயினால் அறையோ!- <br/>
கொங்கு செண்பகம் மல்லிகை மலர் <br/>
      புல்கி இன் இள வண்டு போய் இளந் <br/>
தெங்கின் தாது அளையும் திருவாலி அம்மானே             	(8)<br/>
 	 	<br/>
1196  ஓதி ஆயிரம் நாமமும் பணிந்து <br/>
      ஏத்தி நின் அடைந்தேற்கு ஒரு பொருள் <br/>
வேதியா அரையா உரையாய் ஒரு மாற்றம்-எந்தாய் <br/>
நீதி ஆகிய வேத மா முனி<br/>
      யாளர் தோற்றம் உரைத்து மற்றவர்க்கு <br/>
ஆதி ஆய் இருந்தாய் அணி ஆலி அம்மானே             	(9)<br/>
 	 	<br/>
1197  புல்லி வண்டு அறையும் பொழில் புடை சூழ் <br/>
      தென் ஆலி இருந்த மாயனை <br/>
கல்லின் மன்னு திண் தோள் கலியன் ஒலிசெய்த <br/>
நல்ல இன் இசை மாலை நாலும் ஓர் <br/>
      ஐந்தும் ஒன்றும் நவின்று தாம் உடன் <br/>
வல்லர் ஆய் உரைப்பார்க்கு இடம் ஆகும்-வான் உலகே             	(10)<br/>
----------<br/>
<br/>
<strong>   26. திருவாலி - 2</strong>   <br/>
<br/>
1198  தூ விரிய மலர் உழக்கி துணையோடும் பிரியாதே <br/>
பூ விரிய மது நுகரும் பொறி வரிய சிறு வண்டே <br/>
தீ விரிய மறை வளர்க்கும் புகழ் ஆளர் திருவாலி <br/>
ஏ வரி வெம் சிலையானுக்கு என் நிலைமை உரையாயே 	(1)<br/>
 	 	<br/>
1199  பிணி அவிழு நறு நீல மலர் கிழிய பெடையோடும்   <br/>
அணி மலர்மேல் மது நுகரும் அறு கால சிறு வண்டே   <br/>
மணி கழுநீர் மருங்கு அலரும் வயல் ஆலி மணவாளன்   <br/>
பணி அறியேன் நீ சென்று என் பயலை நோய் உரையாயே 	(2)<br/>
 	 	<br/>
1200  நீர் வானம் மண் எரி கால் ஆய்நின்ற நெடுமால்-தன் <br/>
தார் ஆய நறுந் துளவம் பெறும் தகையேற்கு அருளானே <br/>
சீர் ஆரும் வளர் பொழில் சூழ் திருவாலி வயல் வாழும் <br/>
கூர் வாய சிறு குருகே குறிப்பு அறிந்து கூறாயே             	(3)<br/>
 	 	<br/>
1201  தானாக நினையானேல் தன் நினைந்து நைவேற்கு ஓர் <br/>
மீன் ஆய கொடி நெடு வேள் வலி செய்ய மெலிவேனோ? <br/>
தேன் வாய வரி வண்டே திருவாலி நகர் ஆளும்   <br/>
ஆன்-ஆயற்கு என் உறு நோய் அறிய சென்று உரையாயே 	(4)<br/>
 	 	<br/>
1202  வாள் ஆய கண் பனிப்ப மென் முலைகள் பொன் அரும்ப <br/>
நாள் நாளும் நின் நினைந்து நைவேற்கு ஓ மண் அளந்த <br/>
தாளாளா தண் குடந்தை நகராளா வரை எடுத்த     <br/>
தோளாளா என்-தனக்கு ஓர் துணையாளன் ஆகாயே    	(5)<br/>
 	 	<br/>
1203  தார் ஆய தன் துளவம் வண்டு உழுதவரை மார்பன் <br/>
போர் ஆனைக் கொம்பு ஒசித்த புள் பாகன் என் அம்மான் <br/>
தேர் ஆரும் நெடு வீதித் திருவாலி நகர் ஆளும் <br/>
கார் ஆயன் என்னுடைய கன வளையும் கவர்வானோ?             	(6)<br/>
 	 	<br/>
1204  கொண்டு அரவத் திரை உலவு குரை கடல்மேல் குலவரைபோல் <br/>
பண்டு அரவின் அணைக் கிடந்து பார் அளந்த பண்பாளா <br/>
வண்டு அமரும் வளர் பொழில் சூழ் வயல் ஆலி மைந்தா என் <br/>
கண் துயில் நீ கொண்டாய்க்கு என் கன வளையும் கடவேனோ? 	(7)<br/>
 	 	<br/>
1205  குயில் ஆலும் வளர் பொழில் சூழ் தண் குடந்தைக் குடம் ஆடி <br/>
துயிலாத கண்_இணையேன் நின் நினைந்து துயர்வேனோ? <br/>
முயல் ஆலும் இள மதிக்கே வளை இழந்தேற்கு இது நடுவே <br/>
வயல் ஆலி மணவாளா கொள்வாயோ மணி நிறமே?             	(8)<br/>
 	 	<br/>
1206  நிலை ஆளா நின் வணங்க வேண்டாயே ஆகிலும் என் <br/>
முலை ஆள ஒருநாள் உன் அகலத்தால் ஆளாயே <br/>
சிலையாளா மரம் எய்த திறல் ஆளா திருமெய்ய <br/>
மலையாளா நீ ஆள வளை ஆள மாட்டோமே             	(9)<br/>
 	 	<br/>
1207  மை இலங்கு கருங் குவளை மருங்கு அலரும் வயல் ஆலி <br/>
நெய் இலங்கு சுடர் ஆழிப் படையானை நெடுமாலை    <br/>
கை இலங்கு வேல் கலியன் கண்டு உரைத்த தமிழ்-மாலை <br/>
ஐ இரண்டும் இவை வல்லார்க்கு அரு வினைகள் அடையாவே 	(10)<br/>
 ----------<br/>
<br/>
<strong>   27. திருவாலி – 3</strong>   <br/>
<br/>
1208  கள்வன்கொல்? யான் அறியேன்-கரியான் ஒரு காளை வந்து <br/>
வள்ளி மருங்குல் என்-தன் மட மானினைப் போத என்று <br/>
வெள்ளி வளைக் கைப் பற்ற பெற்ற தாயரை விட்டு அகன்று <br/>
அள்ளல் அம் பூங் கழனி அணி ஆலி புகுவர்கொலோ?             	(1)<br/>
 	 	<br/>
1209  பண்டு இவன் ஆயன் நங்காய் படிறன் புகுந்து என் மகள்-தன் <br/>
தொண்டை அம் செங் கனி வாய் நுகர்ந்தானை உகந்து அவன்பின் <br/>
கெண்டை ஒண் கண் மிளிர கிளிபோல் மிழற்றி நடந்து <br/>
வண்டு அமர் கானல் மல்கும் வயல் ஆலி புகுவர்கொலோ?             	(2)<br/>
 	 	<br/>
1210  அஞ்சுவன் வெம் சொல் நங்காய் அரக்கர் குலப் பாவை-தன்னை <br/>
வெம் சின மூக்கு அரிந்த விறலோன் திறம் கேட்கில் மெய்யே <br/>
பஞ்சிய மெல் அடி எம் பணைத் தோளி பரக்கழிந்து <br/>
வஞ்சி அம் தண் பணை சூழ் வயல் ஆலி புகுவர்கொலோ?             	(3)<br/>
 	 	<br/>
1211  ஏது அவன் தொல் பிறப்பு? இளையவன் வளை ஊதி மன்னர் <br/>
தூதுவன் ஆயவன் ஊர் சொல்வீர்கள் சொலீர் அறியேன் <br/>
மாதவன் தன் துணையா நடந்தாள் தடம் சூழ் புறவில் <br/>
போது வண்டு ஆடு செம்மல் புனல் ஆலி புகுவர்கொலோ?             	(4)<br/>
 	 	<br/>
1212  தாய் எனை என்று இரங்காள் தடந் தோளி தனக்கு அமைந்த <br/>
மாயனை மாதவனை மதித்து என்னை அகன்ற இவள் <br/>
வேய் அன தோள் விசிறி பெடை அன்னம் என நடந்து <br/>
போயின பூங் கொடியாள் புனல் ஆலி புகுவர்கொலோ?             	(5)<br/>
 	 	<br/>
1213  என் துணை என்று எடுத்தேற்கு இறையேனும் இரங்கிற்றிலள் <br/>
தன் துணை ஆய என்-தன் தனிமைக்கும் இரங்கிற்றிலள் <br/>
வன் துணை வானவர்க்கு ஆய் வரம் செற்று அரங்கத்து உறையும் <br/>
இன் துணைவனொடும் போய் எழில் ஆலி புகுவர்கொலோ?             	(6)<br/>
 	 	<br/>
1214  அன்னையும் அத்தனும் என்று அடியோமுக்கு இரங்கிற்றிலள் <br/>
பின்னை-தன் காதலன்-தன் பெருந் தோள் நலம் பேணினளால் <br/>
மின்னையும் வஞ்சியையும் வென்று இலங்கும் இடையாள் நடந்து <br/>
புன்னையும் அன்னமும் சூழ் புனல் ஆலி புகுவர்கொலோ?             	(7)<br/>
 	 	<br/>
1215  முற்றிலும் பைங் கிளியும் பந்தும் ஊசலும் பேசுகின்ற    <br/>
சிற்றில் மென் பூவையும் விட்டு அகன்ற செழுங் கோதை-தன்னைப் <br/>
பெற்றிலேன் முற்று இழையை பிறப்பிலி பின்னே நடந்து <br/>
மற்று எல்லாம் கைதொழப் போய் வயல் ஆலி புகுவர்கொலோ?             	(8)<br/>
 	 	<br/>
1216  காவி அம் கண்ணி எண்ணில் கடி மா மலர்ப் பாவை ஒப்பாள் <br/>
பாவியேன் பெற்றமையால் பணைத் தோளி பரக்கழிந்து    <br/>
தூவி சேர் அன்னம் அன்ன நடையாள் நெடுமாலொடும் போய் <br/>
வாவி அம் தண் பணை சூழ் வயல் ஆலி புகுவர்கொலோ?             	(9)<br/>
 	 	<br/>
1217  தாய் மனம் நின்று இரங்க தனியே நெடுமால் துணையா <br/>
போயின பூங் கொடியாள் புனல் ஆலி புகுவர் என்று <br/>
காய் சின வேல் கலியன் ஒலிசெய் தமிழ்-மாலை பத்தும் <br/>
மேவிய நெஞ்சு உடையார் தஞ்சம் ஆவது விண் உலகே 	(10)<br/>
--------<br/>
<br/>
<strong>   28.  திருநாங்கூர் மணிமாடக்கோயில்</strong>   <br/>
<br/>
1218  நந்தா விளக்கே அளத்தற்கு அரியாய் <br/>
      நர நாரணனே கரு மா முகில்போல் <br/>
எந்தாய் எமக்கே அருளாய் என நின்று <br/>
      இமையோர் பரவும் இடம்-எத் திசையும் <br/>
கந்தாரம் அம் தேன் இசை பாட மாடே <br/>
      களி வண்டு மிழற்ற நிழல் துதைந்து <br/>
மந்தாரம் நின்று மணம் மல்கும் நாங்கூர் <br/>
      மணிமாடக்கோயில்-வணங்கு என் மனனே 	(1)<br/>
 	 	<br/>
1219  முதலைத் தனி மா முரண் தீர அன்று <br/>
      முது நீர்த் தடச் செங் கண் வேழம் உய்ய <br/>
விதலைத்தலைச் சென்று அதற்கே உதவி <br/>
      வினை தீர்த்த அம்மான் இடம்-விண் அணவும் <br/>
பதலைக் கபோதத்து ஒளி மாட நெற்றிப் <br/>
      பவளக் கொழுங் கால பைங் கால் புறவம் <br/>
மதலைத் தலை மென் பெடை கூடும் நாங்கூர் <br/>
      மணிமாடக்கோயில்-வணங்கு என் மனனே            	(2)<br/>
 	 	<br/>
1220  கொலைப் புண் தலைக் குன்றம் ஒன்று உய்ய அன்று <br/>
      கொடு மா முதலைக்கு இடர்செய்து கொங்கு ஆர் <br/>
இலை புண்டரீகத்தவள் இன்பம் அன்போடு <br/>
      அணைந்திட்ட அம்மான் இடம்-ஆள் அரியால் <br/>
அலைப்புண்ட யானை மருப்பும் அகிலும் <br/>
      அணி முத்தும் வெண் சாமரையோடு பொன்னி <br/>
மலைப் பண்டம் அண்ட திரை உந்தும் நாங்கூர் <br/>
      மணிமாடக்கோயில்-வணங்கு என் மனனே             	(3)<br/>
 	 	<br/>
1221  சிறை ஆர் உவணப் புள் ஒன்று ஏறி அன்று <br/>
      திசை நான்கும் நான்கும் இரிய செருவில் <br/>
கறை ஆர் நெடு வேல் அரக்கர் மடிய <br/>
      கடல் சூழ் இலங்கை கடந்தான் இடம்-தான்- <br/>
முறையால் வளர்க்கின்ற முத் தீயர் நால் வேதர் <br/>
      ஐ வேள்வி ஆறு அங்கர் ஏழின் இசையோர் <br/>
மறையோர் வணங்கப் புகழ் எய்தும் நாங்கூர் <br/>
      மணிமாடக்கோயில்-வணங்கு என் மனனே             	(4)<br/>
 	 	<br/>
1222  இழை ஆடு கொங்கைத் தலை நஞ்சம் உண்டிட்டு <br/>
      இளங் கன்று கொண்டு விளங்காய் எறிந்து <br/>
தழை வாட வன் தாள் குருந்தம் ஒசித்து <br/>
      தடந் தாமரைப் பொய்கை புக்கான் இடம்-தான்- <br/>
குழை ஆட வல்லிக் குலம் ஆட மாடே <br/>
      குயில் கூவ நீடு கொடி மாடம் மல்கு <br/>
மழை ஆடு சோலை மயில் ஆலும் நாங்கூர் <br/>
      மணிமாடக்கோயில்-வணங்கு என் மனனே             	(5)<br/>
 	 	<br/>
1223  பண் நேர் மொழி ஆய்ச்சியர் அஞ்ச வஞ்சப் <br/>
      பகு வாய்க் கழுதுக்கு இரங்காது அவள்-தன் <br/>
உண்ணா முலை மற்று அவள் ஆவியோடும் <br/>
      உடனே சுவைத்தான் இடம்-ஓங்கு பைந் தாள் <br/>
கண் ஆர் கரும்பின் கழை தின்று வைகி <br/>
      கழுநீரில் மூழ்கி செழு நீர்த் தடத்து <br/>
மண் ஏந்து இள மேதிகள் வைகும் நாங்கூர் <br/>
      மணிமாடக்கோயில்-வணங்கு என் மனனே             	(6)<br/>
 	 	<br/>
1224  தளைக் கட்டு அவிழ் தாமரை வைகு பொய்கைத் <br/>
      தடம் புக்கு அடங்கா விடம் கால் அரவம் <br/>
இளைக்கத் திளைத்திட்டு அதன் உச்சி-தன்மேல் <br/>
      அடி வைத்த அம்மான் இடம்-மா மதியம் <br/>
திளைக்கும் கொடி மாளிகை சூழ் தெருவில் <br/>
      செழு முத்து வெண்ணெற்கு எனச் சென்று முன்றில் <br/>
வளைக்கை நுளைப் பாவையர் மாறும் நாங்கூர் <br/>
      மணிமாடக்கோயில்-வணங்கு என் மனனே             	(7)<br/>
 	 	<br/>
1225  துளை ஆர் கரு மென் குழல் ஆய்ச்சியர்-தம் <br/>
      துகில் வாரியும் சிற்றில் சிதைத்தும் முற்றா <br/>
இளையார் விளையாட்டொடு காதல் வெள்ளம் <br/>
      விளைவித்த அம்மான் இடம்-வேல் நெடுங் கண் <br/>
முளை வாள் எயிற்று மடவார் பயிற்று <br/>
      மொழி கேட்டிருந்து முதிராத இன் சொல் <br/>
வளை வாய கிள்ளை மறை பாடும் நாங்கூர் <br/>
      மணிமாடக்கோயில்-வணங்கு என் மனனே             	(8)<br/>
 	 	<br/>
1226  விடை ஓட வென்று ஆய்ச்சி மென் தோள் நயந்த <br/>
      விகிர்தா விளங்கு சுடர் ஆழி என்னும் <br/>
படையோடு சங்கு ஒன்று உடையாய் என நின்று <br/>
      இமையோர் பரவும் இடம்-பைந் தடத்துப் <br/>
பெடையோடு செங் கால அன்னம் துகைப்ப <br/>
      தொகைப் புண்டரீகத்திடைச் செங்கழுநீர் <br/>
மடை ஓட நின்று மது விம்மும் நாங்கூர் <br/>
      மணிமாடக்கோயில்-வணங்கு என் மனனே             	(9)<br/>
 	 	<br/>
1227  வண்டு ஆர் பொழில் சூழ்ந்து அழகு ஆய நாங்கூர் <br/>
      மணிமாடக்கோயில் நெடுமாலுக்கு என்றும் <br/>
தொண்டு ஆய தொல் சீர் வயல் மங்கையர்-கோன் <br/>
      கலியன் ஒலிசெய் தமிழ்-மாலை வல்லார் <br/>
கண்டார் வணங்கக் களி யானை மீதே <br/>
      கடல் சூழ் உலகுக்கு ஒரு காவலர் ஆய் <br/>
விண் தோய் நெடு வெண் குடை நீழலின் கீழ் <br/>
      விரி நீர் உலகு ஆண்டு விரும்புவரே             	(10)<br/>
----------<br/>
<br/>
<strong>   29. திருநாங்கூர் வகுந்தவிண்ணகரம்</strong>   <br/>
<br/>
1228  சலம் கொண்ட இரணியனது அகல் மார்வம் கீண்டு <br/>
      தடங் கடலைக் கடைந்து அமுதம் கொண்டு உகந்த காளை <br/>
நலம் கொண்ட கரு முகில்போல் திருமேனி அம்மான் <br/>
      நாள்தோறும் மகிழ்ந்து இனிது மருவி உறை கோயில்- <br/>
சலம் கொண்டு மலர் சொரியும் மல்லிகை ஒண் செருந்தி <br/>
      செண்பகங்கள் மணம் நாறும் வண் பொழிலினூடே <br/>
வலம் கொண்டு கயல் ஓடி விளையாடும் நாங்கூர் <br/>
      வைகுந்தவிண்ணகரம்-வணங்கு மட நெஞ்சே             	(1)1<br/>
 	 	<br/>
1229  திண்ணியது ஓர் அரி உருவாய் திசை அனைத்தும் நடுங்க <br/>
      தேவரொடு தானவர்கள் திசைப்ப இரணியனை <br/>
நண்ணி அவன் மார்வு அகலத்து உகிர் மடுத்த நாதன் <br/>
      நாள்தோறும் மகிழ்ந்து இனிது மருவி உறை கோயில்- <br/>
எண் இல் மிகு பெருஞ் செல்வத்து எழில் விளங்கு மறையும் <br/>
      ஏழ் இசையும் கேள்விகளும் இயன்ற பெருங் குணத்தோர் <br/>
மண்ணில் மிகு மறையவர்கள் மலிவு எய்தும் நாங்கூர் <br/>
      வைகுந்தவிண்ணகரம் வணங்கு மட நெஞ்சே             	(2)<br/>
 	 	<br/>
1230  அண்டமும் இவ் அலை கடலும் அவனிகளும் எல்லாம் <br/>
      அமுது செய்த திரு வயிற்றன் அரன் கொண்டு திரியும் <br/>
முண்டம்-அது நிறைத்து அவன்கண் சாபம்-அது நீக்கும் <br/>
      முதல்வன்-அவன் மகிழ்ந்து இனிது மருவி உறை கோயில்- <br/>
எண் திசையும் பெருஞ் செந்நெல் இளந் தெங்கு கதலி <br/>
      இலைக்கொடி ஒண் குலைக் கமுகோடு இசலி வளம் சொரிய <br/>
வண்டு பல இசை பாட மயில் ஆலும் நாங்கூர் <br/>
      வைகுந்தவிண்ணகரம்-வணங்கு மட நெஞ்சே             	(3)<br/>
 	 	<br/>
1231  கலை இலங்கும் அகல் அல்குல் அரக்கர் குலக் கொடியைக் <br/>
      காதொடு மூக்கு உடன் அரிய கதறி அவள் ஓடி <br/>
தலையில் அங் கை வைத்து மலை இலங்கை புகச் செய்த <br/>
      தடந் தோளன் மகிழ்ந்து இனிது மருவி உறை கோயில்- <br/>
சிலை இலங்கு மணி மாடத்து உச்சிமிசைச் சூலம் <br/>
      செழுங் கொண்டல் அகடு இரிய சொரிந்த செழு முத்தம் <br/>
மலை இலங்கு மாளிகைமேல் மலிவு எய்தும் நாங்கூர் <br/>
      வைகுந்தவிண்ணகரம்-வணங்கு மட நெஞ்சே             	(4)<br/>
 	 	<br/>
1232  மின் அனைய நுண் மருங்குல் மெல்லியற்கா இலங்கை <br/>
      வேந்தன் முடி ஒருபதும் தோள் இருபதும் போய் உதிர <br/>
தன் நிகர் இல் சிலை வளைத்து அன்று இலங்கை பொடிசெய்த <br/>
      தடந் தோளன் மகிழ்ந்து இனிது மருவி உறை கோயில்- <br/>
செந்நெலொடு செங்கமலம் சேல் கயல்கள் வாளை <br/>
      செங்கழுநீரொடு மிடைந்து கழனி திகழ்ந்து எங்கும் <br/>
மன்னு புகழ் வேதியர்கள் மலிவு எய்தும் நாங்கூர் <br/>
      வைகுந்தவிண்ணகரம்-வணங்கு மட நெஞ்சே             	(5)<br/>
 	 	<br/>
1233  பெண்மை மிகு வடிவு கொடு வந்தவளைப் பெரிய <br/>
      பேயினது உருவு கொடு மாள உயிர் உண்டு <br/>
திண்மை மிகு மருதொடு நல் சகடம் இறுத்தருளும் <br/>
      தேவன்-அவன்மகிழ்ந்து இனிது மருவி உறை கோயில்- <br/>
உண்மை மிகு மறையொடு நல் கலைகள் நிறை பொறைகள் <br/>
      உதவு கொடை என்று இவற்றின் ஒழிவு இல்லாப் பெரிய <br/>
வண்மை மிகு மறையவர்கள் மலிவு எய்தும் நாங்கூர் <br/>
      வைகுந்தவிண்ணகரம்-வணங்கு மட நெஞ்சே             	(6)<br/>
 	 	<br/>
1234  விளங்கனியை இளங் கன்று கொண்டு உதிர எறிந்து <br/>
      வேல் நெடுங் கண் ஆய்ச்சியர்கள் வைத்த தயிர் வெண்ணெய் <br/>
உளம்குளிர அமுது செய்து இவ் உலகு உண்ட காளை <br/>
      உகந்து இனிது நாள்தோறும் மருவி உறை கோயில்- <br/>
இளம்படி நல் கமுகு குலைத் தெங்கு கொடி செந்நெல் <br/>
      ஈன் கரும்பு கண்வளரக் கால் தடவும் புனலால் <br/>
வளம் கொண்ட பெருஞ் செல்வம் வளரும் அணி நாங்கூர் <br/>
      வைகுந்தவிண்ணகரம்-வணங்கு மட நெஞ்சே &lt;7&gt;<br/>
 	 	<br/>
1235  ஆறாத சினத்தின் மிகு நரகன் உரம் அழித்த <br/>
      அடல் ஆழித் தடக் கையன் அலர்-மகட்கும் அரற்கும் <br/>
கூறாகக் கொடுத்தருளும் திரு உடம்பன் இமையோர் <br/>
      குல முதல்வன் மகிழ்ந்து இனிது மருவி உறை கோயில்- <br/>
மாறாத மலர்க் கமலம் செங்கழுநீர் ததும்பி <br/>
      மது வெள்ளம் ஒழுக வயல் உழவர் மடை அடைப்ப <br/>
மாறாத பெருஞ் செல்வம் வளரும் அணி நாங்கூர் <br/>
      வைகுந்தவிண்ணகரம்-வணங்கு மட நெஞ்சே             	(8)<br/>
 	 	<br/>
1236  வங்கம் மலி தடங் கடலுள் வானவர்களோடு <br/>
      மா முனிவர் பலர் கூடி மா மலர்கள் தூவி <br/>
எங்கள் தனி நாயகனே எமக்கு அருளாய் என்னும் <br/>
      ஈசன்-அவன் மகிழ்ந்து இனிது மருவி உறை கோயில்- <br/>
செங் கயலும் வாளைகளும் செந்நெலிடைக் குதிப்ப <br/>
      சேல் உகளும் செழும் பணை சூழ் வீதிதொறும் மிடைந்து <br/>
மங்குல் மதி அகடு உரிஞ்சும் மணி மாட நாங்கூர் <br/>
      வைகுந்தவிண்ணகரம்-வணங்கு மட நெஞ்சே             	(9)<br/>
 	 	<br/>
1237  சங்கு மலி தண்டு முதல் சக்கரம் முன் ஏந்தும் <br/>
      தாமரைக் கண் நெடிய பிரான்-தான் அமரும் கோயில் <br/>
வங்கம் மலி கடல் உலகில் மலிவு எய்தும் நாங்கூர் <br/>
      வைகுந்தவிண்ணகர்மேல் வண்டு அறையும் பொழில் சூழ் <br/>
மங்கையர்-தம் தலைவன் மருவலர்-தம் உடல் துணிய <br/>
      வாள் வீசும் பரகாலன் கலிகன்றி சொன்ன <br/>
சங்கம் மலி தமிழ்-மாலை பத்து-இவை வல்லார்கள் <br/>
      தரணியொடு விசும்பு ஆளும் தன்மை பெறுவாரே             	(10)<br/>
----------<br/>
<br/>
<strong>   30. திருநாங்கூர் அரிமேயவிண்ணகரம்</strong>   <br/>
<br/>
1238  திரு மடந்தை மண் மடந்தை இருபாலும் திகழத் <br/>
      தீவினைகள் போய் அகல அடியவர்கட்கு என்றும் <br/>
அருள் நடந்து இவ் ஏழ் உலகத்தவர் பணிய வானோர் <br/>
      அமர்ந்து ஏத்த இருந்த இடம்-பெரும் புகழ் வேதியர் வாழ்- <br/>
தரும் இடங்கள் மலர்கள் மிகு கைதைகள் செங்கழுநீர் <br/>
      தாமரைகள் தடங்கள்தொறும் இடங்கள்தொறும் திகழ <br/>
அரு இடங்கள் பொழில் தழுவி எழில் திகழும் நாங்கூர் <br/>
      அரிமேயவிண்ணகரம்-வணங்கு மட நெஞ்சே             	(1)<br/>
 	 	<br/>
1239  வென்றி மிகு நரகன் உரம்-அது அழிய விசிறும் <br/>
      விறல் ஆழித் தடக் கையன் விண்ணவர்கட்கு அன்று <br/>
குன்று கொடு குரை கடலைக் கடைந்து அமுதம் அளிக்கும் <br/>
      குருமணி என் ஆர் அமுதம் குலவி உறை கோயில்- <br/>
என்றும் மிகு பெருஞ் செல்வத்து எழில் விளங்கு மறையோர் <br/>
      ஏழ் இசையும் கேள்விகளும் இயன்ற பெருங் குணத்தோர் <br/>
அன்று உலகம் படைத்தவனை அனையவர்கள் நாங்கூர் <br/>
      அரிமேயவிண்ணகரம்-வணங்கு மட நெஞ்சே             	(2)<br/>
 	 	<br/>
1240  உம்பரும் இவ் ஏழ் உலகும் ஏழ் கடலும் எல்லாம் <br/>
      உண்ட பிரான் அண்டர்கள் முன் கண்டு மகிழ்வு எய்தக் <br/>
கும்பம் மிகு மத யானை மருப்பு ஒசித்து கஞ்சன் <br/>
      குஞ்சி பிடித்து அடித்த பிரான் கோயில்-மருங்கு எங்கும் <br/>
பைம் பொனொடு வெண் முத்தம் பல புன்னை காட்ட <br/>
      பலங்கனிகள் தேன் காட்ட பட அரவு ஏர் அல்குல் <br/>
அம்பு அனைய கண் மடவார் மகிழ்வு எய்தும் நாங்கூர் <br/>
      அரிமேயவிண்ணகரம்-வணங்கு மட நெஞ்சே             	(3)<br/>
 	 	<br/>
1241  ஓடாத ஆள் அரியின் உருவம்-அது கொண்டு அன்று <br/>
      உலப்பில் மிகு பெரு வரத்த இரணியனைப் பற்றி <br/>
வாடாத வள் உகிரால் பிளந்து அவன்-தன் மகனுக்கு <br/>
      அருள்செய்தான் வாழும் இடம்-மல்லிகை செங்கழுநீர் <br/>
சேடு ஏறு மலர்ச் செருந்தி செழுங் கமுகம் பாளை <br/>
      செண்பகங்கள் மணம் நாறும் வண் பொழிலின் ஊடே <br/>
ஆடு ஏறு வயல் ஆலைப் புகை கமழும் நாங்கூர் <br/>
      அரிமேயவிண்ணகரம்-வணங்கு மட நெஞ்சே             	(4)<br/>
 	 	<br/>
1242  கண்டவர்-தம் மனம் மகிழ மாவலி-தன் வேள்விக் <br/>
      களவு இல் மிகு சிறு குறள் ஆய் மூவடி என்று இரந்திட்டு <br/>
அண்டமும் இவ் அலை கடலும் அவனிகளும் எல்லாம் <br/>
      அளந்த பிரான் அமரும் இடம்-வளங் கொள் பொழில் அயலே <br/>
அண்டம் உறு முழவு ஒலியும் வண்டு இனங்கள் ஒலியும் <br/>
      அரு மறையின் ஒலியும் மடவார் சிலம்பின் ஒலியும் <br/>
அண்டம் உறும் அலை கடலின் ஒலி திகழும் நாங்கூர் <br/>
      அரிமேயவிண்ணகரம்-வணங்கு மட நெஞ்சே      	(5)<br/>
 	 	<br/>
1243  வாள் நெடுங் கண் மலர்க் கூந்தல் மைதிலிக்கா இலங்கை <br/>
      மன்னன் முடி ஒருபதும் தோள் இருபதும் போய் உதிரத் <br/>
தாள் நெடுந் திண் சிலை வளைத்த தயரதன் சேய் என்-தன் <br/>
      தனிச் சரண் வானவர்க்கு அரசு கருதும் இடம்-தடம் ஆர் <br/>
சேண் இடம் கொள் மலர்க் கமலம் சேல் கயல்கள் வாளை <br/>
      செந்நெலொடும் அடுத்து அரிய உதிர்ந்த செழு முத்தம் <br/>
வாள் நெடுங் கண் கடைசியர்கள் வாரும் அணி நாங்கூர் <br/>
      அரிமேயவிண்ணகரம்-வணங்கு மட நெஞ்சே             	(6)<br/>
 	 	<br/>
1244  தீ மனத்தான் கஞ்சனது வஞ்சனையில் திரியும் <br/>
      தேனுகனும் பூதனை-தன் ஆர் உயிரும் செகுத்தான் <br/>
காமனைத்தான் பயந்த கரு மேனி உடை அம்மான் <br/>
      கருதும் இடம்-பொருது புனல் துறை துறை முத்து உந்தி <br/>
நா மனத்தால் மந்திரங்கள் நால் வேதம் ஐந்து <br/>
      வேள்வியோடு ஆறு அங்கம் நவின்று கலை பயின்று அங்கு <br/>
ஆம் மனத்து மறையவர்கள் பயிலும் அணி நாங்கூர் <br/>
      அரிமேயவிண்ணகரம்-வணங்கு மட நெஞ்சே   	(7)<br/>
 	 	<br/>
1245  கன்று-அதனால் விளவு எறிந்து கனி உதிர்த்த காளை <br/>
      காமரு சீர் முகில் வண்ணன் காலிகள் முன் காப்பான் <br/>
குன்று-அதனால் மழை தடுத்து குடம் ஆடு கூத்தன் <br/>
      குலவும் இடம்-கொடி மதிள்கள் மாளிகை கோபுரங்கள் <br/>
துன்று மணி மண்டபங்கள் சாலைகள் தூ மறையோர் <br/>
      தொக்கு ஈண்டித் தொழுதியொடு மிகப் பயிலும் சோலை <br/>
அன்று அலர்வாய் மது உண்டு அங்கு அளி முரலும் நாங்கூர் <br/>
      அரிமேயவிண்ணகரம்-வணங்கு மட நெஞ்சே            	(8)<br/>
 	 	<br/>
1246  வஞ்சனையால் வந்தவள்-தன் உயிர் உண்டு வாய்த்த <br/>
      தயிர் உண்டு வெண்ணெய் அமுது உண்டு வலி மிக்க <br/>
கஞ்சன் உயிர்-அது உண்டு இவ் உலகு உண்ட காளை <br/>
      கருதும் இடம்-காவிரி சந்து அகில் கனகம் உந்தி <br/>
மஞ்சு உலவு பொழிலூடும் வயலூடும் வந்து <br/>
      வளம் கொடுப்ப மா மறையோர் மா மலர்கள் தூவி <br/>
அஞ்சலித்து அங்கு அரி சரண் என்று இறைஞ்சும் அணி நாங்கூர் <br/>
      அரிமேயவிண்ணகரம்-வணங்கு மட நெஞ்சே            	(9)<br/>
 	 	<br/>
1247  சென்று சின விடை ஏழும் பட அடர்ந்து பின்னை <br/>
      செவ்வித் தோள் புணர்ந்து உகந்த திருமால்-தன் கோயில் <br/>
அன்று அயனும் அரன் சேயும் அனையவர்கள் நாங்கூர் <br/>
      அரிமேயவிண்ணகரம் அமர்ந்த செழுங் குன்றை <br/>
கன்றி நெடு வேல் வலவன் மங்கையர்-தம் கோமான் <br/>
      கலிகன்றி ஒலி மாலை ஐந்தினொடு மூன்றும் <br/>
ஒன்றினொடும் ஒன்றும் இவை கற்று வல்லார் உலகத்து <br/>
      உத்தமர்கட்கு உத்தமர் ஆய் உம்பரும் ஆவர்களே            	(10)<br/>
------------<br/>
<br/>
<strong>   31. திருநாங்கூர்த் திருத்தேவனார்தொகை</strong>   <br/>
<br/>
1248  போது அலர்ந்த பொழில் சோலைப் புறம் எங்கும் பொரு திரைகள் <br/>
தாது உதிர வந்து அலைக்கும் தட மண்ணித் தென் கரைமேல் <br/>
மாதவன்-தான் உறையும் இடம் வயல் நாங்கை-வரி வண்டு <br/>
தேதென என்று இசை பாடும்-திருத்தேவனார்தொகையே             	(1)<br/>
 	 	<br/>
1249  யாவரும் ஆய் யாவையும் ஆய் எழில் வேதப் பொருள்களும் ஆய் <br/>
மூவரும் ஆய் முதல் ஆய மூர்த்தி அமர்ந்து உறையும் இடம் <br/>
மா வரும் திண் படை மன்னை வென்றி கொள்வார் மன்னு நாங்கை- <br/>
தேவரும் சென்று இறைஞ்சு பொழில்-திருத்தேவனார்தொகையே             	(2)<br/>
 	 	<br/>
1250  வான் நாடும் மண் நாடும் மற்று உள்ள பல் உயிரும்    <br/>
தான் ஆய எம் பெருமான் தலைவன் அமர்ந்து உறையும் இடம் <br/>
ஆனாத பெருஞ் செல்வத்து அரு மறையோர் நாங்கை-தன்னுள்__ <br/>
தேன் ஆரும் மலர்ப் பொழில் சூழ்-திருத்தேவனார்தொகையே 3<br/>
 	 	<br/>
1251  இந்திரனும் இமையவரும் முனிவர்களும் எழில் அமைந்த <br/>
சந்த மலர்ச் சதுமுகனும் கதிரவனும் சந்திரனும்    <br/>
எந்தை எமக்கு அருள் என நின்றருளும் இடம் எழில் நாங்கை- <br/>
சுந்தர நல் பொழில் புடை சூழ்-திருத்தேவனார்தொகையே             	(4)<br/>
 	 	<br/>
1252  அண்டமும் இவ் அலை கடலும் அவனிகளும் குல வரையும் <br/>
உண்ட பிரான் உறையும் இடம் ஒளி மணி சந்து அகில் கனகம் <br/>
தெண் திரைகள் வரத் திரட்டும் திகழ் மண்ணித் தென் கரைமேல் <br/>
திண் திறலார் பயில்-நாங்கைத் திருத்தேவனார்தொகையே             	(5)<br/>
 	 	<br/>
1253  ஞாலம் எல்லாம் அமுது செய்து நான்மறையும் தொடராத    <br/>
பாலகன் ஆய் ஆல் இலையில் பள்ளிகொள்ளும் பரமன் இடம் <br/>
சாலி வளம் பெருகி வரும் தட மண்ணித் தென் கரைமேல் <br/>
சேல் உகளும் வயல்-நாங்கைத் திருத்தேவனார்தொகையே             	(6)<br/>
 	 	<br/>
1254  ஓடாத ஆளரியின் உரு ஆகி இரணியனை      <br/>
வாடாத வள் உகிரால் பிளந்து அளைந்த மாலது இடம் <br/>
ஏடு ஏறு பெருஞ் செல்வத்து எழில் மறையோர் நாங்கை-தன்னுள்- <br/>
சேடு ஏறு பொழில் தழுவு-திருத்தேவனார்தொகையே             	(7)<br/>
 	 	<br/>
1255  வார் ஆரும் இளங் கொங்கை மைதிலியை மணம் புணர்வான் <br/>
கார் ஆர் திண் சிலை இறுத்த தனிக் காளை கருதும் இடம் <br/>
ஏர் ஆரும் பெருஞ் செல்வத்து எழில் மறையோர் நாங்கை-தன்னுள்- <br/>
சீர் ஆரும் மலர்ப் பொழில் சூழ்-திருத்தேவனார்தொகையே             	(8)<br/>
 	 	<br/>
1256  கும்பம் மிகு மத யானை பாகனொடும் குலைந்து வீழ    <br/>
கொம்பு-அதனைப் பறித்து எறிந்த கூத்தன் அமர்ந்து உறையும் இடம் <br/>
வம்பு அவிழும் செண்பகத்து மணம் கமழும் நாங்கை-தன்னுள்- <br/>
செம் பொன் மதிள் பொழில் புடைசூழ்-திருத்தேவனார்தொகையே             	(9)<br/>
 	 	<br/>
1257  கார் ஆர்ந்த திருமேனிக் கண்ணன் அமர்ந்து உறையும் இடம் <br/>
சீர் ஆர்ந்த பொழில் நாங்கைத் திருத்தேவனார்தொகைமேல் <br/>
கூர் ஆர்ந்த வேல் கலியன் கூறு தமிழ்ப் பத்தும் வல்லார் <br/>
ஏர் ஆர்ந்த வைகுந்தத்து இமையவரோடு இருப்பாரே             	(10)<br/>
--------<br/>
<br/>
<strong>   32.  திருநாங்கூர் வண்புருடோத்தமம்</strong>   <br/>
<br/>
1258  கம்ப மா கடல் அடைத்து இலங்கைக்கு மன் <br/>
      கதிர் முடி-அவை பத்தும் <br/>
அம்பினால் அறுத்து அரசு அவன் தம்பிக்கு <br/>
      அளித்தவன் உறை கோயில்- <br/>
செம் பலா நிரை செண்பகம் மாதவி <br/>
      சூதகம் வாழைகள் சூழ் <br/>
வம்பு உலாம் கமுகு ஓங்கிய நாங்கூர<br/>
      ்-வண்புருடோத்தமமே             	(1)<br/>
 	 	<br/>
1259  பல்லவம் திகழ் பூங் கடம்பு ஏறி அக் <br/>
      காளியன் பண அரங்கில் <br/>
ஒல்லை வந்து உறப் பாய்ந்து அரு நடம்செய்த <br/>
      உம்பர்-கோன் உறை கோயில்- <br/>
நல்ல வெம் தழல் மூன்று நால் வேதம் ஐ <br/>
      வேள்வியோடு ஆறு அங்கம் <br/>
வல்ல அந்தணர் மல்கிய நாங்கூர்<br/>
      -வண்புருடோத்தமமே             	(2)<br/>
 	 	<br/>
1260  அண்டர் ஆனவர் வானவர்-கோனுக்கு என்று <br/>
      அமைத்த சோறு-அது எல்லாம் <br/>
உண்டு கோ-நிரை மேய்த்து அவை காத்தவன் <br/>
      உகந்து இனிது உறை கோயில்- <br/>
கொண்டல் ஆர் முழவின் குளிர் வார் பொழில் <br/>
      குல மயில் நடம் ஆட <br/>
வண்டு -தான் இசை பாடிடும் நாங்கூர்<br/>
      -வண்புருடோத்தமமே             	(3)<br/>
 	 	<br/>
1261  பருங் கை யானையின் கொம்பினைப் பறித்து அதன் <br/>
      பாகனைச் சாடிப் புக்கு <br/>
ஒருங்க மல்லரைக் கொன்று பின் கஞ்சனை <br/>
      உதைத்தவன் உறை கோயில்- <br/>
கரும்பினூடு உயர் சாலிகள் விளைதரு <br/>
      கழனியில் மலி வாவி <br/>
மருங்கு எலாம் பொழில் ஓங்கிய நாங்கூர்<br/>
      -வண்புருடோத்தமமே             	(4)<br/>
 	 	<br/>
1262  சாடு போய் விழத் தாள் நிமிர்ந்து ஈசன் தன் <br/>
      படையொடும் கிளையோடும் <br/>
ஓட வாணனை ஆயிரம் தோள்களும் <br/>
      துணித்தவன் உறை கோயில்- <br/>
ஆடு வான் கொடி அகல் விசும்பு அணவிப் போய்ப் <br/>
      பகலவன் ஒளி மறைக்கும் <br/>
மாட மாளிகை சூழ்தரு நாங்கூர்-<br/>
      வண்புருடோத்தமமே             	(5)<br/>
 	 	<br/>
1263  அங் கையால் அடி மூன்று நீர் ஏற்று அயன் <br/>
      அலர் கொடு தொழுது ஏத்த <br/>
கங்கை போதரக் கால் நிமிர்த்தருளிய <br/>
      கண்ணன் வந்து உறை கோயில்- <br/>
கொங்கை கோங்கு-அவை காட்ட வாய் குமுதங்கள் <br/>
      காட்ட மா பதுமங்கள் <br/>
மங்கைமார் முகம் காட்டிடும் நாங்கூர்-<br/>
      வண்புருடோத்தமமே             	(6)<br/>
 	 	<br/>
1264  உளைய ஒண் திறல் பொன்பெயரோன்-தனது <br/>
      உரம் பிளந்து உதிரத்தை <br/>
அளையும் வெம் சினத்து அரி பரி கீறிய <br/>
      அப்பன் வந்து உறை கோயில்- <br/>
இளைய மங்கையர் இணை-அடிச் சிலம்பினோடு <br/>
      எழில் கொள் பந்து அடிப்போர் கை <br/>
வளையின் நின்று ஒலி மல்கிய நாங்கூர்-<br/>
      வண்புருடோத்தமமே                 	(7)<br/>
 	 	<br/>
1265  வாளை ஆர் தடங் கண் உமை-பங்கன் வன் <br/>
      சாபம் மற்று அது நீங்க <br/>
மூளை ஆர் சிரத்து ஐயம் முன் அளித்த எம் <br/>
      முகில் வண்ணன் உறை கோயில்- <br/>
பாளை வான் கமுகு ஊடு உயர் தெங்கின் வண் <br/>
      பழம் விழ வெருவிப் போய் <br/>
வாளை பாய் தடம் சூழ்தரு நாங்கூர்-<br/>
      வண்புருடோத்தமமே                	(8)<br/>
 	 	<br/>
1266  இந்து வார் சடை ஈசனைப் பயந்த நான் <br/>
      முகனைத் தன் எழில் ஆரும் <br/>
உந்தி மா மலர்மீமிசைப் படைத்தவன் <br/>
      உகந்து இனிது உறை கோயில்- <br/>
குந்தி வாழையின் கொழுங் கனி நுகர்ந்து தன் <br/>
      குருளையைத் தழுவிப் போய் <br/>
மந்தி மாம்பணைமேல் வைகும் நாங்கூர்-<br/>
      வண்புருடோத்தமமே             	(9)<br/>
 	 	<br/>
1267  மண்ணுளார் புகழ் வேதியர் நாங்கூர் <br/>
      வண்புருடோத்தமத்துள் <br/>
அண்ணல் சேவடிக்கீழ் அடைந்து உய்ந்தவன் <br/>
      ஆலி மன் அருள் மாரி <br/>
பண்ணுள் ஆர்தரப் பாடிய பாடல் இப் <br/>
      பத்தும் வல்லார் உலகில் <br/>
எண் இலாத பேர் இன்பம் உற்று இமையவ<br/>
      ரோடும் கூடுவரே             	(10)<br/>
------------<br/>
<br/>
<strong>   33. திருநாங்கூர்ச் செம்பொன்செய்கோயில் </strong>   <br/>
<br/>
1268  பேர் அணிந்து உலகத்தவர் தொழுது ஏத்தும் <br/>
      பேர் அருளாளன் எம் பிரானை <br/>
வார் அணி முலையாள் மலர்-மகளோடு <br/>
      மண்-மகளும் உடன் நிற்ப <br/>
சீர் அணி மாட நாங்கை நல் நடுவுள் <br/>
      செம்பொன்செய்கோயிலினுள்ளே <br/>
கார் அணி மேகம் நின்றது ஒப்பானை-<br/>
      கண்டுகொண்டு உய்ந்தொழிந்தேனே             	(1)<br/>
 	 	<br/>
1269  பிறப்பொடு மூப்பு ஒன்று இல்லவன்-தன்னை <br/>
      பேதியா இன்ப வெள்ளத்தை <br/>
இறப்பு எதிர் காலம் கழிவும் ஆனானை <br/>
      ஏழ் இசையின் சுவை-தன்னை <br/>
சிறப்பு உடை மறையோர் நாங்கை நல் நடுவுள் <br/>
      செம்பொன்செய்கோயிலினுள்ளே <br/>
மறைப் பெரும் பொருளை வானவர்-கோனை- <br/>
      கண்டு நான் வாழ்ந்தொழிந்தேனே 	(2)<br/>
 	 	<br/>
1270  திட விசும்பு எரி நீர் திங்களும் சுடரும் <br/>
      செழு நிலத்து உயிர்களும் மற்றும் <br/>
படர் பொருள்களும் ஆய் நின்றவன்-தன்னை <br/>
      பங்கயத்து அயன்-அவன் அனைய <br/>
திட மொழி மறையோர் நாங்கை நல் நடுவுள் <br/>
      செம்பொன்செய்கோயிலினுள்ளே <br/>
கடல் நிற வண்ணன்-தன்னை-நான் அடியேன் <br/>
      கண்டுகொண்டு உய்ந்தொழிந்தேனே            	(3)<br/>
 	 	<br/>
1271  வசை அறு குறள் ஆய் மாவலி வேள்வி <br/>
      மண் அளவிட்டவன்-தன்னை <br/>
அசைவு அறும் அமரர் அடி-இணை வணங்க <br/>
      அலை கடல் துயின்ற அம்மானை <br/>
திசைமுகன் அனையோர் நாங்கை நல் நடுவுள் <br/>
      செம்பொன்செய்கோயிலினுள்ளே <br/>
உயர் மணி மகுடம் சூடி நின்றானை-<br/>
      கண்டுகொண்டு உய்ந்தொழிந்தேனே             	(4)<br/>
 	 	<br/>
1272  தீ மனத்து அரக்கர் திறல் அழித்தவனே <br/>
      என்று சென்று அடைந்தவர்-தமக்குத் <br/>
தாய் மனத்து இரங்கி அருளினைக் கொடுக்கும் <br/>
      தயரதன் மதலையை சயமே <br/>
தே மலர்ப் பொழில் சூழ் நாங்கை நல் நடுவுள் <br/>
      செம்பொன்செய்கோயிலினுள்ளே <br/>
காமனைப் பயந்தான்-தன்னை-நான் அடியேன் <br/>
      கண்டுகொண்டு உய்ந்தொழிந்தேனே 	(5)<br/>
 	 	<br/>
1273  மல்லை மா முந்நீர் அதர்பட மலையால் <br/>
      அணைசெய்து மகிழ்ந்தவன்-தன்னை <br/>
கல்லின்மீது இயன்ற கடி மதிள் இலங்கை <br/>
      கலங்க ஓர் வாளி தொட்டானை- <br/>
செல்வ நான்மறையோர் நாங்கை நல் நடுவுள் <br/>
      செம்பொன்செய்கோயிலினுள்ளே <br/>
அல்லி மா மலராள்-தன்னொடும் அடியேன் <br/>
      கண்டுகொண்டு அல்லல் தீர்ந்தேனே 	(6)<br/>
 	 	<br/>
1274  வெம் சினக் களிறும் வில்லொடு மல்லும் <br/>
      வெகுண்டு இறுத்து அடர்த்தவன்-தன்னை <br/>
கஞ்சனைக் காய்ந்த காளை அம்மானை <br/>
      கரு முகில் திரு நிறத்தவனை <br/>
செஞ்சொல் நான்மறையோர் நாங்கை நல் நடுவுள் <br/>
      செம்பொன்செய்கோயிலினுள்ளே <br/>
அஞ்சனக் குன்றம் நின்றது ஒப்பானை-<br/>
      கண்டுகொண்டு அல்லல் தீர்ந்தேனே   	(7)<br/>
 	 	<br/>
1275  அன்றிய வாணன் ஆயிரம் தோளும் <br/>
      துணிய அன்று ஆழி தொட்டானை <br/>
மின் திகழ் குடுமி வேங்கட மலைமேல் <br/>
      மேவிய வேத நல் விளக்கை <br/>
தென் திசைத் திலதம் அனையவர் நாங்கைச் <br/>
      செம்பொன்செய்கோயிலினுள்ளே <br/>
மன்று-அது பொலிய மகிழ்ந்து நின்றானை-<br/>
      வணங்கி நான் வாழ்ந்தொழிந்தேனே            	(8)<br/>
 	 	<br/>
1276  களங்கனி வண்ணா கண்ணனே என்-தன் <br/>
      கார் முகிலே என நினைந்திட்டு <br/>
உளம் கனிந்திருக்கும் அடியவர்-தங்கள் <br/>
      உள்ளத்துள் ஊறிய தேனை <br/>
தெளிந்த நான்மறையோர் நாங்கை நல் நடுவுள் <br/>
      செம்பொன்செய்கோயிலினுள்ளே <br/>
வளம் கொள் பேர் இன்பம் மன்னி நின்றானை-<br/>
      வணங்கி நான் வாழ்ந்தொழிந்தேனே 	(9)<br/>
 	 	<br/>
1277  தேன் அமர் சோலை நாங்கை நல் நடுவுள் <br/>
      செம்பொன்செய்கோயிலினுள்ளே <br/>
வானவர்-கோனைக் கண்டமை சொல்லும் <br/>
      மங்கையார் வாள் கலிகன்றி <br/>
ஊனம் இல் பாடல் ஒன்பதோடு ஒன்றும் <br/>
      ஒழிவு இன்றிக் கற்றுவல்லார்கள் <br/>
மான வெண் குடைக்கீழ் வையகம் ஆண்டு <br/>
      வானவர் ஆகுவர் மகிழ்ந்தே             	(10)<br/>
---------<br/>
<br/>
<strong>   34. திருநாங்கூர்த் திருத்தெற்றியம்பலம் </strong>   <br/>
<br/>
1278  மாற்றரசர் மணி முடியும் திறலும் தேசும் <br/>
      மற்று அவர்-தம் காதலிமார் குழையும் தந்தை   <br/>
கால் தளையும் உடன் கழல வந்து தோன்றி <br/>
      கத நாகம் காத்து அளித்த கண்ணர் கண்டீர்- <br/>
நூற்றிதழ் கொள் அரவிந்தம் நுழைந்த பள்ளத்து <br/>
      இளங் கமுகின் முது பாளை பகு வாய் நண்டின் <br/>
சேற்று அளையில் வெண் முத்தம் சிந்தும் நாங்கூர்த் <br/>
      திருத்தெற்றியம்பலத்து என் செங் கண் மாலே 	(1)<br/>
 	 	<br/>
1279  பொற்றொடித் தோள் மட மகள்- தன் வடிவு கொண்ட <br/>
      பொல்லாத வன் பேய்ச்சி கொங்கை வாங்கி <br/>
பெற்று எடுத்த தாய்போல மடுப்ப ஆரும் <br/>
      பேணா நஞ்சு உண்டு உகந்த பிள்ளை கண்டீர்- <br/>
நெல் தொடுத்த மலர் நீலம் நிறைந்த சூழல் <br/>
      இருஞ் சிறைய வண்டு ஒலியும் நெடுங் கணார்-தம் <br/>
சிற்றடிமேல் சிலம்பு ஒலியும் மிழற்றும் நாங்கூர்த் <br/>
      திருத்தெற்றியம்பலத்து என் செங் கண் மாலே             	(2)<br/>
 	 	<br/>
1280  படல் அடைத்த சிறு குரம்பை நுழைந்து புக்கு <br/>
      பசு வெண்ணெய் பதம் ஆர பண்ணை முற்றும் <br/>
அடல் அடர்த்த வேல் கணார் தோக்கை பற்றி <br/>
      அலந்தலைமை செய்து உழலும் ஐயன் கண்டீர்- <br/>
மடல் எடுத்த நெடுந் தெங்கின் பழங்கள் வீழ <br/>
      மாங்கனிகள் திரட்டு உருட்டாவரு நீர்ப் பொன்னி <br/>
திடல் எடுத்து மலர் சுமந்து அங்கு இழியும் நாங்கூர்த் <br/>
      திருத்தெற்றியம்பலத்து என் செங் கண் மாலே 	(3)<br/>
 	 	<br/>
1281  வார் ஆரும் முலை மடவாள் பின்னைக்கு ஆகி <br/>
      வளை மருப்பின் கடுஞ் சினத்து வன் தாள் ஆர்ந்த <br/>
கார் ஆர் திண் விடை அடர்த்து வதுவை ஆண்ட <br/>
      கரு முகில்போல் திரு நிறத்து என் கண்ணர் கண்டீர்- <br/>
ஏர் ஆரும் மலர்ப் பொழில்கள் தழுவி எங்கும்<br/>
       எழில் மதியைக் கால் தொடர விளங்கு சோதிச் <br/>
சீர் ஆரும் மணி மாடம் திகழும் நாங்கூர்த் <br/>
      திருத்தெற்றியம்பலத்து என் செங் கண் மாலே             	(4)<br/>
 	 	<br/>
1282  கலை இலங்கும் அகல் அல்குல் கமலப் பாவை <br/>
      கதிர் முத்த வெண் நகையாள் கருங் கண் ஆய்ச்சி <br/>
முலை இலங்கும் ஒளி மணிப் பூண் வடமும் தேய்ப்ப <br/>
      மூவாத வரை நெடுந் தோள் மூர்த்தி கண்டீர்- <br/>
மலை இலங்கு நிரைச் சந்தி மாட வீதி <br/>
      ஆடவரை மட மொழியார் முகத்து இரண்டு <br/>
சிலை விலங்கி மனம் சிறை கொண்டு இருக்கும் நாங்கூர்த் <br/>
      திருத்தெற்றியம்பலத்து என் செங் கண் மாலே            	(5)<br/>
 	 	<br/>
1283  தான்போலும் ஏன்று எழுந்தான் தரணியாளன் <br/>
      அது கண்டு தரித்திருப்பான் அரக்கர்-தங்கள்    <br/>
கோன்போலும் ஏன்று எழுந்தான் குன்றம் அன்ன <br/>
      இருபது தோள் உடன் துணித்த ஒருவன் கண்டீர்- <br/>
மான்போலும் மென் நோக்கின் செய்ய வாயார் <br/>
      மரகதம்போல் மடக் கிளியைக் கைமேல் கொண்டு <br/>
தேன்போலும் மென் மழலை பயிற்றும் நாங்கூர்த் <br/>
      திருத்தெற்றியம்பலத்து என் செங் கண் மாலே             	(6)<br/>
 	 	<br/>
1284  பொங்கு இலங்கு புரி நூலும் தோலும் தாழப் <br/>
      பொல்லாத குறள் உரு ஆய் பொருந்தா வாணன் <br/>
மங்கலம் சேர் மறை வேள்வி-அதனுள் புக்கு <br/>
      மண் அகலம் குறை இரந்த மைந்தன் கண்டீர்- <br/>
கொங்கு அலர்ந்த மலர்க் குழலார் கொங்கை தோய்ந்த <br/>
      குங்குமத்தின் குழம்பு அளைந்த கோலம்-தன்னால் <br/>
செங் கலங்கல் வெண் மணல்மேல் தவழும் நாங்கூர்த் <br/>
      திருத்தெற்றியம்பலத்து என் செங் கண் மாலே             	(7)<br/>
 	 	<br/>
1285  சிலம்பின் இடைச் சிறு பரல்போல் பெரிய மேரு <br/>
      திருக் குளம்பில் கணகணப்ப திரு ஆகாரம் <br/>
குலுங்க நில-மடந்தை-தனை இடந்து புல்கிக் <br/>
      கோட்டிடை வைத்தருளிய எம் கோமான் கண்டீர்- <br/>
இலங்கிய நால் மறை அனைத்தும் அங்கம் ஆறும் <br/>
      ஏழ் இசையும் கேள்விகளும் எண் திக்கு எங்கும் <br/>
சிலம்பிய நல் பெருஞ் செல்வம் திகழும் நாங்கூர்த் <br/>
      திருத்தெற்றியம்பலத்து என் செங் கண் மாலே             	(8)<br/>
 	 	<br/>
1286  ஏழ் உலகும் தாழ் வரையும் எங்கும் மூடி <br/>
      எண் திசையும் மண்டலமும் மண்டி அண்டம் <br/>
மோழை எழுந்து ஆழி மிகும் ஊழி வெள்ளம் <br/>
      முன் அகட்டில் ஒடுக்கிய எம் மூர்த்தி கண்டீர்- <br/>
ஊழிதொறும் ஊழிதொறும் உயர்ந்த செல்வத்து <br/>
      ஓங்கிய நான்மறை அனைத்தும் தாங்கும் நாவர் <br/>
சேழ் உயர்ந்த மணி மாடம் திகழும் நாங்கூர்த் <br/>
      திருத்தெற்றியம்பலத்து என் செங் கண் மாலே             	(9)<br/>
 	 	<br/>
1287  சீர் அணிந்த மணி மாடம் திகழும் நாங்கூர்த் <br/>
      திருத்தெற்றியம்பலத்து என் செங் கண் மாலை <br/>
கூர் அணிந்த வேல் வலவன் ஆலி நாடன் <br/>
      கொடி மாட மங்கையர்-கோன் குறையல் ஆளி <br/>
பார் அணிந்த தொல் புகழான் கலியன் சொன்ன <br/>
      பாமாலை இவை ஐந்தும் ஐந்தும் வல்லார் <br/>
சீர் அணிந்த உலகத்து மன்னர் ஆகி <br/>
      சேண் விசும்பில் வானவர் ஆய்த் திகழ்வர்-தாமே             	(10)<br/>
---------<br/>
<br/>
<strong>   35. திருநாங்கூர்த் திருமணிக்கூடம்</strong>   <br/>
<br/>
1288  தூம்பு உடைப் பனைக் கை வேழம் <br/>
      துயர் கெடுத்தருளி மன்னும் <br/>
காம்பு உடைக் குன்றம் ஏந்திக் <br/>
      கடு மழை காத்த எந்தை-    <br/>
பூம் புனல் பொன்னி முற்றும் <br/>
      புகுந்து பொன் வரன்ற எங்கும் <br/>
தேம் பொழில் கமழும் நாங்கூர்த் <br/>
      திருமணிக்கூடத்தானே             	(1)<br/>
 	 	<br/>
1289  கவ்வை வாள் எயிற்று வன் பேய்க் <br/>
      கதிர் முலை சுவைத்து இலங்கை <br/>
வவ்விய இடும்பை தீரக் <br/>
      கடுங் கணை துரந்த எந்தை-    <br/>
கொவ்வை வாய் மகளிர் கொங்கைக் <br/>
      குங்குமம் கழுவிப் போந்த <br/>
தெய்வ நீர் கமழும் நாங்கூர்த் <br/>
      திருமணிக்கூடத்தானே             	(2)<br/>
 	 	<br/>
1290  மாத் தொழில் மடங்கச் செற்று <br/>
      மருது இற நடந்து வன் தாள் <br/>
சேத் தொழில் சிதைத்துப் பின்னை <br/>
      செவ்வித் தோள் புணர்ந்த எந்தை- <br/>
நாத் தொழில் மறை வல்லார்கள் <br/>
      நயந்து அறம் பயந்த வண் கைத் <br/>
தீத் தொழில் பயிலும் நாங்கூர்த் <br/>
      திருமணிக்கூடத்தானே             	(3)<br/>
 	 	<br/>
1291  தாங்கு-அரும் சினத்து வன் தாள் <br/>
      தடக் கை மா மருப்பு வாங்கி <br/>
பூங் குருந்து ஒசித்து புள் வாய் <br/>
      பிளந்து எருது அடர்த்த எந்தை- <br/>
மாங்கனி நுகர்ந்த மந்தி <br/>
      வந்து வண்டு இரிய வாழைத் <br/>
தீங் கனி நுகரும் நாங்கூர்த் <br/>
      திருமணிக்கூடத்தானே             	(4)<br/>
 	 	<br/>
1292  கரு மகள் இலங்கையாட்டி <br/>
      பிலங் கொள் வாய் திறந்து தன்மேல் <br/>
வரும்-அவள் செவியும் மூக்கும் <br/>
      வாளினால் தடிந்த எந்தை-    <br/>
பெரு மகள் பேதை மங்கை <br/>
      தன்னொடும் பிரிவு இலாத <br/>
திருமகள் மருவும் நாங்கூர்த் <br/>
      திருமணிக்கூடத்தானே             	(5)<br/>
 	 	<br/>
1293  கெண்டையும் குறளும் புள்ளும் <br/>
      கேழலும் அரியும் மாவும் <br/>
அண்டமும் சுடரும் அல்லா <br/>
      ஆற்றலும் ஆய எந்தை- <br/>
ஒண் திறல் தென்னன் ஓட <br/>
      வட அரசு ஓட்டம் கண்ட <br/>
திண் திறலாளர் நாங்கூர்த் <br/>
      திருமணிக்கூடத்தானே             	(6)<br/>
 	 	<br/>
1294  குன்றமும் வானும் மண்ணும் <br/>
      குளிர் புனல் திங்களோடு <br/>
நின்ற வெம் சுடரும் அல்லா <br/>
      நிலைகளும் ஆய எந்தை- <br/>
மன்றமும் வயலும் காவும் <br/>
      மாடமும் மணங் கொண்டு எங்கும் <br/>
தென்றல் வந்து உலவும் நாங்கூர்த் <br/>
      திருமணிக்கூடத்தானே             	(7)<br/>
 	 	<br/>
1295  சங்கையும் துணிவும் பொய்யும் <br/>
      மெய்யும் இத் தரணி ஓம்பும் <br/>
பொங்கிய முகிலும் அல்லாப் <br/>
      பொருள்களும் ஆய எந்தை- <br/>
பங்கயம் உகுத்த தேறல் <br/>
      பருகிய வாளை பாய   <br/>
செங் கயல் உகளும் நாங்கூர்த் <br/>
      திருமணிக்கூடத்தானே   	(8)<br/>
 	 	<br/>
1296  பாவமும் அறமும் வீடும் <br/>
      இன்பமும் துன்பம்-தானும் <br/>
கோவமும் அருளும் அல்லாக் <br/>
      குணங்களும் ஆய எந்தை- <br/>
மூவரில் எங்கள் மூர்த்தி <br/>
      இவன் என முனிவரோடு <br/>
தேவர் வந்து இறைஞ்சும் நாங்கூர்த் <br/>
      திருமணிக்கூடத்தானே             	(9)<br/>
 	 	<br/>
1297  திங்கள் தோய் மாட நாங்கூர்த் <br/>
      திருமணிக்கூடத்தானை    <br/>
மங்கையர் தலைவன் வண் தார்க் <br/>
      கலியன் வாய் ஒலிகள் வல்லார் <br/>
பொங்கு நீர் உலகம் ஆண்டு <br/>
      பொன்-உலகு ஆண்டு பின்னும் <br/>
வெம் கதிர்ப் பரிதி வட்டத்து <br/>
      ஊடு போய் விளங்குவாரே             	(10)<br/>
----------<br/>
<br/>
<strong>   36. திருநாங்கூர்க் காவளம்பாடி</strong>   <br/>
<br/>
1298  தா அளந்து உலகம் முற்றும் <br/>
      தட மலர்ப் பொய்கை புக்கு <br/>
நா வளம் நவின்று அங்கு ஏத்த <br/>
      நாகத்தின் நடுக்கம் தீர்த்தாய் <br/>
மா வளம் பெருகி மன்னும் <br/>
      மறையவர் வாழும் நாங்கைக் <br/>
காவளம்பாடி மேய <br/>
      கண்ணனே களைகண் நீயே             	(1)<br/>
 	 	<br/>
1299  மண் இடந்து ஏனம் ஆகி <br/>
      மாவலி வலி தொலைப்பான் <br/>
விண்ணவர் வேண்டச் சென்று <br/>
      வேள்வியில் குறை இரந்தாய் <br/>
துண் என மாற்றார்-தம்மைத் <br/>
      தொலைத்தவர் நாங்கை மேய <br/>
கண்ணனே காவளம் தண் <br/>
      பாடியாய் களைகண் நீயே             	(2)<br/>
 	 	<br/>
1300  உருத்து எழு வாலி மார்வில் <br/>
      ஒரு கணை உருவ ஓட்டி    <br/>
கருத்து உடைத் தம்பிக்கு இன்பக் <br/>
      கதிர் முடி அரசு அளித்தாய் <br/>
பருத்து எழு பலவும் மாவும் <br/>
      பழம் விழுந்து ஒழுகும் நாங்கைக் <br/>
கருத்தனே காவளம் தண் <br/>
      பாடியாய் களைகண் நீயே             	(3)<br/>
 	 	<br/>
1301  முனைமுகத்து அரக்கன் மாள <br/>
      முடிகள் பத்து அறுத்து வீழ்த்து ஆங்கு <br/>
அனையவற்கு இளையவற்கே <br/>
      அரசு அளித்து அருளினானே <br/>
சுனைகளில் கயல்கள் பாயச் <br/>
      சுரும்பு தேன் நுகரும் நாங்கைக் <br/>
கனை கழல் காவளம் தண் <br/>
      பாடியாய் களைகண் நீயே             	(4)<br/>
 	 	<br/>
1302  பட அரவு உச்சி-தன்மேல் <br/>
      பாய்ந்து பல் நடங்கள்செய்து <br/>
மடவரல் மங்கை-தன்னை <br/>
      மார்வகத்து இருத்தினானே <br/>
தட வரை தங்கு மாடத் <br/>
      தகு புகழ் நாங்கை மேய <br/>
கடவுளே காவளம் தண் <br/>
      பாடியாய் களைகண் நீயே             	(5)<br/>
 	 	<br/>
1303  மல்லரை அட்டு மாள <br/>
      கஞ்சனை மலைந்து கொன்று <br/>
பல் அரசு அவிந்து வீழப் <br/>
      பாரதப் போர் முடித்தாய் <br/>
நல் அரண் காவின் நீழல் <br/>
      நறை கமழ் நாங்கை மேய <br/>
கல் அரண் காவளம் தண் <br/>
      பாடியாய் களைகண் நீயே            	(6)<br/>
 	 	<br/>
1304  மூத்தவற்கு அரசு வேண்டி <br/>
      முன்பு தூது எழுந்தருளி <br/>
மாத்து அமர் பாகன் வீழ <br/>
      மத கரி மருப்பு ஒசித்தாய் <br/>
பூத்து அமர் சோலை ஓங்கி <br/>
      புனல் பரந்து ஒழுகும் நாங்கைக் <br/>
காத்தனே காவளம் தண்<br/>
      பாடியாய் களைகண் நீயே             	(7)<br/>
 	 	<br/>
1305  ஏவு இளங் கன்னிக்கு ஆகி <br/>
      இமையவர்-கோனைச் செற்று <br/>
கா வளம் கடிது இறுத்துக் <br/>
      கற்பகம் கொண்டு போந்தாய் <br/>
பூ வளம் பொழில்கள் சூழ்ந்த <br/>
      புரந்தரன் செய்த நாங்கைக் <br/>
காவளம்பாடி மேய <br/>
      கண்ணனே களைகண் நீயே             	(8)<br/>
 	 	<br/>
1306  சந்தம் ஆய் சமயம் ஆகி <br/>
      சமய ஐம் பூதம் ஆகி <br/>
அந்தம் ஆய் ஆதி ஆகி <br/>
      அரு மறை-அவையும் ஆனாய் <br/>
மந்தம் ஆர் பொழில்கள்தோறும் <br/>
      மட மயில் ஆலும் நாங்கைக் <br/>
கந்தம் ஆர் காவளம் தண் <br/>
      பாடியாய் களைகண் நீயே             	(9)<br/>
 	 	<br/>
1307  மா வளம் பெருகி மன்னும் <br/>
      மறையவர் வாழும் நாங்கைக் <br/>
காவளம்பாடி மேய <br/>
      கண்ணனைக் கலியன் சொன்ன <br/>
பா வளம் பத்தும் வல்லார் <br/>
      பார்மிசை அரசர் ஆகிக் <br/>
கோ இள மன்னர் தாழக் <br/>
      குடை நிழல் பொலிவர்-தாமே             	(10)<br/>
---------<br/>
<br/>
<strong>   37. திருநாங்கூர்த் திருவெள்ளக்குளம்</strong>   <br/>
<br/>
1308  கண் ஆர் கடல்போல் திருமேனி கரியாய் <br/>
நண்ணார் முனை வென்றி கொள்வார் மன்னும் நாங்கூர்த் <br/>
திண் ஆர் மதிள் சூழ் திருவெள்ளக்குளத்துள் <br/>
அண்ணா அடியேன் இடரைக் களையாயே             	(1)<br/>
 	 	<br/>
1309  கொந்து ஆர் துளவ மலர் கொண்டு அணிவானே <br/>
நந்தாத பெரும் புகழ் வேதியர் நாங்கூர்ச் <br/>
செந்தாமரை நீர்த் திருவெள்ளக்குளத்துள் <br/>
எந்தாய் அடியேன் இடரைக் களையாயே             	(2)<br/>
 	 	<br/>
1310  குன்றால் குளிர் மாரி தடுத்து உகந்தானே <br/>
நன்று ஆய பெரும் புகழ் வேதியர் நாங்கூர்ச் <br/>
சென்றார் வணங்கும் திருவெள்ளக்குளத்துள் <br/>
நின்றாய் நெடியாய் அடியேன் இடர் நீக்கே             	(3)<br/>
 	 	<br/>
1311  கான் ஆர் கரிக் கொம்பு-அது ஒசித்த களிறே <br/>
நானாவகை நல்லவர் மன்னிய நாங்கூர்த் <br/>
தேன் ஆர் பொழில் சூழ் திருவெள்ளக்குளத்துள் <br/>
ஆனாய் அடியேனுக்கு அருள்புரியாயே             	(4)<br/>
 	 	<br/>
1312  வேடு ஆர் திருவேங்கடம் மேய விளக்கே <br/>
நாடு ஆர் புகழ் வேதியர் மன்னிய நாங்கூர்ச் <br/>
சேடு ஆர் பொழில் சூழ் திருவெள்ளக்குளத்தாய் <br/>
பாடாவருவேன் வினை ஆயின பாற்றே             	(5)<br/>
 	 	<br/>
1313  கல்லால் கடலை அணை கட்டி உகந்தாய் <br/>
நல்லார் பலர் வேதியர் மன்னிய நாங்கூர்ச் <br/>
செல்வா திருவெள்ளக்குளத்து உறைவானே <br/>
எல்லா இடரும் கெடுமாறு அருளாயே             	(6)<br/>
 	 	<br/>
1314  கோலால் நிரை மேய்த்த எம் கோவலர்-கோவே <br/>
நால் ஆகிய வேதியர் மன்னிய நாங்கூர்ச்   <br/>
சேல் ஆர் வயல் சூழ் திருவெள்ளக்குளத்துள் <br/>
மாலே என வல் வினை தீர்த்தருளாயே             	(7)<br/>
 	 	<br/>
1315  வாராகம்-அது ஆகி இம் மண்ணை இடந்தாய் <br/>
நாராயணனே நல்ல வேதியர் நாங்கூர்ச் <br/>
சீர் ஆர் பொழில் சூழ் திருவெள்ளக்குளத்துள் <br/>
ஆராஅமுதே அடியேற்கு அருளாயே             	(8)<br/>
 	 	<br/>
1316  பூ ஆர் திரு மா மகள் புல்கிய மார்பா <br/>
நா ஆர் புகழ் வேதியர் மன்னிய நாங்கூர்த் <br/>
தேவா திருவெள்ளக்குளத்து உறைவானே <br/>
ஆ ஆ அடியான் இவன் என்று அருளாயே 	(9)<br/>
 	 	<br/>
1317  நல் அன்பு உடை வேதியர் மன்னிய நாங்கூர்ச் <br/>
செல்வன் திருவெள்ளக்குளத்து உறைவானை <br/>
கல்லின் மலி தோள் கலியன் சொன்ன மாலை <br/>
வல்லர் என வல்லவர் வானவர்-தாமே             	(10)<br/>
 -----------<br/>
<br/>
<strong>   38. திருநாங்கூர்ப் பார்த்தன்பள்ளி</strong>   <br/>
<br/>
1318  கவள யானைக் கொம்பு ஒசித்த <br/>
      கண்ணன் என்றும் காமரு சீர் <br/>
குவளை மேகம் அன்ன மேனி <br/>
      கொண்ட கோன் என் ஆனை என்றும் <br/>
தவள மாடம் நீடு நாங்கைத் <br/>
      தாமரையாள் கேள்வன் என்றும் <br/>
பவள வாயாள் என் மடந்தை <br/>
      பார்த்தன்பள்ளி பாடுவாளே             	(1)<br/>
 	 	<br/>
1319  கஞ்சன் விட்ட வெம் சினத்த <br/>
      களிறு அடர்த்த காளை என்றும் <br/>
வஞ்சம் மேவி வந்த பேயின் <br/>
      உயிரை உண்ட மாயன் என்றும் <br/>
செஞ்சொலாளர் நீடு நாங்கைத் <br/>
      தேவ-தேவன் என்று என்று ஓதி <br/>
பஞ்சி அன்ன மெல் அடியாள் <br/>
      பார்த்தன்பள்ளி பாடுவாளே             	(2)<br/>
 	 	<br/>
1320  அண்டர்-கோன் என் ஆனை என்றும் <br/>
      ஆயர் மாதர் கொங்கை புல்கு <br/>
செண்டன் என்றும் நான்மறைகள் <br/>
      தேடி ஓடும் செல்வன் என்றும் <br/>
வண்டு உலாவு பொழில் கொள் நாங்கை <br/>
      மன்னும் மாயன் என்று என்று ஓதி- <br/>
பண்டுபோல் அன்று-என் மடந்தை <br/>
      பார்த்தன்பள்ளி பாடுவாளே             	(3)<br/>
 	 	<br/>
1321  கொல்லை ஆனாள் பரிசு அழிந்தாள்-<br/>
      கோல் வளையார்-தம் முகப்பே <br/>
மல்லை முந்நீர் தட்டு இலங்கை <br/>
      கட்டு அழித்த மாயன் என்றும் <br/>
செல்வம் மல்கு மறையோர் நாங்கைத் <br/>
      தேவ-தேவன் என்று என்று ஓதி <br/>
பல் வளையாள் என் மடந்தை <br/>
      பார்த்தன்பள்ளி பாடுவாளே             	(4)<br/>
 	 	<br/>
1322  அரக்கர் ஆவி மாள அன்று <br/>
      ஆழ் கடல் சூழ் இலங்கை செற்ற <br/>
குரக்கரசன் என்றும் கோல <br/>
      வில்லி என்றும் மா மதியை <br/>
நெருக்கும் மாடம் நீடு நாங்கை <br/>
      நின்மலன்-தான் என்று என்று ஓதி <br/>
பரக்கழிந்தாள் என் மடந்தை <br/>
      பார்த்தன்பள்ளி பாடுவாளே             	(5)<br/>
 	 	<br/>
1323  ஞாலம் முற்றும் உண்டு உமிழ்ந்த <br/>
      நாதன் என்றும் நானிலம் சூழ் <br/>
வேலை அன்ன கோல மேனி <br/>
      வண்ணன் என்றும் மேல் எழுந்து <br/>
சேல் உகளும் வயல் கொள் நாங்கைத் <br/>
      தேவ-தேவன் என்று என்று ஓதி <br/>
பாலின் நல்ல மென்-மொழியாள் <br/>
      பார்த்தன்பள்ளி பாடுவாளே             	(6)<br/>
 	 	<br/>
1324  நாடி என்-தன் உள்ளம் கொண்ட <br/>
      நாதன் என்றும் நான்மறைகள் <br/>
தேடி என்றும் காண மாட்டாச் <br/>
      செல்வன் என்றும் சிறை கொள் வண்டு <br/>
சேடு உலவு பொழில் கொள் <br/>
      நாங்கைத் தேவ-தேவன் என்று என்று ஓதி <br/>
பாடகம் சேர் மெல்-அடியாள் <br/>
      பார்த்தன்பள்ளி பாடுவாளே             	(7)<br/>
 	 	<br/>
1325  உலகம் ஏத்தும் ஒருவன் என்றும் <br/>
      ஒண் சுடரோடு உம்பர் எய்தா <br/>
நிலவும் ஆழிப் படையன் என்றும் <br/>
      நேசன் என்றும் தென் திசைக்குத் <br/>
திலதம் அன்ன மறையோர் நாங்கைத் <br/>
      தேவ-தேவன் என்று என்று ஓதி <br/>
பலரும் ஏச என் மடந்தை <br/>
      பார்த்தன்பள்ளி பாடுவாளே             	(8)<br/>
 	 	<br/>
1326  கண்ணன் என்றும் வானவர்கள் <br/>
      காதலித்து மலர்கள் தூவும் <br/>
எண்ணன் என்றும் இன்பன் என்றும் <br/>
      ஏழ் உலகுக்கு ஆதி என்றும் <br/>
திண்ண மாடம் நீடு நாங்கைத் <br/>
      தேவ-தேவன் என்று என்று ஓதி <br/>
பண்ணின் அன்ன மென்-மொழியாள் <br/>
      பார்த்தன்பள்ளி பாடுவாளே             	(9)<br/>
 	 	<br/>
1327  பாருள் நல்ல மறையோர் நாங்கைப் <br/>
      பார்த்தன்பள்ளிச் செங் கண் மாலை <br/>
வார் கொள் நல்ல முலை மடவாள் <br/>
      பாடலைத் தாய் மொழிந்த மாற்றம் <br/>
கூர் கொள் நல்ல வேல் கலியன் <br/>
      கூறு தமிழ்ப் பத்தும் வல்லார் <br/>
ஏர் கொள் நல்ல வைகுந்தத்துள் <br/>
      இன்பம் நாளும் எய்துவாரே             	(10)<br/>
------------<br/>
<br/>
<strong>   39. திருவிந்தளூர் </strong>   <br/>
<br/>
1328  நும்மைத் தொழுதோம் நும்-தம் பணிசெய்து இருக்கும் நும் அடியோம் <br/>
இம்மைக்கு இன்பம் பெற்றோம் எந்தாய் இந்தளூரீரே <br/>
எம்மைக் கடிதாக் கருமம் அருளி ஆ ஆ என்று இரங்கி <br/>
நம்மை ஒருகால் காட்டி நடந்தால் நாங்கள் உய்யோமே?             	(1)<br/>
 	 	<br/>
1329  சிந்தை-தன்னுள் நீங்காது இருந்த திருவே மருவினிய <br/>
மைந்தா அம் தண் ஆலி மாலே சோலை மழ களிறே <br/>
நந்தா விளக்கின் சுடரே நறையூர் நின்ற நம்பீ என் <br/>
எந்தாய் இந்தளூராய் அடியேற்கு இறையும் இரங்காயே 	(2)<br/>
 	 	<br/>
1330  பேசுகின்றது இதுவே-வையம் ஈர் அடியால் அளந்த    <br/>
மூசி வண்டு முரலும் கண்ணி முடியீர்!-உம்மைக் காணும்    <br/>
ஆசை என்னும் கடலில் வீழ்ந்து இங்கு அயர்த்தோம் அயலாரும் <br/>
ஏசுகின்றது இதுவே காணும் இந்தளூரீரே             	(3)<br/>
 	 	<br/>
1331  ஆசை வழுவாது ஏத்தும் எமக்கு இங்கு இழுக்காய்த்து அடியோர்க்கு <br/>
தேசம் அறிய உமக்கே ஆளாய்த் திரிகின்றோமுக்கு <br/>
காசின் ஒளியில் திகழும் வண்ணம் காட்டீர் எம் பெருமான் <br/>
வாசி வல்லீர் இந்தளூரீர்!-வாழ்ந்தே போம் நீரே             	(4)<br/>
 	 	<br/>
1332  தீ எம் பெருமான் நீர் எம் பெருமான் திசையும் இரு நிலனும் <br/>
ஆய் எம் பெருமான் ஆகி நின்றால் அடியோம் காணோமால் <br/>
தாய் எம் பெருமான் தந்தை தந்தை ஆவீர் அடியோமுக்- <br/>
கே எம் பெருமான் அல்லீரோ நீர்?-இந்தளூரீரே             	(5)<br/>
 	 	<br/>
1333  சொல்லாது ஒழியகில்லேன் அறிந்த சொல்லில் நும் அடியார் <br/>
எல்லாரோடும் ஒக்க எண்ணியிருந்தீர் அடியேனை <br/>
நல்லார் அறிவீர் தீயார் அறிவீர் நமக்கு-இவ் உலகத்தில் <br/>
எல்லாம் அறிவீர்-ஈதே அறியீர் இந்தளூரீரே             	(6)<br/>
 	 	<br/>
1334  மாட்டீர் ஆனீர் பணி நீர் கொள்ள எம்மைப் பணி அறியா <br/>
வீட்டீர் இதனை வேறே சொன்னோம் இந்தளூரீரே   <br/>
காட்டீர் ஆனீர் நும்-தம் அடிக்கள் காட்டில் உமக்கு இந்த <br/>
நாட்டே வந்து தொண்டர் ஆன நாங்கள் உய்யோமே?             	(7)<br/>
 	 	<br/>
1335  முன்னை வண்ணம் பாலின் வண்ணம் முழுதும் நிலைநின்ற <br/>
பின்னை வண்ணம் கொண்டல் வண்ணம் வண்ணம் எண்ணுங்கால்- <br/>
பொன்னின் வண்ணம் மணியின் வண்ணம் புரையும் திருமேனி <br/>
இன்ன வண்ணம் என்று காட்டீர் இந்தளூரீரே             	(8)<br/>
 	 	<br/>
1336  எந்தை தந்தை தம்மான் என்று என்று எமர் ஏழ் அளவும் <br/>
வந்து நின்ற தொண்டரோர்க்கே வாசி வல்லீரால் <br/>
சிந்தை-தன்னுள் முந்தி நிற்றிர் சிறிதும் திருமேனி <br/>
இந்த வண்ணம் என்று காட்டீர் இந்தளூரீரே             	(9)<br/>
 	 	<br/>
1337  ஏர் ஆர் பொழில் சூழ் இந்தளூரில் எந்தை பெருமானைக் <br/>
கார் ஆர் புறவின் மங்கை வேந்தன் கலியன் ஒலிசெய்த <br/>
சீர் ஆர் இன் சொல் மாலை கற்றுத் திரிவார் உலகத்தில் <br/>
ஆர் ஆர் அவரே அமரர்க்கு என்றும் அமரர் ஆவாரே 	(10)<br/>
---------- <br/>
<br/>
<strong>   40. திருவெள்ளியங்குடி</strong>   <br/>
<br/>
1338  ஆய்ச்சியர் அழைப்ப வெண்ணெய் உண்டு ஒருகால் <br/>
      ஆல் இலை வளர்ந்த எம் பெருமான் <br/>
பேய்ச்சியை முலை உண்டு இணை மருது இறுத்து <br/>
      பெரு நிலம் அளந்தவன் கோயில்- <br/>
காய்த்த நீள் கமுகும் கதலியும் தெங்கும் <br/>
      எங்கும் ஆம் பொழில்களின் நடுவே <br/>
வாய்த்த நீர் பாயும் மண்ணியின் தென்பால்-<br/>
      திருவெள்ளியங்குடி-அதுவே             	(1)<br/>
 	 	<br/>
1339  ஆநிரை மேய்த்து அன்று அலை கடல் அடைத்திட்டு <br/>
      அரக்கர்-தம் சிரங்களை உருட்டி <br/>
கார் நிறை மேகம் கலந்தது ஓர் உருவக் <br/>
      கண்ணனார் கருதிய கோயில்- <br/>
பூ நிரைச் செருந்தி புன்னை முத்து அரும்பி <br/>
      பொதும்பிடை வரி வண்டு மிண்டி <br/>
தேன் இரைத்து உண்டு அங்கு இன் இசை முரலும்-<br/>
      திருவெள்ளியங்குடி-அதுவே             	(2)<br/>
 	 	<br/>
1340  கடு விடம் உடைய காளியன் தடத்தைக் <br/>
      கலக்கி முன் அலக்கழித்து அவன்-தன் <br/>
படம் இறப் பாய்ந்து பல் மணி சிந்தப் <br/>
      பல் நடம் பயின்றவன் கோயில்- <br/>
பட அரவு அல்குல் பாவை நல்லார்கள் <br/>
      பயிற்றிய நாடகத்து ஒலி போய் <br/>
அடை புடை தழுவி அண்டம் நின்று அதிரும்-<br/>
      திருவெள்ளியங்குடி-அதுவே             	(3)<br/>
 	 	<br/>
1341  கறவை முன் காத்து கஞ்சனைக் காய்ந்த <br/>
      காளமேகத் திரு உருவன் <br/>
பறவை முன் உயர்த்து பாற்கடல் துயின்ற <br/>
      பரமனார் பள்ளிகொள் கோயில்- <br/>
துறைதுறைதோறும் பொன் மணி சிதறும் <br/>
      தொகு திரை மண்ணியின் தென்பால் <br/>
செறி மணி மாடக் கொடி கதிர் அணவும்-<br/>
      திருவெள்ளியங்குடி-அதுவே             	(4)<br/>
 	 	<br/>
1342  பாரினை உண்டு பாரினை உமிழ்ந்து <br/>
      பாரதம் கையெறிந்து ஒருகால் <br/>
தேரினை ஊர்ந்து தேரினைத் துரந்த <br/>
      செங் கண் மால் சென்று உறை கோயில்- <br/>
ஏர் நிரை வயலுள் வாளைகள் மறுகி <br/>
      எமக்கு இடம் அன்று இது என்று எண்ணி <br/>
சீர் மலி பொய்கை சென்று அணைகின்ற-<br/>
      திருவெள்ளியங்குடி-அதுவே             	(5)<br/>
 	 	<br/>
1343  காற்றிடைப் பூளை கரந்தென அரந்தை <br/>
      உற கடல் அரக்கர்-தம் சேனை <br/>
கூற்றிடைச் செல்ல கொடுங் கணை துரந்த <br/>
      கோல வில் இராமன்-தன் கோயில்- <br/>
ஊற்றிடை நின்ற வாழையின் கனிகள் <br/>
      ஊழ்த்து வீழ்ந்தன உண்டு மண்டி <br/>
சேற்றிடைக் கயல்கள் உகள் திகழ் வயல் சூழ்-<br/>
      திருவெள்ளியங்குடி-அதுவே             	(6)<br/>
 	 	<br/>
1344  ஒள்ளிய கருமம் செய்வன் என்று உணர்ந்த <br/>
      மாவலி வேள்வியில் புக்கு <br/>
தெள்ளிய குறள் ஆய் மூவடி கொண்டு <br/>
      திக்கு உற வளர்ந்தவன் கோயில்- <br/>
அள்ளி அம் பொழில்வாய் இருந்து வாழ் குயில்கள் <br/>
      அரி அரி என்று அவை அழைப்ப <br/>
வெள்ளியார் வணங்க விரைந்து அருள்செய்வான்-<br/>
      திருவெள்ளியங்குடி-அதுவே             	(7)<br/>
 	 	<br/>
1345  முடி உடை அமரர்க்கு இடர் செய்யும் அசுரர்-<br/>
      தம் பெருமானை அன்று அரி ஆய் <br/>
மடியிடை வைத்து மார்வம் முன் கீண்ட <br/>
      மாயனார் மன்னிய கோயில்- <br/>
படியிடை மாடத்து அடியிடைத் தூணில் <br/>
      பதித்த பல் மணிகளின் ஒளியால் <br/>
விடி பகல் இரவு என்று அறிவு-அரிது ஆய-<br/>
      திருவெள்ளியங்குடி-அதுவே             	(8)<br/>
 	 	<br/>
1346  குடி குடி ஆகக் கூடி நின்று அமரர் <br/>
      குணங்களே பிதற்றி நின்று ஏத்த <br/>
அடியவர்க்கு அருளி அரவு-அணைத் துயின்ற <br/>
      ஆழியான் அமர்ந்து உறை கோயில்- <br/>
கடி உடைக் கமலம் அடியிடை மலர <br/>
      கரும்பொடு பெருஞ் செந்நெல் அசைய <br/>
வடிவு உடை அன்னம் பெடையொடும் சேரும் <br/>
      வயல்-வெள்ளியங்குடி-அதுவே             	(9)<br/>
 	 	<br/>
1347  பண்டு முன் ஏனம் ஆகி அன்று ஒருகால் <br/>
      பார் இடந்து எயிற்றினில் கொண்டு <br/>
தெண் திரை வருடப் பாற்கடல் துயின்ற <br/>
      திருவெள்ளியங்குடியானை <br/>
வண்டு அறை சோலை மங்கையர் தலைவன் <br/>
      மான வேல் கலியன் வாய் ஒலிகள் <br/>
கொண்டு இவை பாடும் தவம் உடையார்கள் <br/>
      ஆள்வர்-இக் குரை கடல் உலகே             	(10)<br/>
----------<br/>
<br/>
<strong>   41.  திருப்புள்ளம்பூதங்குடி</strong>   <br/>
<br/>
1348  அறிவது அறியான் அனைத்து உலகும் <br/>
      உடையான் என்னை ஆள் உடையான்<br/>
குறிய மாணி உரு ஆய <br/>
      கூத்தன் மன்னி அமரும் இடம்- <br/>
நறிய மலர்மேல் சுரும்பு ஆர்க்க <br/>
      எழில் ஆர் மஞ்ஞை நடம் ஆட <br/>
பொறி கொள் சிறை வண்டு இசை பாடும்-<br/>
      புள்ளம்பூதங்குடி-தானே             	(1)    <br/>
 	 	<br/>
1349  கள்ளக் குறள் ஆய் மாவலியை <br/>
      வஞ்சித்து உலகம் கைப்படுத்து <br/>
பொள்ளைக் கரத்த போதகத்தின் <br/>
      துன்பம் தவிர்த்த புனிதன் இடம்- <br/>
பள்ளச் செறுவில் கயல் உகள <br/>
      பழனக் கழனி-அதனுள் போய <br/>
புள்ளு பிள்ளைக்கு இரை தேடும்-<br/>
      புள்ளம்பூதங்குடி-தானே             	(2)<br/>
 	 	<br/>
1350  மேவா அரக்கர் தென் இலங்கை <br/>
      வேந்தன் வீயச் சரம் துரந்து <br/>
மா வாய் பிளந்து மல் அடர்த்து <br/>
      மருதம் சாய்த்த மாலது இடம்- <br/>
கா ஆர் தெங்கின் பழம் வீழ <br/>
      கயல்கள் பாய குருகு இரியும் <br/>
பூ ஆர் கழனி எழில் ஆரும்-<br/>
      புள்ளம்பூதங்குடி-தானே             	(3)<br/>
 	 	<br/>
1351  வெற்பால் மாரி பழுது ஆக்கி <br/>
      விறல் வாள் அரக்கர் தலைவன்-தன் <br/>
வற்பு ஆர் திரள் தோள் ஐந் நான்கும் <br/>
      துணித்த வல் வில் இராமன் இடம்- <br/>
கற்பு ஆர் புரிசைசெய் குன்றம் <br/>
      கவின் ஆர் கூடம் மாளிகைகள் <br/>
பொற்பு ஆர் மாடம் எழில் ஆரும்-<br/>
      புள்ளம்பூதங்குடி-தானே             	(4)<br/>
 	 	<br/>
1352  மை ஆர் தடங் கண் கருங் கூந்தல் <br/>
      ஆய்ச்சி மறைய வைத்த தயிர் <br/>
நெய் ஆர் பாலோடு அமுது செய்த <br/>
      நேமி அங் கை மாயன் இடம்- <br/>
செய் ஆர் ஆரல் இரை கருதிச் <br/>
      செங் கால் நாரை சென்று அணையும் <br/>
பொய்யா நாவின் மறையாளர்-<br/>
      புள்ளம்பூதங்குடி-தானே             	(5)<br/>
 	 	<br/>
1353  மின்னின் அன்ன நுண் மருங்குல் <br/>
      வேய் ஏய் தடந் தோள் மெல்லியற்கா <br/>
மன்னு சினத்த மழ விடைகள் <br/>
      ஏழ் அன்று அடர்த்த மாலது இடம்- <br/>
மன்னும் முது நீர் அரவிந்த <br/>
      மலர்மேல் வரி வண்டு இசை பாட <br/>
புன்னை பொன் ஏய் தாது உதிர்க்கும்-<br/>
      புள்ளம்பூதங்குடி-தானே            	(6)<br/>
 	 	<br/>
1354  குடையா விலங்கல் கொண்டு ஏந்தி <br/>
      மாரி பழுதா நிரை காத்து <br/>
சடையான் ஓட அடல் வாணன் <br/>
      தடந் தோள் துணித்த தலைவன் இடம்- <br/>
குடியா வண்டு கள் உண்ண <br/>
      கோல நீலம் மட்டு உகுக்கும <br/>
புடை ஆர் கழனி எழில் ஆரும்-<br/>
      புள்ளம்பூதங்குடி-தானே             	(7)<br/>
 	 	<br/>
1355  கறை ஆர் நெடு வேல் மற மன்னர் <br/>
      வீய விசயன் தேர் கடவி <br/>
இறையான் கையில் நிறையாத <br/>
      முண்டம் நிறைத்த எந்தை இடம்- <br/>
மறையால் முத்தீ-அவை வளர்க்கும் <br/>
      மன்னு புகழால் வண்மையால் <br/>
பொறையால் மிக்க அந்தணர் வாழ்-<br/>
      புள்ளம்பூதங்குடி-தானே             	(8)<br/>
 	 	<br/>
1356  துன்னி மண்ணும் விண் நாடும் <br/>
      தோன்றாது இருள் ஆய் மூடிய நாள் <br/>
அன்னம் ஆகி அரு மறைகள் <br/>
      அருளிச்செய்த அமலன் இடம்- <br/>
மின்னு சோதி நவமணியும் <br/>
      வேயின் முத்தும் சாமரையும் <br/>
பொன்னும் பொன்னி கொணர்ந்து அலைக்கும்-<br/>
      புள்ளம்பூதங்குடி-தானே            	(9)<br/>
 	 	<br/>
1357  கற்றா மறித்து காளியன்-தன் <br/>
      சென்னி நடுங்க நடம்பயின்ற <br/>
பொன் தாமரையாள்-தன் கேள்வன் <br/>
      புள்ளம்பூதங்குடி-தன்மேல் <br/>
கற்றார் பரவும் மங்கையர்-கோன் <br/>
      கார் ஆர் புயல்கைக் கலிகன்றி <br/>
சொல்- தான் ஈர் ஐந்து இவை பாட <br/>
      சோர நில்லா-துயர்-தாமே             	(10)<br/>
---------<br/>
<br/>
<strong>   42. திருக்கூடலூர்</strong>   <br/>
<br/>
1357  தாம் தம் பெருமை அறியார் தூது <br/>
வேந்தர்க்கு ஆய வேந்தர் ஊர்போல்- <br/>
காந்தள் விரல் மென் கலை நல் மடவார்<br/>
கூந்தல் கமழும்-கூடலூரே             	(1)<br/>
 	 	<br/>
1358  செறும் திண் திமில் ஏறு உடைய பின்னை <br/>
பெறும் தண் கோலம் பெற்றார் ஊர்போல்- <br/>
நறும் தண் தீம் தேன் உண்ட வண்டு <br/>
குறிஞ்சி பாடும்-கூடலூரே             	(2)<br/>
 	 	<br/>
1359  பிள்ளை உருவாய்த் தயிர் உண்டு அடியேன்<br/>
உள்ளம் புகுந்த ஒருவர் ஊர்போல்- <br/>
கள்ள நாரை வயலுள் கயல்மீன்<br/>
கொள்ளை கொள்ளும்-கூடலூரே             	(3)<br/>
 	 	<br/>
1360  கூற்று ஏர் உருவின் குறள் ஆய் நிலம் நீர்<br/>
ஏற்றான் எந்தை பெருமான் ஊர்போல்- <br/>
சேற்று ஏர் உழவர் கோதைப் போது ஊண்<br/>
கோல் தேன் முரலும்-கூடலூரே             	(4)<br/>
 	 	<br/>
1361  தொண்டர் பரவ சுடர் சென்று அணவ <br/>
அண்டத்து அமரும் அடிகள் ஊர்போல்- <br/>
வண்டல் அலையுள் கெண்டை மிளிர <br/>
கொண்டல் அதிரும்-கூடலூரே             	(5)<br/>
 	 	<br/>
1362  தக்கன் வேள்வி தகர்த்த தலைவன்<br/>
துக்கம் துடைத்த துணைவர் ஊர்போல்- <br/>
எக்கல் இடு நுண் மணல்மேல் எங்கும்<br/>
கொக்கின் பழம் வீழ்-கூடலூரே             	(6)<br/>
 	 	<br/>
1363  கருந் தண் கடலும் மலையும் உலகும்<br/>
அருந்தும் அடிகள் அமரும் ஊர்போல-்<br/>
பெருந் தண் முல்லைப்பிள்ளை ஓடிக்<br/>
குருந்தம் தழுவும்-கூடலூரே             	(7)<br/>
 	 	<br/>
1364  கலை வாழ் பிணையோடு அணையும் திருநீர்- <br/>
மலை வாழ் எந்தை மருவும் ஊர்போல்- <br/>
இலை தாழ் தெங்கின் மேல்நின்று இளநீர்க்<br/>
குலை தாழ் கிடங்கின்-கூடலூரே             	(8)<br/>
 	 	<br/>
1365  பெருகு காதல் அடியேன் உள்ளம் <br/>
உருகப் புகுந்த ஒருவர் ஊர் போல்- <br/>
அருகு கைதை மலர கெண்டை <br/>
குருகு என்று அஞ்சும்-கூடலூரே             	(9)<br/>
 	 	<br/>
1366  காவிப் பெருநீர் வண்ணன் கண்ணன்<br/>
மேவித் திகழும் கூடலூர்மேல்<br/>
கோவைத் தமிழால் கலியன் சொன்ன <br/>
பாவைப் பாட பாவம் போமே             	(10)<br/>
----------<br/>
<br/>
<strong>   43. திருவெள்ளறை</strong>   <br/>
<br/>
1368  வென்றி மா மழு ஏந்தி முன் மண்மிசை <br/>
      மன்னரை மூவெழுகால் <br/>
கொன்ற தேவ!-நின் குரை கழல் தொழுவது ஓர் <br/>
      வகை எனக்கு அருள்புரியே- <br/>
மன்றில் மாம் பொழில் நுழைதந்து மல்லிகை <br/>
      மௌவலின் போது அலர்த்தி <br/>
தென்றல் மா மணம் கமழ்தர வரு திரு<br/>
      வெள்ளறை நின்றானே             	(1)<br/>
 	 	<br/>
1369  வசை இல் நான்மறை கெடுத்த அம் மலர் அயற்கு <br/>
      அருளி முன் பரி முகமாய் <br/>
இசை கொள் வேத-நூல் என்று இவை பயந்தவ<br/>
      னே!-எனக்கு அருள்புரியே- <br/>
உயர் கொள் மாதவிப் போதொடு உலாவிய <br/>
      மாருதம் வீதியின்வாய <br/>
திசை எலாம் கமழும் பொழில் சூழ் திரு<br/>
      வெள்ளறை நின்றானே             	(2)<br/>
 	 	<br/>
1370  வெய்யன் ஆய் உலகு ஏழ் உடன் நலிந்தவன் <br/>
      உடலகம் இரு பிளவாக் <br/>
கையில் நீள் உகிர்ப் படை-அது வாய்த்தவ<br/>
      னே!-எனக்கு அருள்புரியே- <br/>
மையின் ஆர்தரு வரால் இனம் பாய வண் <br/>
      தடத்திடைக் கமலங்கள்<br/>
தெய்வம் நாறும் ஒண் பொய்கைகள் சூழ் திரு<br/>
      வெள்ளறை நின்றானே             	(3)<br/>
 	 	<br/>
1371  வாம் பரி உக மன்னர்-தம் உயிர் செக <br/>
      ஐவர்கட்கு அரசு அளித்த <br/>
காம்பின் ஆர் திரு வேங்கடப் பொருப்ப!-நின் <br/>
      காதலை அருள் எனக்கு- <br/>
மாம் பொழில் தளிர் கோதிய மடக் குயில் <br/>
      வாய்-அது துவர்ப்பு எய்த <br/>
தீம் பலங்கனித் தேன்-அது நுகர் திரு<br/>
      வெள்ளறை நின்றானே             	(4)<br/>
 	 	<br/>
1372  மான வேல் ஒண் கண் மடவரல் மண்-மகள் <br/>
      அழுங்க முந்நீர்ப் பரப்பில் <br/>
ஏனம் ஆகி அன்று இரு நிலம் இடந்தவ<br/>
      னே!-எனக்கு அருள்புரியே- <br/>
கான மா முல்லை கழைக் கரும்பு ஏறி வெண் <br/>
      முறுவல் செய்து அலர்கின்ற <br/>
தேனின் வாய் மலர் முருகு உகுக்கும் திரு<br/>
      வெள்ளறை நின்றானே             	(5)<br/>
 	 	<br/>
1373  பொங்கு நீள் முடி அமரர்கள் தொழுது எழ <br/>
      அமுதினைக் கொடுத்தளிப்பான் <br/>
அங்கு ஓர் ஆமை-அது ஆகிய ஆதி!-நின் <br/>
      அடிமையை அருள் எனக்கு- <br/>
தங்கு பேடையோடு ஊடிய மதுகரம் <br/>
      தையலார் குழல் அணைவான் <br/>
திங்கள் தோய் சென்னி மாடம் சென்று அணை திரு<br/>
      வெள்ளறை நின்றானே 	(6)<br/>
 	 	<br/>
1374  ஆறினோடு ஒரு நான்கு உடை நெடு முடி <br/>
      அரக்கன்-தன் சிரம் எல்லாம் <br/>
வேறு வேறு உக வில்-அது வளைத்தவ<br/>
      னே!-எனக்கு அருள்புரியே- <br/>
மாறு இல் சோதிய மரகதப் பாசடைத் <br/>
      தாமரை மலர் வார்ந்த <br/>
தேறல் மாந்தி வண்டு இன் இசை முரல் திரு<br/>
      வெள்ளறை நின்றானே 	(7)<br/>
 	 	<br/>
1375  முன் இவ் ஏழ் உலகு உணர்வு இன்றி இருள் மிக <br/>
      உம்பர்கள் தொழுது ஏத்த <br/>
அன்னம் ஆகி அன்று அரு மறை பயந்தவ<br/>
      னே!-எனக்கு அருள்புரியே- <br/>
மன்னு கேதகை சூதகம் என்று இவை <br/>
      வனத்திடைச் சுரும்பு இனங்கள் <br/>
தென்ன என்ன வண்டு இன் இசை முரல் திரு<br/>
      வெள்ளறை நின்றானே            	(8)<br/>
 	 	<br/>
1376  ஆங்கு மாவலி வேள்வியில் இரந்து சென்று <br/>
      அகல்-இடம் முழுதினையும் <br/>
பாங்கினால் கொண்ட பரம!-நின் பணிந்து எழு<br/>
      வேன் எனக்கு அருள்புரியே- <br/>
ஓங்கு பிண்டியின் செம் மலர் ஏறி வண்டு <br/>
      உழிதர மா ஏறித்<br/>
தீம் குயில் மிழற்றும் படப்பைத் திரு<br/>
      வெள்ளறை நின்றானே             	(9)<br/>
 	 	<br/>
1377  மஞ்சு உலாம் மணி மாடங்கள் சூழ் திரு<br/>
      வெள்ளறை-அதன் மேய <br/>
அஞ்சனம் புரையும் திரு உருவனை <br/>
      ஆதியை அமுதத்தை <br/>
நஞ்சு உலாவிய வேல் வலவன் கலி<br/>
      கன்றி சொல் ஐஇரண்டும் <br/>
எஞ்சல் இன்றி நின்று ஏத்த வல்லார் இமை<br/>
      யோர்க்கு அரசு ஆவர்களே 	(10)<br/>
---------<br/>
<br/>
<strong>   44. திருவரங்கம்: 1</strong>   <br/>
<br/>
1378  உந்திமேல் நான்முகனைப் படைத்தான் உலகு உண்டவன்<br/>
எந்தை பெம்மான் இமையோர்கள் தாதைக்கு இடம் என்பரால்- <br/>
சந்தினோடு மணியும் கொழிக்கும் புனல் காவிரி <br/>
அந்திபோலும் நிறத்து ஆர் வயல் சூழ் தென் அரங்கமே             	(1)<br/>
 	 	<br/>
1379  வையம் உண்டு ஆல் இலை மேவும் மாயன் மணி நீள் முடி <br/>
பை கொள் நாகத்து அணையான் பயிலும் இடம் என்பரால்- <br/>
தையல் நல்லார் குழல் மாலையும் மற்று அவர் தட முலைச்<br/>
செய்ய சாந்தும் கலந்து இழி புனல் சூழ் தென் அரங்கமே             	(2)<br/>
 	 	<br/>
1380  பண்டு இவ் வையம் அளப்பான் சென்று மாவலி கையில் நீர <br/>
கொண்ட ஆழித் தடக் கைக் குறளன் இடம் என்பரால்- <br/>
வண்டு பாடும் மது வார் புனல் வந்து இழி காவிரி <br/>
அண்டம் நாறும் பொழில் சூழ்ந்து அழகு ஆர் தென் அரங்கமே             	(3)<br/>
 	 	<br/>
1381  விளைத்த வெம் போர் விறல் வாள் அரக்கன் நகர் பாழ்பட <br/>
வளைத்த வல் வில் தடக்கை-அவனுக்கு இடம் என்பரால்- <br/>
துளைக் கை யானை மருப்பும் அகிலும் கொணர்ந்து உந்தி முன <br/>
்திளைக்கும் செல்வப் புனல் காவிரி சூழ் தென் அரங்கமே             	(4)<br/>
 	 	<br/>
1382  வம்பு உலாம் கூந்தல் மண்டோதரி காதலன் வான் புக <br/>
அம்பு-தன்னால் முனிந்த அழகன் இடம் என்பரால்- <br/>
உம்பர்-கோனும் உலகு ஏழும் வந்து ஈண்டி வணங்கும் நல <br/>
்செம்பொன் ஆரும் மதிள் சூழ்ந்து அழகு ஆர் தென் அரங்கமே 	(5)<br/>
 	 	<br/>
1383  கலை உடுத்த அகல் அல்குல் வன் பேய் மகள் தாய் என <br/>
முலை கொடுத்தாள் உயிர் உண்டவன் வாழ் இடம் என்பரால்- <br/>
குலை எடுத்த கதலிப் பொழிலூடும் வந்து உந்தி முன்<br/>
அலை எடுக்கும் புனல் காவிரி சூழ் தென் அரங்கமே            	(6)<br/>
 	 	<br/>
1384  கஞ்சன் நெஞ்சும் கடு மல்லரும் சகடமும் காலினால்<br/>
துஞ்ச வென்ற சுடர் ஆழியான் வாழ் இடம் என்பரால்- <br/>
மஞ்சு சேர் மாளிகை நீடு அகில் புகையும் மா மறையோர்<br/>
செஞ்சொல் வேள்விப் புகையும் கமழும் தென் அரங்கமே             	(7)<br/>
 	 	<br/>
1385  ஏனம் மீன் ஆமையோடு அரியும் சிறு குறளும் ஆய் <br/>
தானும்ஆய தரணித் தலைவன் இடம் என்பரால்- <br/>
வானும் மண்ணும் நிறையப் புகுந்து ஈண்டி வணங்கும் நல்தேனும் <br/>
பாலும் கலந்தன்னவர் சேர் தென் அரங்கமே             	(8)<br/>
 	 	<br/>
1386  சேயன் என்றும் மிகப் பெரியன் நுண் நேர்மையன் ஆய இம்<br/>
மாயை ஆரும் அறியா வகையான் இடம் என்பரால்- <br/>
வேயின் முத்தும் மணியும் கொணர்ந்து ஆர் புனல் காவிர <br/>
ஆய பொன் மா மதிள் சூழ்ந்து அழகு ஆர் தென் அரங்கமே            	(9)<br/>
 	 	<br/>
1387  அல்லி மாதர் அமரும் திரு மார்வன் அரங்கத்தைக்<br/>
கல்லின் மன்னு மதிள் மங்கையர்-கோன் கலிகன்றி சொல்நல் <br/>
இசை மாலைகள் நால் இரண்டும் இரண்டும் உடன்<br/>
வல்லவர்-தாம் உலகு ஆண்டு பின் வான் உலகு ஆள்வரே             	(10)<br/>
----<br/>
<br/>
<strong>   45.  திருவரங்கம்: 2</strong>   <br/>
<br/>
1388  வெருவாதாள் வாய்வெருவி வேங்கடமே <br/>
      வேங்கடமே என்கின்றாளால் <br/>
மருவாளால் என் குடங்கால் வாள் நெடுங் கண் <br/>
      துயில் மறந்தாள்-வண்டு ஆர் கொண்டல் <br/>
உருவாளன் வானவர்-தம் உயிராளன் <br/>
      ஒலி திரை நீர்ப் பௌவம் கொண்ட <br/>
திருவாளன் என் மகளைச் செய்தனகள் <br/>
      எங்ஙனம் நான் சிந்திக்கேனே? 	(1)<br/>
 	 	<br/>
1389  கலை ஆளா அகல் அல்குல் கன வளையும் <br/>
      கை ஆளா-என் செய்கேன் நான்? <br/>
விலை ஆளா அடியேனை வேண்டுதியோ? <br/>
      வேண்டாயோ? என்னும்-மெய்ய <br/>
மலையாளன் வானவர்-தம் தலையாளன் <br/>
      மராமரம் ஏழ் எய்த வென்றிச் <br/>
சிலையாளன் என் மகளைச் செய்தனகள் <br/>
      எங்ஙனம் நான் சிந்திக்கேனே? 	(2)<br/>
 	 	<br/>
1390  மான் ஆய மென் நோக்கி வாள் நெடுங் கண் <br/>
      நீர் மல்கும் வளையும் சோரும் <br/>
தேன் ஆய நறுந் துழாய் அலங்கலின் <br/>
      திறம் பேசி உறங்காள் காண்மின்- <br/>
கான்-ஆயன் கடி மனையில் தயிர் உண்டு <br/>
      நெய் பருக நந்தன் பெற்ற <br/>
ஆன்-ஆயன் என் மகளைச் செய்தனகள் <br/>
      அம்மனைமீர் அறிகிலேனே 	(3)<br/>
 	 	<br/>
1391  தாய் வாயில் சொல் கேளாள் தன் ஆயத்<br/>
      தோடு அணையாள் தட மென் கொங்கை- <br/>
யே ஆரச் சாந்து அணியாள் எம் பெருமான் <br/>
      திருவரங்கம் எங்கே? என்னும்- <br/>
பேய் மாய முலை உண்டு இவ் உலகு உண்ட <br/>
      பெரு வயிற்றன் பேசில் நங்காய் <br/>
மா மாயன் என் மகளைச் செய்தனகள் <br/>
      மங்கைமீர் மதிக்கிலேனே             	(4)<br/>
 	 	<br/>
1392  பூண் முலைமேல் சாந்து அணியாள் பொரு கயல் கண் <br/>
      மை எழுதாள் பூவை பேணாள் ஏண் <br/>
அறியாள் எத்தனையும் எம் பெருமான் <br/>
      திருவரங்கம் எங்கே? என்னும்- <br/>
நாள் மலராள் நாயகன் ஆய் நாம் அறிய <br/>
      ஆய்ப்பாடி வளர்ந்த நம்பி <br/>
ஆண் மகன் ஆய் என் மகளைச் செய்தனகள் <br/>
      அம்மனைமீர்             	(5)<br/>
 	 	<br/>
1393  தாது ஆடு வன மாலை தாரானோ? <br/>
      என்று என்றே தளர்ந்தாள் காண்மின் <br/>
யாதானும் ஒன்று உரைக்கில் எம் பெருமான் <br/>
      திருவரங்கம் என்னும்-பூமேல் <br/>
மாது ஆளன் குடம் ஆடி மதுசூதன் <br/>
      மன்னர்க்கு ஆய் முன்னம் சென்ற <br/>
தூதாளன் என் மகளைச் செய்தனகள் <br/>
      எங்ஙனம் நான் சொல்லுகேனே? 	(6)<br/>
 	 	<br/>
1394  வார் ஆளும் இளங் கொங்கை வண்ணம் வேறு <br/>
      ஆயினவாறு எண்ணாள் எண்ணில் <br/>
பேராளன் பேர் அல்லால் பேசாள் இப் <br/>
      பெண் பெற்றேன் என் செய்கேன் நான்? <br/>
தார் ஆளன் தண் குடந்தை நகர் ஆளன் <br/>
      ஐவர்க்கு ஆய் அமரில் உய்த்த <br/>
தேர் ஆளன் என் மகளைச் செய்தனகள் <br/>
      எங்ஙனம் நான் செப்புகேனே?             	(7)<br/>
 	 	<br/>
1395  உறவு ஆதும் இலள் என்று என்று ஒழியாது <br/>
      பலர் ஏசும் அலர் ஆயிற்றால் <br/>
மறவாதே எப்பொழுதும் மாயவனே <br/>
      மாதவனே என்கின்றாளால்- <br/>
பிறவாத பேராளன் பெண் ஆளன் <br/>
      மண் ஆளன் விண்ணோர்-தங்கள்<br/>
அறவாளன் என் மகளைச் செய்தனகள் <br/>
      அம்மனைமீர் அறிகிலேனே             	(8)<br/>
 	 	<br/>
1396  பந்தோடு கழல் மருவாள் பைங் கிளியும் <br/>
      பால் ஊட்டாள் பாவை பேணாள் <br/>
வந்தானோ திருவரங்கன்? வாரானோ? <br/>
      என்று என்றே வளையும் சோரும்- <br/>
சந்தோகன் பௌழியன் ஐந் தழல் ஓம்பு <br/>
      தைத்திரியன் சாமவேதி <br/>
அந்தோ வந்து என் மகளைச் செய்தனகள் <br/>
      அம்மனைமீர் அறிகிலேனே 	(9)<br/>
 	 	<br/>
1397  சேல் உகளும் வயல் புடை சூழ் திருவரங்கத்து <br/>
      அம்மானைச் சிந்தைசெய்த <br/>
நீல மலர்க் கண் மடவாள் நிறை அழிவைத் <br/>
      தாய் மொழிந்த-அதனை நேரார்<br/>
கால வேல் பரகாலன் கலிகன்றி <br/>
      ஒலி மாலை கற்று வல்லார் <br/>
மாலை சேர் வெண் குடைக்கீழ் மன்னவர் ஆய் <br/>
      பொன்-உலகில் வாழ்வர்-தாமே             	(10)<br/>
----------<br/>
<br/>
<strong>   46.  திருவரங்கம்: 3</strong>   <br/>
<br/>
1398  கைம் மான மழ களிற்றை கடல் கிடந்த கருமணியை <br/>
மைம் மான மரகதத்தை மறை உரைத்த திருமாலை <br/>
எம்மானை எனக்கு என்றும் இனியானை பனி காத்த <br/>
அம்மானை யான் கண்டது-அணி நீர்த் தென் அரங்கத்தே             	(1)<br/>
 	 	<br/>
1399  பேரானை குறுங்குடி எம் பெருமானை திருத்தண்கால் <br/>
ஊரானை கரம்பனூர் உத்தமனை முத்து இலங்கு <br/>
கார் ஆர் திண் கடல் ஏழும் மலை ஏழ் இவ் உலகு ஏழ் உண்டு <br/>
ஆராது என்று இருந்தானைக் கண்டது-தென் அரங்கத்ே்\"த             	(2)<br/>
 	 	<br/>
1400  ஏன் ஆகி உலகு இடந்து அன்று இரு நிலனும் பெரு விசும்பும்தான் <br/>
ஆய பெருமானை தன் அடியார் மனத்து என்றும் <br/>
தேன் ஆகி அமுது ஆகித் திகழ்ந்தானை மகிழ்ந்து ஒருகால் <br/>
ஆன்-ஆயன் ஆனானைக் கண்டது-தென் அரங்கத்தே            	(3)<br/>
 	 	<br/>
1401  வளர்ந்தவனைத் தடங் கடலுள் வலி உருவில் திரி சகடம் <br/>
தளர்ந்து உதிர உதைத்தவனை தரியாது அன்று இரணியனைப் <br/>
பிளந்தவனை பெரு நிலம் ஈர் அடி நீட்டிப் பண்டு ஒருநாள் <br/>
அளந்தவனை யான் கண்டது-அணி நீர்த் தென் அரங்கத்தே             	(4)<br/>
 	 	<br/>
1402  நீர் அழல் ஆய் நெடு நிலன் ஆய் நின்றானை அன்று அரக்கன்- <br/>
ஊர் அழலால் உண்டானை கண்டார் பின் காணாமே <br/>
பேர் அழல் ஆய் பெரு விசும்பு ஆய் பின் மறையோர் மந்திரத்தின் <br/>
ஆர் அழலால் உண்டானைக் கண்டது-தென் அரங்கத்தே             	(5)<br/>
 	 	<br/>
1403  தம் சினத்தைத் தவிர்த்து அடைந்தார் தவ நெறியை தரியாது <br/>
கஞ்சனைக் கொன்று அன்று உலகம் உண்டு உமிழ்ந்த கற்பகத்தை <br/>
வெம் சினத்த கொடுந் தொழிலோன் விசை உருவை அசைவித்த <br/>
அம் சிறைப் புள் பாகனை யான் கண்டது-தென் அரங்கத்தே             	(6)<br/>
 	 	<br/>
1404  சிந்தனையை தவநெறியை திருமாலை பிரியாது <br/>
வந்து எனது மனத்து இருந்த வடமலையை வரி வண்டு ஆர் <br/>
கொந்து அணைந்த பொழில் கோவல் உலகு அளப்பான் அடி நிமிர்த்த <br/>
அந்தணனை யான் கண்டது-அணி நீர்த் தென் அரங்கத்தே             	(7)<br/>
 	 	<br/>
1405  துவரித்த உடையவர்க்கும் தூய்மை இல்லாச் சமணர்க்கும் <br/>
அவர்கட்கு அங்கு அருள் இல்லா அருளானை தன் அடைந்த <br/>
எமர்கட்கும் அடியேற்கும் எம்மாற்கும் எம் அனைக்கும் <br/>
அமரர்க்கும் பிரானாரைக் கண்டது-தென் அரங்கத்தே             	(8)<br/>
 	 	<br/>
1406  பொய் வண்ணம் மனத்து அகற்றி புலன் ஐந்தும் செல வைத்து <br/>
மெய் வண்ணம் நினைந்தவர்க்கு மெய்ந் நின்ற வித்தகனை <br/>
மை வண்ணம் கரு முகில்போல் திகழ் வண்ணம் மரகதத்தின் <br/>
அவ் வண்ண வண்ணனை யான் கண்டது-தென் அரங்கத்தே             	(9)<br/>
 	 	<br/>
1407  ஆ மருவி நிரை மேய்த்த அணி அரங்கத்து அம்மானைக் <br/>
காமரு சீர்க் கலிகன்றி ஒலிசெய்த மலி புகழ் சேர் <br/>
நா மருவு தமிழ்-மாலை நால் இரண்டோடு இரண்டினையும் <br/>
தாம் மருவி வல்லார்மேல் சாரா தீவினை தாமே             	(10)<br/>
--------<br/>
<br/>
<strong>   47. திருவரங்கம்: 4</strong>   <br/>
<br/>
1408  பண்டை நான்மறையும் வேள்வியும் கேள்விப் <br/>
      பதங்களும் பதங்களின் பொருளும் <br/>
பிண்டம் ஆய் விரிந்த பிறங்கு ஒளி அனலும் <br/>
      பெருகிய புனலொடு நிலனும் <br/>
கொண்டல் மாருதமும் குரை கடல் ஏழும் <br/>
      ஏழு மா மலைகளும் விசும்பும் <br/>
அண்டமும் தான் ஆய் நின்ற எம் பெருமான்-<br/>
      அரங்க மா நகர் அமர்ந்தானே             	(1)<br/>
 	 	<br/>
1409  இந்திரன் பிரமன் ஈசன் என்று இவர்கள் <br/>
      எண் இல் பல் குணங்களே இயற்ற <br/>
தந்தையும் தாயும் மக்களும் மிக்க <br/>
      சுற்றமும் சுற்றி நின்று அகலாப் <br/>
பந்தமும் பந்தம் அறுப்பது ஓர் மருந்தும் <br/>
      பான்மையும் பல் உயிர்க்கு எல்லாம் <br/>
அந்தமும் வாழ்வும் ஆய எம் பெருமான்-<br/>
      அரங்க மா நகர் அமர்ந்தானே            	(2)<br/>
 	 	<br/>
1410  மன்னு மா நிலனும் மலைகளும் கடலும் <br/>
      வானமும் தானவர் உலகும் <br/>
துன்னு மா இருள் ஆய் துலங்கு ஒளி சுருங்கி <br/>
      தொல்லை நான்மறைகளும் மறைய <br/>
பின்னும் வானவர்க்கும் முனிவர்க்கும் நல்கி <br/>
      பிறங்கு இருள் நிறம் கெட ஒருநாள் <br/>
அன்னம் ஆய் அன்று அங்கு அரு மறை பயந்தான்<br/>
      -அரங்க மா நகர் அமர்ந்தானே             	(3)<br/>
 	 	<br/>
1411  மா இருங் குன்றம் ஒன்று மத்து ஆக <br/>
      மாசுணம் அதனொடும் அளவி <br/>
பா இரும் பௌவம் பகடு விண்டு அலற <br/>
      படு திரை விசும்பிடைப் படர <br/>
சேய் இரு விசும்பும் திங்களும் சுடரும் <br/>
      தேவரும் தாம் உடன் திசைப்ப <br/>
ஆயிரம் தோளால் அலை கடல் கடைந்தான்-<br/>
      அரங்க மா நகர் அமர்ந்தானே             	(4)<br/>
 	 	<br/>
1412  எங்ஙனே உய்வர் தானவர் நினைந்தால்?<br/>
      -இரணியன் இலங்கு பூண் அகலம் <br/>
பொங்கு வெம் குருதி பொன்மலை பிளந்து <br/>
      பொழிதரும் அருவி ஒத்து இழிய <br/>
வெம் கண் வாள் எயிற்று ஓர் வெள்ளி மா விலங்கல் <br/>
      விண் உறக் கனல் விழித்து எழுந்தது <br/>
அங்ஙனே ஒக்க அரி உரு ஆனான்-<br/>
      அரங்க மா நகர் அமர்ந்தானே             	(5)<br/>
 	 	<br/>
1413  ஆயிரம் குன்றம் சென்று தொக்கனைய <br/>
      அடல் புரை எழில் திகழ் திரள் தோள் <br/>
ஆயிரம் துணிய அடல் மழுப் பற்றி <br/>
      மற்று அவன் அகல் விசும்பு அணைய <br/>
ஆயிரம் பெயரால் அமரர் சென்று இறைஞ்ச <br/>
      அறிதுயில் அலை கடல் நடுவே <br/>
ஆயிரம் சுடர் வாய் அரவு-அணைத் துயின்றான்-<br/>
      அரங்க மா நகர் அமர்ந்தானே             	(6)   <br/>
 	 	<br/>
1414  சுரி குழல் கனி வாய்த் திருவினைப் பிரித்த <br/>
      கொடுமையின் கடு விசை அரக்கன் <br/>
எரிவிழித்து இலங்கும் மணி முடி பொடிசெய்து <br/>
      இலங்கை பாழ்படுப்பதற்கு எண்ணி <br/>
வரி சிலை வளைய அடு சரம் துரந்து <br/>
      மறி கடல் நெறிபட மலையால் <br/>
அரிகுலம் பணிகொண்டு அலை கடல் அடைத்தான்-<br/>
      அரங்க மா நகர் அமர்ந்தானே             	(7)<br/>
 	 	<br/>
1415  ஊழி ஆய் ஓமத்து உச்சி ஆய் ஒருகால் <br/>
      உடைய தேர் ஒருவன் ஆய் உலகில் <br/>
சூழி மால் யானைத் துயர் கெடுத்து இலங்கை <br/>
      மலங்க அன்று அடு சரம் துரந்து <br/>
பாழியால் மிக்க பார்த்தனுக்கு அருளி <br/>
      பகலவன் ஒளி கெடப் பகலே <br/>
ஆழியால் அன்று அங்கு ஆழியை மறைத்தான்-<br/>
      அரங்க மா நகர் அமர்ந்தானே             	(8)<br/>
 	 	<br/>
1416  பேயினார் முலை ஊண் பிள்ளை ஆய் ஒருகால் <br/>
      பெரு நிலம் விழுங்கி அது உமிழ்ந்த <br/>
வாயன் ஆய் மால் ஆய் ஆல் இலை வளர்ந்து <br/>
      மணி முடி வானவர்-தமக்குச <br/>
சேயன் ஆய் அடியோர்க்கு அணியன் ஆய் வந்து என் <br/>
      சிந்தையுள் வெம் துயர் அறுக்கும் <br/>
ஆயன் ஆய் அன்று குன்றம் ஒன்று எடுத்தான்<br/>
      -அரங்க மா நகர் அமர்ந்தானே             	(9)<br/>
 	 	<br/>
1417  பொன்னும் மா மணியும் முத்தமும் சுமந்து <br/>
      பொரு திரை மா நதி புடை சூழ்ந்து <br/>
அன்னம் மாடு உலவும் அலை புனல் சூழ்ந்த <br/>
      அரங்க மா நகர் அமர்ந்தானை <br/>
மன்னு மா மாட மங்கையர் தலைவன் <br/>
      மான வேல் கலியன் வாய் ஒலிகள் <br/>
பன்னிய பனுவல் பாடுவார் நாளும் <br/>
      பழவினை பற்று அறுப்பாரே             	(10)<br/>
-----------<br/>
<br/>
<strong>   48. திருவரங்கம்: 5</strong>   <br/>
<br/>
1418  ஏழை ஏதலன் கீழ்மகன் என்னாது <br/>
      இரங்கி மற்று அவற்கு இன் அருள் சுரந்து <br/>
மாழை மான் மட நோக்கி உன் தோழி <br/>
      உம்பி எம்பி என்று ஒழிந்திலை உகந்து <br/>
தோழன் நீ எனக்கு இங்கு ஒழி என்ற <br/>
      சொற்கள் வந்து அடியேன் மனத்து இருந்திட <br/>
ஆழி வண்ண நின் அடி-இணை அடைந்தேன்-<br/>
      அணி பொழில் திருவரங்கத்து அம்மானே             	(1)<br/>
 	 	<br/>
1419  வாத மா மகன் மர்க்கடம் விலங்கு <br/>
      மற்று ஓர் சாதி என்று ஒழிந்திலை உகந்து <br/>
காதல் ஆதரம் கடலினும் பெருகச் <br/>
      செய்தகவினுக்கு இல்லை கைம்மாறு என்று <br/>
கோது இல் வாய்மையினாயொடும் உடனே <br/>
      உண்பன் நான் என்ற ஒண் பொருள் எனக்கும <br/>
ஆதல் வேண்டும் என்று அடி-இணை அடைந்தேன்<br/>
      -அணி பொழில் திருவரங்கத்து அம்மானே             	(2)<br/>
 	 	<br/>
1420  கடி கொள் பூம் பொழில் காமரு பொய்கை <br/>
      வைகு தாமரை வாங்கிய வேழம் <br/>
முடியும் வண்ணம் ஓர் முழு வலி முதலை <br/>
      பற்ற மற்று அது நின் சரண் நினைப்ப <br/>
கொடிய வாய் விலங்கின் உயிர் மலங்கக் <br/>
      கொண்ட சீற்றம் ஒன்று உண்டு உளது அறிந்து உன <br/>
அடியனேனும் வந்து அடி-இணை அடைந்தேன்-<br/>
      அணி பொழில் திருவரங்கத்து அம்மானே             	(3)<br/>
 	 	<br/>
1421  நஞ்சு சோர்வது ஓர் வெம் சின அரவம் <br/>
      வெருவி வந்து நின் சரண் என சரண் ஆய் <br/>
நெஞ்சில் கொண்டு நின் அம் சிறைப் பறவைக்கு <br/>
      அடைக்கலம் கொடுத்து அருள்செய்தது அறிந்து <br/>
வெம் சொலாளர்கள் நமன்-தமர் கடியர் <br/>
      கொடிய செய்வன உள அதற்கு அடியேன் <br/>
அஞ்சி வந்து நின் அடி-இணை அடைந்தேன் <br/>
      அணி பொழில் திருவரங்கத்து அம்மானே             	(4)<br/>
 	 	<br/>
1422  மாகம் மா நிலம் முழுதும் வந்து இறைஞ்சும் <br/>
      மலர் அடி கண்ட மா மறையாளன் <br/>
தோகை மா மயில் அன்னவர் இன்பம் <br/>
      துற்றிலாமையில் அத்த இங்கு ஒழிந்து <br/>
போகம் நீ எய்தி பின்னும் நம் இடைக்கே <br/>
      போதுவாய் என்ற பொன் அருள் எனக்கும <br/>
ஆக வேண்டும் என்று அடி-இணை அடைந்தேன்<br/>
      -அணி பொழில் திருவரங்கத்து அம்மானே             	(5)<br/>
 	 	<br/>
1423  மன்னு நான்மறை மா முனி பெற்ற <br/>
      மைந்தனை மதியாத வெம் கூற்றம்- <br/>
தன்னை அஞ்சி நின் சரண் என சரண் ஆய் <br/>
      தகவு இல் காலனை உக முனிந்து ஒழியா <br/>
பின்னை என்றும் நின் திருவடி பிரியா<br/>
      வண்ணம் எண்ணிய பேர் அருள் எனக்கும் <br/>
அன்னது ஆகும் என்று அடி-இணை அடைந்தேன்-<br/>
      அணி பொழில் திருவரங்கத்து அம்மானே             	(6)<br/>
 	 	<br/>
1424  ஓது வாய்மையும் உவனியப் பிறப்பும் <br/>
      உனக்கு முன் தந்த அந்தணன் ஒருவன் <br/>
காதல் என் மகன் புகல் இடம் காணேன் <br/>
      கண்டு நீ தருவாய் எனக்கு என்று <br/>
கோது இல் வாய்மையினான் உனை வேண்டிய <br/>
      குறை முடித்து அவன் சிறுவனைக் கொடுத்தாய்- <br/>
ஆதலால் வந்து உன் அடி-இணை அடைந்தேன்-<br/>
      அணி பொழில் திருவரங்கத்து அம்மானே             	(7)<br/>
 	 	<br/>
1425  வேத வாய்மொழி அந்தணன் ஒருவன் <br/>
      எந்தை நின் சரண் என்னுடை மனைவி <br/>
காதல் மக்களைப் பயத்தலும் காணாள் <br/>
      கடியது ஓர் தெய்வம் கொண்டு ஒளிக்கும் என்று அழைப்ப <br/>
ஏதலார் முன்னே இன் அருள் அவற்குச் <br/>
      செய்து உன் மக்கள் மற்று இவர் என்று கொடுத்தாய் <br/>
ஆதலால் வந்து உன் அடி-இணை அடைந்தேன்<br/>
      -அணி பொழில் திருவரங்கத்து அம்மானே             	(8)<br/>
 	 	<br/>
1426  துளங்கு நீள் முடி அரசர்-தம் குரிசில் <br/>
      தொண்டை மன்னவன் திண் திறல் ஒருவற்கு <br/>
உளம் கொள் அன்பினோடு இன் அருள் சுரந்து அங்கு <br/>
      ஓடு நாழிகை ஏழ் உடன் இருப்ப <br/>
வளம் கொள் மந்திரம் மற்று அவற்கு அருளிச் <br/>
      செய்த ஆறு அடியேன் அறிந்து உலகம் <br/>
அளந்த பொன் அடியே அடைந்து உய்ந்தேன்<br/>
      -அணி பொழில் திருவரங்கத்து அம்மானே             	(9)<br/>
 	 	<br/>
1427  மாட மாளிகை சூழ் திருமங்கை<br/>
      -மன்னன் ஒன்னலர்-தங்களை வெல்லும் <br/>
ஆடல்மா வலவன் கலிகன்றி <br/>
      அணி பொழில் திருவரங்கத்து அம்மானை <br/>
நீடு தொல் புகழ் ஆழி வல்லானை <br/>
      எந்தையை நெடுமாலை நினைந்த <br/>
பாடல் பத்து-இவை பாடுமின் தொண்டீர் <br/>
      பாட நும்மிடைப் பாவம் நில்லாவே             	(10)<br/>
-------<br/>
<br/>
<strong>   49. திருப்பேர் நகர்</strong>   <br/>
<br/>
1428  கை இலங்கு ஆழி சங்கன் கரு முகில் திரு நிறத்தன் <br/>
பொய் இலன் மெய்யன்-தன் தாள் அடைவரேல் அடிமை ஆக்கும <br/>
செய் அலர் கமலம் ஓங்கு செறி பொழில் தென் திருப்பேர் <br/>
பை அரவு-அணையான் நாமம் பரவி நான் உய்ந்த ஆறே             	(1)<br/>
 	 	<br/>
1429  வங்கம் ஆர் கடல்கள் ஏழும் மலையும் வானகமும் மற்றும் <br/>
அம் கண் மா ஞாலம் எல்லாம் அமுதுசெய்து உமிழ்ந்த எந்தை <br/>
திங்கள் மா முகில் அணவு செறி பொழில் தென் திருப்பேர் <br/>
எங்கள் மால் இறைவன் நாமம் ஏத்தி நான் உய்ந்த ஆறே             	(2)<br/>
 	 	<br/>
1430  ஒருவனை உந்திப் பூமேல் ஓங்குவித்து ஆகம்-தன்னால் <br/>
ஒருவனைச் சாபம் நீக்கி உம்பர் ஆள் என்று விட்டான் <br/>
பெரு வரை மதிள்கள் சூழ்ந்த பெரு நகர் அரவு-அணைமேல்கரு <br/>
வரை வண்ணன்-தன் பேர் கருதி நான் உய்ந்த ஆறே             	(3)<br/>
 	 	<br/>
1431  ஊன் அமர் தலை ஒன்று ஏந்தி உலகு எலாம் திரியும் ஈசன் <br/>
ஈன் அமர் சாபம் நீக்காய் என்ன ஒண் புனலை ஈந்தான் <br/>
தேன் அமர் பொழில்கள் சூழ்ந்த செறி வயல் தென் திருப்பேர்<br/>
வானவர்-தலைவன் நாமம் வாழ்த்தி நான் உய்ந்த ஆறே             	(4)<br/>
 	 	<br/>
1432  வக்கரன் வாய் முன் கீண்ட மாயனே என்று வானோர் <br/>
புக்கு அரண் தந்தருளாய் என்ன பொன் ஆகத்தானை <br/>
நக்கு அரி உருவம் ஆகி நகம் கிளர்ந்து இடந்து உகந்த <br/>
சக்கரச் செல்வன் தென்பேர்த் தலைவன் தாள் அடைந்து உய்ந்தேனே             	(5)<br/>
 	 	<br/>
1433  விலங்கலால் கடல் அடைத்து விளங்கிழை பொருட்டு வில்லால் <br/>
இலங்கை மா நகர்க்கு இறைவன் இருபது புயம் துணித்தான் <br/>
நலம் கொள் நான்மறை வல்லார்கள் ஓத்து ஒலி ஏத்தக் கேட்டு <br/>
மலங்கு பாய் வயல் திருப்பேர் மருவி நான் வாழ்ந்த ஆறே             	(6)<br/>
 	 	<br/>
1434  வெண்ணெய்-தான் அமுதுசெய்ய வெகுண்டு மத்து ஆய்ச்சி ஓச்சி <br/>
கண்ணி ஆர் குறுங் கயிற்றால் கட்ட வெட்டொன்று இருந்தான் <br/>
திண்ண மா மதிள்கள் சூழ்ந்த தென் திருப்பேருள் வேலை <br/>
வண்ணனார் நாமம் நாளும் வாய் மொழிந்து உய்ந்த ஆறே             	(7)<br/>
 	 	<br/>
1435  அம் பொன் ஆர் உலகம் ஏழும் அறிய ஆய்ப்பாடி-தன்னுள் <br/>
கொம்பு அனார் பின்னை கோலம் கூடுதற்கு ஏறு கொன்றான் <br/>
செம் பொன் ஆர் மதிள்கள் சூழ்ந்த தென் திருப்பேருள் மேவும் <br/>
எம்பிரான் நாமம் நாளும் ஏத்தி நான் உய்ந்த ஆறே             	(8)<br/>
 	 	<br/>
1436  நால் வகை வேதம் ஐந்து வேள்வி ஆறு அங்கம் வல்லார் <br/>
மேலை வானவரின் மிக்க வேதியர் ஆதி காலம் <br/>
சேல் உகள் வயல் திருப்பேர்ச் செங் கண் மாலோடும் வாழ்வார் <br/>
சீல மா தவத்தர் சிந்தை ஆளி என் சிந்தையானே             	(9)<br/>
 	 	<br/>
1437  வண்டு அறை பொழில் திருப்பேர் வரி அரவு-அணையில் பள்ளி <br/>
கொண்டு உறைகின்ற மாலைக் கொடி மதிள் மாட மங்கைத் <br/>
திண் திறல் தோள் கலியன் செஞ்சொலால் மொழிந்த மாலை <br/>
கொண்டு இவை பாடி ஆடக் கூடுவர்-நீள் விசும்பே             	(10)<br/>
---------- <br/>
<br/>
<strong>   50. திருநந்திபுரவிண்ணகரம்</strong>   <br/>
<br/>
1438  தீது அறு நிலத்தொடு எரி காலினொடு நீர் கெழு <br/>
      விசும்பும் அவை ஆய் <br/>
மாசு அறு மனத்தினொடு உறக்கமொடு இறக்கை அவை <br/>
      ஆய பெருமான் <br/>
தாய் செற உளைந்து தயிர் உண்டு குடம் ஆடு தட <br/>
      மார்வர் தகைசேர் <br/>
நாதன் உறைகின்ற நகர் நந்திபுரவிண்ணகரம்<br/>
      -நண்ணு மனமே             	(1)<br/>
 	 	<br/>
1439  உய்யும் வகை உண்டு சொன செய்யில் உலகு ஏழும் ஒழி<br/>
      யாமை முன நாள் <br/>
மெய்யின் அளவே அமுதுசெய்ய வல ஐயன்-அவன் <br/>
      மேவும் நகர்-தான்- <br/>
மைய வரி வண்டு மது உண்டு கிளையோடு மலர் <br/>
      கிண்டி அதன்மேல் <br/>
நைவளம் நவிற்று பொழில் நந்திபுரவிண்ணகரம்<br/>
      -நண்ணு மனமே             	(2)<br/>
 	 	<br/>
1440  உம்பர் உலகு ஏழு கடல் ஏழு மலை ஏழும் ஒழி<br/>
      யாமை முன நாள் <br/>
தம் பொன் வயிறு ஆர் அளவும் உண்டு அவை உமிழ்ந்த தட <br/>
      மார்வர் தகை சேர் <br/>
வம்பு மலர்கின்ற பொழில் பைம் பொன் வரு தும்பி மணி <br/>
      கங்குல் வயல் சூழ் <br/>
நம்பன் உறைகின்ற நகர் நந்திபுரவிண்ணகரம்<br/>
      -நண்ணு மனமே             	(3)<br/>
 	 	<br/>
1441  பிறையின் ஒளி எயிறு இலக முறுகி எதிர் பொருதும் என <br/>
      வந்த அசுரர் <br/>
இறைகள்-அவை-நெறு-நெறு என வெறிய-அவர் வயிறு அழல <br/>
      நின்ற பெருமான்<br/>
சிறை கொள் மயில் குயில் பயில மலர்கள் உக அளி முரல <br/>
      அடிகொள் நெடு மா <br/>
நறைசெய் பொழில் மழை தவழும் நந்திபுரவிண்ணகரம்-<br/>
      நண்ணு மனமே             	(4)<br/>
 	 	<br/>
1442  மூள எரி சிந்தி முனிவு எய்தி அமர் செய்தும் என <br/>
      வந்த அசுரர் <br/>
தோளும் அவர் தாளும் முடியோடு பொடி ஆக நொடி <br/>
      ஆம் அளவு எய்தான் <br/>
வாளும் வரி வில்லும் வளை ஆழி கதை சங்கம் இவை <br/>
      அம்கை உடையான் <br/>
நாளும் உறைகின்ற நகர் நந்திபுரவிண்ணகரம்-<br/>
      நண்ணு மனமே             	(5)<br/>
 	 	<br/>
1443  தம்பியொடு தாம் ஒருவர் தன் துணைவி காதல் துணை <br/>
      ஆக முன நாள் <br/>
வெம்பி எரி கானகம் உலாவும் அவர்-தாம் இனிது <br/>
      மேவும் நகர்-தான்- <br/>
கொம்பு குதி கொண்டு குயில் கூவ மயில் ஆலும் எழில் <br/>
      ஆர் புறவு சேர் <br/>
நம்பி உறைகின்ற நகர் நந்திபுரவிண்ணகரம்-<br/>
      நண்ணு மனமே             	(6)<br/>
 	 	<br/>
1444  தந்தை மனம் உந்து துயர் நந்த இருள் வந்த விறல் <br/>
      நந்தன் மதலை <br/>
எந்தை இவன் என்று அமரர் கந்த மலர் கொண்டு தொழ <br/>
      நின்ற நகர்-தான்- <br/>
மந்த முழவு ஓசை மழை ஆக எழு கார் மயில்கள் <br/>
      ஆடு பொழில் சூழ் <br/>
நந்தி பணிசெய்த நகர் நந்திபுரவிண்ணகரம்-<br/>
      நண்ணு மனமே             	(7)<br/>
 	 	<br/>
1445  எண்ணில் நினைவு எய்தி இனி இல்லை இறை என்று முனி<br/>
      யாளர் திரு ஆர் <br/>
பண்ணில் மலி கீதமொடு பாடி அவர் ஆடலொடு <br/>
      கூட எழில் ஆர் <br/>
மண்ணில் இதுபோல நகர் இல்லை என வானவர்கள் <br/>
      தாம் மலர்கள் தூய் <br/>
நண்ணி உறைகின்ற நகர் நந்திபுரவிண்ணகரம்<br/>
      -நண்ணு மனமே             	(8)<br/>
 	 	<br/>
1446  வங்கம் மலி பௌவம்-அது மா முகடின் உச்சி புக <br/>
      மிக்க பெருநீர் <br/>
அங்கம் அழியார் அவனது ஆணை தலை சூடும் அடியார் <br/>
      அறிதியேல் <br/>
பொங்கு புனல் உந்து மணி கங்குல் இருள் சீறும் ஒளி <br/>
      எங்கும் உளதால் <br/>
நங்கள் பெருமான் உறையும் நந்திபுரவிண்ணகரம்-<br/>
      நண்ணு மனமே             	(9)<br/>
 	 	<br/>
1447  நறை செய் பொழில் மழை தவழும் நந்திபுரவிண்ணகரம் <br/>
      நண்ணி உறையும் <br/>
உறை கொள் புகர் ஆழி சுரி சங்கம்-அவை அம் கை உடை<br/>
      யானை ஒளி சேர் <br/>
கறை வளரும் வேல் வல்ல கலியன் ஒலி மாலை-இவை <br/>
      ஐந்தும் ஐந்தும் <br/>
முறையின் இவை பயில வல அடியவர்கள் கொடுவினைகள் <br/>
      முழுது அகலுமே             	(10)<br/>
---------- <br/>
<br/>
<strong>   51.  திருவிண்ணகர்:1</strong>   <br/>
<br/>
1448  வண்டு உணும் நறு மலர் இண்டை கொண்டு <br/>
பண்டை நம் வினை கெட என்று அடிமேல் <br/>
தொண்டரும் அமரரும் பணிய நின்று அங்கு <br/>
அண்டமொடு அகல்-இடம் அளந்தவனே <br/>
ஆண்டாய் உனைக் காண்பது ஓர் அருள் எனக்கு அருளுதியேல் <br/>
வேண்டேன் மனைவாழ்க்கையை-விண்ணகர் மேயவனே             	(1)<br/>
 	 	<br/>
1449  அண்ணல் செய்து அலை கடல் கடைந்து அதனுள் <br/>
கண்ணுதல் நஞ்சு உண்ணக்கண்டவனே <br/>
விண்ணவர் அமுது உண அமுதில் வரும் <br/>
பெண் அமுது உண்ட எம் பெருமானே <br/>
ஆண்டாய் உனைக் காண்பது ஓர் அருள் எனக்கு அருளுதியேல் <br/>
வேண்டேன் மனைவாழ்க்கையை-விண்ணகர் மேயவனே             	(2)<br/>
 	 	<br/>
1450  குழல் நிற வண்ண நின்கூறு கொண்ட <br/>
தழல் நிற வண்ணன் நண்ணார் நகரம் <br/>
விழ நனி மலை சிலை வளைவு செய்து அங்கு <br/>
அழல் நிற அம்பு-அதுஆனவனே <br/>
ஆண்டாய் உனைக் காண்பது ஓர் அருள் எனக்கு அருளுதியேல் <br/>
வேண்டேன் மனைவாழ்க்கையை-விண்ணகர் மேயவனே             	(3)<br/>
 	 	<br/>
1451  நிலவொடு வெயில் நிலவு இரு சுடரும் <br/>
உலகமும் உயிர்களும் உண்டு ஒருகால் <br/>
கலை தரு குழவியின் உருவினை ஆய் <br/>
அலை கடல் ஆல் இலை வளர்ந்தவனே <br/>
ஆண்டாய் உனைக் காண்பது ஓர் அருள் எனக்கு அருளுதியேல் <br/>
வேண்டேன் மனைவாழ்க்கையை-விண்ணகர் மேயவனே             	(4)<br/>
 	 	<br/>
1452  பார் எழு கடல் எழு மலை எழும் ஆய் <br/>
சீர் கெழும் இவ் உலகு ஏழும் எல்லாம் <br/>
ஆர் கெழு வயிற்றினில் அடக்கி நின்று அங்கு <br/>
ஓர் எழுத்து ஓர் உரு ஆனவனே <br/>
ஆண்டாய் உனைக் காண்பது ஓர் அருள் எனக்கு அருளுதியேல் <br/>
வேண்டேன் மனைவாழ்க்கையை-விண்ணகர் மேயவனே             	(5)<br/>
 	 	<br/>
1453  கார் கெழு கடல்களும் மலைகளும் ஆய் <br/>
ஏர் கெழும் உலகமும் ஆகி முத <br/>
லார்களும் அறிவு-அரும் நிலையினை ஆய் <br/>
சீர் கெழு நான்மறை ஆனவனே <br/>
ஆண்டாய் உனைக் காண்பது ஓர் அருள் எனக்கு அருளுதியேல் <br/>
வேண்டேன் மனைவாழ்க்கையை-விண்ணகர் மேயவனே             	(6)<br/>
 	 	<br/>
1454  உருக்கு உறு நறு நெய் கொண்டு ஆர் அழலில் <br/>
இருக்கு உறும் அந்தணர் சந்தியின்வாய் <br/>
பெருக்கமொடு அமரர்கள் அமர நல்கும் <br/>
இருக்கினில் இன் இசை ஆனவனே <br/>
ஆண்டாய் உனைக் காண்பது ஓர் அருள் எனக்கு அருளுதியேல் <br/>
வேண்டேன் மனைவாழ்க்கையை-விண்ணகர் மேயவனே             	(7)<br/>
 	 	<br/>
1455  காதல் செய்து இளையவர் கலவி தரும் <br/>
வேதனை வினை அது வெருவுதல் ஆம் <br/>
ஆதலின் உனது அடி அணுகுவன் நான் <br/>
போது அலர் நெடுமுடிப் புண்ணியனே <br/>
ஆண்டாய் உனைக் காண்பது ஓர் அருள் எனக்கு அருளுதியேல் <br/>
வேண்டேன் மனைவாழ்க்கையை-விண்ணகர் மேயவனே             	(8)<br/>
 	 	<br/>
1456  சாதலும் பிறத்தலும் என்று இவற்றைக் <br/>
காதல் செய்யாது உன கழல் அடைந்தேன் <br/>
ஓதல் செய் நான்மறை ஆகி உம்பர் <br/>
ஆதல் செய் மூவுரு ஆனவனே <br/>
ஆண்டாய் உனைக் காண்பது ஓர் அருள் எனக்கு அருளுதியேல் <br/>
வேண்டேன் மனைவாழ்க்கையை-விண்ணகர் மேயவனே             	(9)<br/>
 	 	<br/>
1457  பூ மரு பொழில் அணி விண்ணகர் மேல் <br/>
காமரு சீர்க் கலிகன்றி சொன்ன <br/>
பா மரு தமிழ்-இவை பாட வல்லார் <br/>
வாமனன் அடி-இணை மருவுவரே             	(10)<br/>
---------<br/>
<br/>
<strong>   52. திருவிண்ணகர்:2</strong>   <br/>
<br/>
1458  பொறுத்தேன் புன்சொல் நெஞ்சில் பொருள் இன்பம் என இரண்டும் <br/>
இறுத்தேன் ஐம்புலன்கள் கடன் ஆயின வாயில் ஒட்டி <br/>
அறுத்தேன் ஆர்வச் செற்றம் அவை-தம்மை மனத்து அகற்றி <br/>
வெறுத்தேன் நின் அடைந்தேன்-திருவிண்ணகர் மேயவனே             	(1)<br/>
 	 	<br/>
1459  மறந்தேன் உன்னை முன்னம் மறந்த மதி இல் மனத்தால் <br/>
இறந்தேன் எத்தனையும் அதனால் இடும்பைக் குழியில் <br/>
பிறந்தே எய்த்து ஒழிந்தேன் பெருமான் திரு மார்பா <br/>
சிறந்தேன் நின் அடிக்கே-திருவிண்ணகர் மேயவனே             	(2<br/>
 	 	<br/>
1460  மான் ஏய் நோக்கியர்-தம் வயிற்றுக் குழியில் உழைக்கும் <br/>
ஊன் ஏய் ஆக்கை-தன்னை உதவாமை உணர்ந்து உணர்ந்து- <br/>
வானே மா நிலமே வந்து வந்து என் மனத்து இருந்த <br/>
தேனே!-நின் அடைந்தேன்-திருவிண்ணகர் மேயவனே             	(3)<br/>
 	 	<br/>
1461  பிறிந்தேன் பெற்ற மக்கள் பெண்டிர் என்று இவர் பின் உதவாது <br/>
அறிந்தேன் நீ பணித்த அருள் என்னும் ஒள் வாள் உருவி <br/>
எறிந்தேன் ஐம்புலன்கள் இடர் தீர எறிந்து வந்து <br/>
செறிந்தேன் நின் அடிக்கே-திருவிண்ணகர் மேயவனே             	(4)<br/>
 	 	<br/>
1462  பாண் தேன் வண்டு அறையும் குழலார்கள் பல்லாண்டு இசைப்ப <br/>
ஆண்டார் வையம் எல்லாம் அரசு ஆகி முன் ஆண்டவரே <br/>
மாண்டார் என்று வந்தார் அந்தோ மனைவாழ்க்கை-தன்னை <br/>
வேண்டேன் நின் அடைந்தேன்-திருவிண்ணகர் மேயவனே             	(5)<br/>
 	 	<br/>
1463  கல்லா ஐம்புலன்கள்-அவை கண்டவாறு செய்யகில்லேன் <br/>
மல்லா மல் அமருள் மல்லர் மாள மல் அடர்த்த <br/>
மல்லா மல்லல் அம் சீர் மதிள் நீர் இலங்கை அழித்த <br/>
வில்லா நின் அடைந்தேன்-திருவிண்ணகர் மேயவனே             	(6)<br/>
 	 	<br/>
1464  வேறா யான் இரந்தேன் வெகுளாது மனக்கொள் எந்தாய் <br/>
ஆறா வெம் நரகத்து அடியேனை இடக் கருதி <br/>
கூற ஐவர் வந்து குமைக்கக் குடிவிட்டவரைத் <br/>
தேறாது உன் அடைந்தேன்-திருவிண்ணகர் மேயவனே             	(7)<br/>
 	 	<br/>
1465  தீ வாய் வல் வினையார் உடன் நின்று சிறந்தவர்போல் <br/>
மேவா வெம் நரகத்து இட உற்று விரைந்து வந்தார் <br/>
மூவா வானவர்-தம் முதல்வா மதி கோள் விடுத்த <br/>
தேவா நின் அடைந்தேன்-திருவிண்ணகர் மேயவனே             	(8)<br/>
 	 	<br/>
1466  போது ஆர் தாமரையாள் புலவி குல வானவர்-தம் <br/>
கோதா கோது இல் செங்கோல் குடை மன்னர் இடை நடந்த <br/>
தூதா தூ மொழியாய் சுடர்போல் என் மனத்து இருந்த <br/>
வேதா நின் அடைந்தேன்-திருவிண்ணகர் மேயவனே             	(9)<br/>
 	 	<br/>
1467  தேன் ஆர் பூம் புறவில் திருவிண்ணகர் மேயவனை <br/>
வான் ஆரும் மதிள் சூழ் வயல் மங்கையர்-கோன் மருவார் <br/>
ஊன் ஆர் வேல் கலியன் ஒலிசெய் தமிழ்-மாலை வல்லார் <br/>
கோன் ஆய் வானவர்-தம் கொடி மா நகர் கூடுவரே             	(10)<br/>
----------<br/>
<br/>
<strong>   53. திருவிண்ணகர்:3</strong>   <br/>
<br/>
1468  துறப்பேன் அல்லேன் இன்பம் துறவாது நின் உருவம் <br/>
மறப்பேன் அல்லேன் என்றும் மறவாது யான் உலகில் <br/>
பிறப்பேன் ஆக எண்ணேன் பிறவாமை பெற்றது நின் <br/>
திறத்தேன் ஆதன்மையால்-திருவிண்ணகரானே             	(1)<br/>
 	 	<br/>
1469  துறந்தேன் ஆர்வச் செற்றச் சுற்றம் துறந்தமையால் <br/>
சிறந்தேன் நின் அடிக்கே அடிமை திருமாலே <br/>
அறம்-தான் ஆய்த் திரிவாய் உன்னை என் மனத்து அகத்தே <br/>
திறம்பாமல் கொண்டேன்-திருவிண்ணகரானே             	(2)<br/>
 	 	<br/>
1470  மான் ஏய் நோக்கு நல்லார் மதிபோல் முகத்து உலவும் <br/>
ஊன் ஏய் கண் வாளிக்கு உடைந்து ஓட்டந்து உன் அடைந்தேன்- <br/>
கோனே குறுங்குடியுள் குழகா திருநறையூர்த் <br/>
தேனே வரு புனல் சூழ் திருவிண்ணகரானே             	(3)<br/>
 	 	<br/>
1471  சாந்து ஏந்து மென் முலையார் தடந் தோள் புணர் இன்ப வெள்ளத்து <br/>
ஆழ்ந்தேன் அரு நரகத்து அழுந்தும் பயன் படைத்தேன் <br/>
போந்தேன் புண்ணியனே உன்னை எய்தி என் தீவினைகள் <br/>
தீர்ந்தேன் நின் அடைந்தேன்-திருவிண்ணகரானே             	(4)<br/>
 	 	<br/>
1472  மற்று ஓர் தெய்வம் எண்ணேன் உன்னை என் மனத்து வைத்துப் <br/>
பெற்றேன் பெற்றதுவும் பிறவாமை-எம் பெருமான் <br/>
வற்றா நீள் கடல் சூழ் இலங்கை இராவணனைச் <br/>
செற்றாய் கொற்றவனே திருவிண்ணகரானே             	(5)<br/>
 	 	<br/>
1473  மை ஒண் கருங் கடலும் நிலனும் மணி வரையும் <br/>
செய்ய சுடர் இரண்டும் இவை ஆய நின்னை நெஞ்சில் <br/>
உய்யும் வகை உணர்ந்தேன் உண்மையால் இனி யாதும் மற்று ஓர் <br/>
தெய்வம் பிறிது அறியேன்-திருவிண்ணகரானே             	(6)<br/>
 	 	<br/>
1474  வேறே கூறுவது உண்டு அடியேன் விரித்து உரைக்கும் <br/>
ஆறே நீ பணியாது அடை நின் திருமனத்து <br/>
கூறேன் நெஞ்சு-தன்னால் குணம் கொண்டு மற்று ஓர் தெய்வம் <br/>
தேறேன் உன்னை அல்லால்-திருவிண்ணகரானே             	(7)<br/>
 	 	<br/>
1475  முளிந்தீந்த வெம் கடத்து மூரிப் பெருங் களிற்றால் <br/>
விளிந்தீந்த மா மரம்போல் வீழ்ந்தாரை நினையாதே <br/>
அளிந்து ஓர்ந்த சிந்தை நின்பால் அடியேற்கு வான்-உலகம் <br/>
தெளிந்தே என்று எய்துவது? திருவிண்ணகரானே             	(8)<br/>
 	 	<br/>
1476  சொல்லாய் திரு மார்வா உனக்கு ஆகித் தொண்டு பட்ட <br/>
நல்லேனை வினைகள் நலியாமை நம்பு-நம்பீ <br/>
மல்லா குடம் ஆடீ மதுசூதனே உலகில் <br/>
செல்லா நல் இசையாய் திருவிண்ணகரானே             	(9)<br/>
 	 	<br/>
1477  தார் ஆர் மலர்க் கமலத் தடம் சூழ்ந்த தண் புறவில் <br/>
சீர் ஆர் நெடு மறுகின் திருவிண்ணகரானைக் <br/>
கார் ஆர் புயல் தடக் கைக் கலியன் ஒலி மாலை <br/>
ஆர் ஆர் இவை வல்லார் அவர்க்கு அல்லல் நில்லாவே             	(10)<br/>
-------------<br/>
<br/>
<strong>   54. திருநறையூர்:1</strong>   <br/>
<br/>
1478  கண்ணும் சுழன்று பீளையோடு ஈளை வந்து ஏங்கினால் <br/>
பண் இன் மொழியார் பைய நடமின் என்னாதமுன் <br/>
விண்ணும் மலையும் வேதமும் வேள்வியும் ஆயினான் <br/>
நண்ணும் நறையூர் நாம் தொழுதும் எழு நெஞ்சமே             	(1)<br/>
 	 	<br/>
1479  கொங்கு உண் குழலார் கூடி இருந்து சிரித்து நீர் <br/>
இங்கு என் இருமி எம்பால் வந்தது? என்று இகழாதமுன் <br/>
திங்கள் எரி கால் செஞ் சுடர் ஆயவன் தேசு உடை <br/>
நங்கள் நறையூர் நாம் தொழுதும் எழு நெஞ்சமே             	(2)<br/>
 	 	<br/>
1480  கொங்கு ஆர் குழலார் கூடி இருந்து சிரித்து எம்மை <br/>
எம் கோலம் ஐயா என் இனிக் காண்பது? என்னாதமுன் <br/>
செங்கோல் வலவன் தாள் பணிந்து ஏத்தித் திகழும் ஊர்- <br/>
நம் கோன் நறையூர்-நாம் தொழுதும் எழு நெஞ்சமே             	(3)<br/>
 	 	<br/>
1481  கொம்பும் அரவமும் வல்லியும் வென்ற நுண் ஏர் இடை <br/>
வம்பு உண் குழலார் வாசல் அடைத்து இகழாதமுன் <br/>
செம் பொன் கமுகு-இனம்-தான் கனியும் செழும் சோலை சூழ் <br/>
நம்பன் நறையூர் நாம் தொழுதும் எழு நெஞ்சமே             	(4)<br/>
 	 	<br/>
1482  விலங்கும் கயலும் வேலும் ஒண் காவியும் வென்ற கண் <br/>
சலம் கொண்ட சொல்லார்-தாங்கள் சிரித்து இகழாத முன் <br/>
மலங்கும் வராலும் வாளையும் பாய் வயல் சூழ்தரு <br/>
நலம் கொள் நறையூர் நாம் தொழுதும் எழு நெஞ்சமே             	(5)<br/>
 	 	<br/>
1483  மின் நேர் இடையார் வேட்கையை மாற்றியிருந்து <br/>
என் நீர் இருமி எம்பால் வந்தது? என்று இகழாதமுன் <br/>
தொல் நீர் இலங்கை மலங்க விலங்கு எரி ஊட்டினான் <br/>
நல் நீர் நறையூர் நாம் தொழுதும் எழு நெஞ்சமே             	(6)<br/>
 	 	<br/>
1484  வில் ஏர் நுதலார் வேட்கையை மாற்றி சிரித்து இவன் <br/>
பொல்லான் திரைந்தான் என்னும் புறன் -உரை கேட்பதன்முன் <br/>
சொல் ஆர் மறை நான்கு ஓதி உலகில் நிலாயவர் <br/>
நல்லார் நறையூர் நாம் தொழுதும் எழு நெஞ்சமே             	(7)<br/>
 	 	<br/>
1485  வாள் ஒண் கண் நல்லார் தாங்கள் மதனன் என்றார்-தம்மைக் <br/>
கேள்மின்கள் ஈளையோடு ஏங்கு கிழவன் என்னாதமுன் <br/>
வேள்வும் விழவும் வீதியில் என்றும் அறாத ஊர் <br/>
நாளும் நறையூர் நாம் தொழுதும் எழு நெஞ்சமே             	(8)<br/>
 	 	<br/>
1486  கனி சேர்ந்து இலங்கு நல் வாயவர் காதன்மை விட்டிட <br/>
குனி சேர்ந்து உடலம் கோலில் தளர்ந்து இளையாதமுன் <br/>
பனி சேர் விசும்பில் பால்மதி கோள் விடுத்தான் இடம் <br/>
நனி சேர் நறையூர் நாம் தொழுதும் எழு நெஞ்சமே             	(9)<br/>
 	 	<br/>
1487  பிறை சேர் நுதலார் பேணுதல் நம்மை இலாதமுன் <br/>
நறை சேர் பொழில் சூழ் நறையூர் தொழு நெஞ்சமே என்ற <br/>
கறை ஆர் நெடு வேல் மங்கையர்-கோன் கலிகன்றி சொல் <br/>
மறவாது உரைப்பவர் வானவர்க்கு இன் அரசு ஆவரே             	(10)<br/>
---------<br/>
<br/>
<strong>   55. திருநறையூர்:2</strong>   <br/>
<br/>
1488  கலங்க முந்நீர் கடைந்து அமுதம் கொண்டு இமையோர் <br/>
துளங்கல் தீர நல்கு சோதிச் சுடர் ஆய <br/>
வலங்கை ஆழி இடங்கைச் சங்கம் உடையான் ஊர்- <br/>
நலம் கொள் வாய்மை அந்தணர் வாழும்-நறையூரே             	(1)<br/>
 	 	<br/>
1489  முனை ஆர் சீயம் ஆகி அவுணன் முரண் மார்வம் <br/>
புனை வாள் உகிரால் போழ்பட ஈர்ந்த புனிதன் ஊர்- <br/>
சினை ஆர் தேமாஞ் செந் தளிர் கோதிக் குயில் கூவும் <br/>
நனை ஆர் சோலை சூழ்ந்து அழகு ஆய-நறையூரே             	(2)<br/>
 	 	<br/>
1490  ஆனை புரவி தேரொடு காலாள் அணிகொண்ட <br/>
சேனைத் தொகையைச் சாடி இலங்கை செற்றான் ஊர்- <br/>
மீனைத் தழுவி வீழ்ந்து எழும் மள்ளர்க்கு அலமந்து <br/>
நானப் புதலில் ஆமை ஒளிக்கும்-நறையூரே             	(3)<br/>
 	 	<br/>
1491  உறி ஆர் வெண்ணெய் உண்டு உரலோடும் கட்டுண்டு <br/>
வெறி ஆர் கூந்தல் பின்னை-பொருட்டு ஆன் வென்றான் ஊர்- <br/>
பொறி ஆர் மஞ்ஞை பூம் பொழில்தோறும் நடம் ஆட <br/>
நறு நாள்மலர்மேல் வண்டு இசை பாடும்-நறையூரே             	(4)<br/>
 	 	<br/>
1492  விடை ஏழ் வென்று மென் தோள் ஆய்ச்சிக்கு அன்பன் ஆய் <br/>
நடையால் நின்ற மருதம் சாய்த்த நாதன் ஊர்- <br/>
பெடையோடு அன்னம் பெய்வளையார்-தம் பின் சென்று <br/>
நடையோடு இயலி நாணி ஒளிக்கும்-நறையூரே             	(5)<br/>
 	 	<br/>
1493  பகு வாய் வன் பேய் கொங்கை சுவைத்து ஆர் உயிர் உண்டு <br/>
புகு வாய் நின்ற போதகம் வீழப் பொருதான் ஊர்- <br/>
நெகு வாய் நெய்தல் பூ மது மாந்தி கமலத்தின் <br/>
நகு வாய் மலர்மேல் அன்னம் உறங்கும்-நறையூரே             	(6)<br/>
 	 	<br/>
1494  முந்து நூலும் முப்புரி நூலும் முன் ஈந்த <br/>
அந்தணாளன் பிள்ளையை அஞ்ஞான்று அளித்தான் ஊர்- <br/>
பொந்தில் வாழும் பிள்ளைக்கு ஆகி புள் ஓடி <br/>
நந்து வாரும் பைம் புனல் வாவி-நறையூரே             	(7)<br/>
 	 	<br/>
1495  வெள்ளைப் புரவித் தேர் விசயற்கு ஆய் விறல் வியூகம் <br/>
விள்ள சிந்துக்கோன் விழ ஊர்ந்த விமலன் ஊர்- <br/>
கொள்ளைக் கொழு மீன் உண் குருகு ஓடி பெடையோடும் <br/>
நள்ளக் கமலத் தேறல் உகுக்கும்-நறையூரே             	(8)<br/>
 	 	<br/>
1496  பாரை ஊரும் பாரம் தீரப் பார்த்தன்-தன் <br/>
தேரை ஊரும் தேவதேவன் சேறும் ஊர்- <br/>
தாரை ஊரும் தண் தளிர் வேலி புடை சூழ <br/>
நாரை ஊரும் நல் வயல் சூழ்ந்த-நறையூரே             	(9)<br/>
 	 	<br/>
1497  தாமத் துளப நீள் முடி மாயன்-தான் நின்ற <br/>
நாமத் திரள் மா மாளிகை சூழ்ந்த நறையூர்மேல் <br/>
காமக் கதிர் வேல் வல்லான் கலியன் ஒலி மாலை- <br/>
சேமத் துணை ஆம் செப்பும்-அவர்க்கு திருமாலே             	(10)<br/>
-----------<br/>
<br/>
<strong>   56. திருநறையூர்:3</strong>   <br/>
<br/>
1498  அம்பரமும் பெரு நிலனும் திசைகள் எட்டும் <br/>
      அலை கடலும் குல வரையும் உண்ட கண்டன் <br/>
கொம்பு அமரும் வட மரத்தின் இலைமேல் பள்ளி <br/>
      கூடினான் திருவடியே கூடகிற்பீர் <br/>
வம்பு அவிழும் செண்பகத்தின் வாசம் உண்டு <br/>
      மணி வண்டு வகுளத்தின் மலர்மேல் வைகும் <br/>
செம்பியன் கோச் செங்கணான் சேர்ந்த கோயில் <br/>
      திருநறையூர் மணிமாடம் சேர்மின்களே             	(1)<br/>
 	 	<br/>
1499  கொழுங் கயல் ஆய் நெடு வெள்ளம் கொண்ட காலம் <br/>
      குல வரையின் மீது ஓடி அண்டத்து அப்பால் <br/>
எழுந்து இனிது விளையாடும் ஈசன் எந்தை <br/>
      இணை-அடிக்கீழ் இனிது இருப்பீர் இன வண்டு ஆலும் <br/>
உழும் செறுவில் மணி கொணர்ந்து கரைமேல் சிந்தி <br/>
      உலகு எல்லாம் சந்தனமும் அகிலும் கொள்ள <br/>
செழும் பொன்னி வளம் கொடுக்கும் சோழன் சேர்ந்த <br/>
      திருநறையூர் மணிமாடம் சேர்மின்களே             	(2)<br/>
 	 	<br/>
1500  பவ்வ நீர் உடை ஆடை ஆகச் சுற்றி <br/>
      பார் அகலம் திருவடியா பவனம் மெய்யா <br/>
செவ்வி மாதிரம் எட்டும் தோளா அண்டம் <br/>
      திரு முடியா நின்றான்பால் செல்லகிற்பீர் <br/>
கவ்வை மா களிறு உந்தி வெண்ணி ஏற்ற <br/>
      கழல் மன்னர் மணி முடிமேல் காகம் ஏறத் <br/>
தெய்வ வாள் வலம் கொண்ட சோழன் சேர்ந்த <br/>
      திருநறையூர் மணிமாடம் சேர்மின்களே             	(3)<br/>
 	 	<br/>
1501  பைங் கண் ஆள்-அரி உரு ஆய் வெருவ நோக்கி <br/>
      பரு வரத் தோள் இரணியனைப் பற்றி வாங்கி <br/>
அம் கை வாள் உகிர் நுதியால் அவனது ஆகம் <br/>
      அம் குருதி பொங்குவித்தான் அடிக்கீழ் நிற்பீர் <br/>
வெம் கண் மா களிறு உந்தி வெண்ணி ஏற்ற <br/>
      விறல் மன்னர் திறல் அழிய வெம் மா உய்த்த <br/>
செங்கணான் கோச் சோழன் சேர்ந்த கோயில் <br/>
      திருநறையூர் மணிமாடம் சேர்மின்களே             	(4)<br/>
 	 	<br/>
1502  அன்று உலகம் மூன்றினையும் அளந்து வேறு ஓர் <br/>
      அரி உரு ஆய் இரணியனது ஆகம் கீண்டு <br/>
வென்று அவனை விண் உலகில் செல உய்த்தாற்கு <br/>
      விருந்து ஆவீர் மேல் எழுந்து விலங்கல் பாய்ந்து <br/>
பொன் சிதறி மணி கொணர்ந்து கரைமேல் சிந்திப் <br/>
      புலம் பரந்து நிலம் பரக்கும் பொன்னி நாடன் <br/>
தென் தமிழன் வட புலக்கோன் சோழன் சேர்ந்த <br/>
      திருநறையூர் மணிமாடம் சேர்மின்களே             	(5)<br/>
 	 	<br/>
1503  தன்னாலே தன் உருவம் பயந்த தான் ஆய் <br/>
      தயங்கு ஒளி சேர் மூவுலகும் தான் ஆய் வான் ஆய் <br/>
தன்னாலே தன் உருவின் மூர்த்தி மூன்று ஆய் <br/>
      தான் ஆயன் ஆயினான் சரண் என்று உய்வீர் <br/>
மின் ஆடு வேல் ஏந்து விளைந்த வேளை <br/>
      விண் ஏறத் தனி வேல் உய்த்து உலகம் ஆண்ட <br/>
தென் நாடன் குட கொங்கன் சோழன் சேர்ந்த <br/>
      திருநறையூர் மணிமாடம் சேர்மின்களே             	(6)<br/>
 	 	<br/>
1504  முலைத் தடத்த நஞ்சு உண்டு துஞ்சப் பேய்ச்சி <br/>
      முது துவரைக் குலபதி ஆய் காலிப்பின்னே <br/>
இலைத் தடத்த குழல் ஊதி ஆயர் மாதர் <br/>
      இன வளை கொண்டான் அடிக்கீழ் எய்தகிற்பீர் <br/>
மலைத் தடத்த மணி கொணர்ந்து வையம் உய்ய <br/>
      வளம் கொடுக்கும் வரு புனல் அம் பொன்னிநாடன் <br/>
சிலைத் தடக் கைக் குலச் சோழன் சேர்ந்த கோயில் <br/>
      திருநறையூர் மணிமாடம் சேர்மின்களே             	(7)<br/>
 	 	<br/>
1505  முருக்கு இலங்கு கனித் துவர் வாய்ப் பின்னை கேள்வன் <br/>
      மன் எல்லாம் முன் அவியச் சென்று வென்றிச் <br/>
செருக்களத்துத் திறல் அழியச் செற்ற வேந்தன் <br/>
      சிரம் துணித்தான் திருவடி நும் சென்னி வைப்பீர் <br/>
இருக்கு இலங்கு திருமொழி வாய் எண் தோள் ஈசற்கு <br/>
      எழில் மாடம் எழுபது செய்து உலகம் ஆண்ட <br/>
திருக் குலத்து வளச் சோழன் சேர்ந்த கோயில் <br/>
      திருநறையூர் மணிமாடம் சேர்மின்களே             	(8)<br/>
 	 	<br/>
1506  தார் ஆளன் தண் அரங்க ஆளன் பூமேல் <br/>
      தனியாளன் முனியாளர் ஏத்த நின்ற <br/>
பேர் ஆளன் ஆயிரம் பேர் உடைய ஆளன் <br/>
      பின்னைக்கு மணவாளன்-பெருமை கேட்பீர் <br/>
பார் ஆளர் அவர் இவர் என்று அழுந்தை ஏற்ற <br/>
      படை மன்னர் உடல் துணியப் பரிமா உய்த்த <br/>
தேர் ஆளன் கோச் சோழன் சேர்ந்த கோயில் <br/>
      திருநறையூர் மணிமாடம் சேர்மின்களே             	(9)<br/>
 	 	<br/>
1507  செம் மொழி வாய் நால் வேத வாணர் வாழும் <br/>
      திருநறையூர் மணிமாடச் செங் கண் மாலைப் <br/>
பொய்ம் மொழி ஒன்று இல்லாத மெய்ம்மையாளன் <br/>
      புல மங்கைக் குல வேந்தன் புலமை ஆர்ந்த <br/>
அம் மொழி வாய்க் கலிகன்றி இன்பப் பாடல் <br/>
      பாடுவார் வியன் உலகில் நமனார் பாடி <br/>
வெம் மொழி கேட்டு அஞ்சாதே மெய்ம்மை சொல்லில் <br/>
      விண்ணவர்க்கு விருந்து ஆகும் பெருந் தக்கோரே             	(10)<br/>
---------<br/>
<br/>
<strong>   57.  திருநறையூர்: 4</strong>   <br/>
<br/>
1508  ஆளும் பணியும் அடியேனைக் <br/>
      கொண்டான் விண்ட நிசாசரரைத் <br/>
தோளும் தலையும் துணிவு எய்தச் <br/>
      சுடு வெம் சிலைவாய்ச் சரம் துரந்தான்- <br/>
வேளும் சேயும் அனையாரும் <br/>
      வேல்-கணாரும் பயில் வீதி <br/>
நாளும் விழவின் ஒலி ஓவா <br/>
      நறையூர் நின்ற நம்பியே             	(1)<br/>
 	 	<br/>
1509  முனி ஆய் வந்து மூவெழுகால் <br/>
      முடி சேர் மன்னர் உடல் துணிய <br/>
தனி வாய் மழுவின் படை ஆண்ட <br/>
      தார் ஆர் தோளான்-வார் புறவில் <br/>
பனி சேர் முல்லை பல் அரும்ப <br/>
      பானல் ஒருபால் கண் காட்ட <br/>
நனி சேர் வயலுள் முத்து அலைக்கும் <br/>
      நறையூர் நின்ற நம்பியே             	(2)<br/>
 	 	<br/>
1510  தெள் ஆர் கடல்வாய் விட வாயச் <br/>
      சின வாள் அரவில் துயில் அமர்ந்து <br/>
துள்ளா வரு மான் விழ வாளி <br/>
      துரந்தான் இரந்தான் மாவலி மண்- <br/>
புள் ஆர் புறவில் பூங் காவி <br/>
      பொலன் கொள் மாதர் கண் காட்ட <br/>
நள் ஆர் கமலம் முகம் காட்டும் <br/>
      நறையூர் நின்ற நம்பியே             	(3)<br/>
 	 	<br/>
1511  ஒளியா வெண்ணெய் உண்டான் என்று <br/>
      உரலோடு ஆய்ச்சி ஒண் கயிற்றால் <br/>
விளியா ஆர்க்க ஆப்புண்டு <br/>
      விம்மி அழுதான்-மென் மலர்மேல் <br/>
களியா வண்டு கள் உண்ண <br/>
      காமர் தென்றல் அலர் தூற்ற <br/>
நளிர்வாய் முல்லை முறுவலிக்கும் <br/>
      நறையூர் நின்ற நம்பியே             	(4)<br/>
 	 	<br/>
1512  வில் ஆர் விழவில் வட மதுரை <br/>
      விரும்பி விரும்பா மல் அடர்த்து <br/>
கல் ஆர் திரள் தோள் கஞ்சனைக் <br/>
      காய்ந்தான் பாய்ந்தான் காளியன்மேல்- <br/>
சொல் ஆர் சுருதி முறை ஓதிச் <br/>
      சோமுச் செய்யும் தொழிலினோர் <br/>
நல்லார் மறையோர் பலர் வாழும் <br/>
      நறையூர் நின்ற நம்பியே             	(5)<br/>
 	 	<br/>
1513  வள்ளி கொழுநன் முதலாய <br/>
      மக்களோடு முக்கணான் <br/>
வெள்கி ஓட விறல் வாணன் <br/>
      வியன் தோள் வனத்தைத் துணித்து உகந்தான்- <br/>
பள்ளி கமலத்திடைப் பட்ட <br/>
      பகு வாய் அலவன் முகம் நோக்கி <br/>
நள்ளி ஊடும் வயல் சூழ்ந்த <br/>
      நறையூர் நின்ற நம்பியே             	(6)<br/>
 	 	<br/>
1514  மிடையா வந்த வேல் மன்னர் <br/>
      வீய விசயன் தேர் கடவி <br/>
குடையா வரை ஒன்று எடுத்து ஆயர்<br/>
      -கோ ஆய் நின்றான் கூர் ஆழிப் <br/>
படையான்-வேதம் நான்கு ஐந்து <br/>
      வேள்வி அங்கம் ஆறு இசை ஏழ் <br/>
நடையா வல்ல அந்தணர் வாழ் <br/>
      நறையூர் நின்ற நம்பியே             	(7)<br/>
 	 	<br/>
1515  பந்து ஆர் விரலாள் பாஞ்சாலி <br/>
      கூந்தல் முடிக்க பாரதத்து <br/>
கந்து ஆர் களிற்றுக் கழல் மன்னர் <br/>
      கலங்க சங்கம் வாய் வைத்தான்- <br/>
செந்தாமரைமேல் அயனோடு <br/>
      சிவனும் அனைய பெருமையோர் <br/>
நந்தா வண் கை மறையோர் வாழ் <br/>
      நறையூர் நின்ற நம்பியே             	(8)<br/>
 	 	<br/>
1516  ஆறும் பிறையும் அரவமும் <br/>
      அடம்பும் சடைமேல் அணிந்து உடலம் <br/>
நீறும் பூசி ஏறு ஊரும் <br/>
      இறையோன் சென்று குறை இரப்ப <br/>
மாறு ஒன்று இல்லா வாச நீர் <br/>
      வரை மார்வு அகலத்து அளித்து உகந்தான்- <br/>
நாறும் பொழில் சூழ்ந்து அழகு ஆய <br/>
      நறையூர் நின்ற நம்பியே             	(9)<br/>
 	 	<br/>
1517  நன்மை உடைய மறையோர் வாழ் <br/>
      நறையூர் நின்ற நம்பியைக் <br/>
கன்னி மதிள் சூழ் வயல் மங்கைக் <br/>
      கலியன் ஒலிசெய் தமிழ்-மாலை <br/>
பன்னி உலகில் பாடுவார் <br/>
      பாடு சாரா பழ வினைகள் <br/>
மன்னி உலகம் ஆண்டு போய் <br/>
      வானோர் வணங்க வாழ்வாரே             	(10)<br/>
-----------<br/>
<br/>
<strong>   58. திருநறையூர்: 5</strong>   <br/>
<br/>
1518  மான் கொண்ட தோல் மார்வின் மாணி ஆய் மாவலி மண் <br/>
தான் கொண்டு தாளால் அளந்த பெருமானை <br/>
தேன் கொண்ட சாரல் திருவேங்கடத்தானை <br/>
நான் சென்று நாடி நறையூரில் கண்டேனே             	(1)<br/>
 	 	<br/>
1519  முந்நீரை முன் நாள் கடைந்தானை மூழ்த்த நாள் <br/>
அந் நீரை மீன் ஆய் அமைத்த பெருமானை <br/>
தென் ஆலி மேய திருமாலை எம்மானை <br/>
நல் நீர் சூழ் நறையூரில் கண்டேனே             	(2)<br/>
 	 	<br/>
1520  தூ வாய புள் ஊர்ந்து வந்து துறை வேழம் <br/>
மூவாமை நல்கி முதலை துணித்தானை <br/>
தேவாதிதேவனை செங் கமலக் கண்ணானை <br/>
நாவாய் உளானை நறையூரில் கண்டேனே             	(3)<br/>
 	 	<br/>
1521  ஓடா அரி ஆய் இரணியனை ஊன் இடந்த <br/>
சேடு ஆர் பொழில் சூழ் திருநீர்மலையானை <br/>
வாடா மலர்த் துழாய் மாலை முடியானை <br/>
நாள்தோறும் நாடி நறையூரில் கண்டேனே             	(4)<br/>
 	 	<br/>
1522  கல் ஆர் மதிள் சூழ் கதி இலங்கைக் கார் அரக்கன் <br/>
வல் ஆகம் கீள வரி வெம் சரம் துரந்த <br/>
வில்லானை செல்வ விபீடணற்கு வேறாக <br/>
நல்லானை நாடி நறையூரில் கண்டேனே             	(5)<br/>
 	 	<br/>
1523  உம்பர்-உலகோடு உயிர் எல்லாம் உந்தியில் <br/>
வம்பு மலர்மேல் படைத்தானை மாயோனை <br/>
அம்பு அன்ன கண்ணாள் அசோதை-தன் சிங்கத்தை <br/>
நம்பனை நாடி நறையூரில் கண்டேனே             	(6)<br/>
 	 	<br/>
1524  கட்டு ஏறு நீள் சோலைக் காண்டவத்தைத் தீ மூட்டி <br/>
விட்டானை மெய்யம் அமர்ந்த பெருமானை <br/>
மட்டு ஏறு கற்பகத்தை மாதர்க்கு ஆய் வண் துவரை <br/>
நட்டானை நாடி நறையூரில் கண்டேனே             	(7)<br/>
 	 	<br/>
1525  மண்ணின் மீ பாரம் கெடுப்பான் மற மன்னர் <br/>
பண்ணின்மேல் வந்த படை எல்லாம் பாரதத்து <br/>
விண்ணின் மீது ஏற விசயன் தேர் ஊர்ந்தானை <br/>
நண்ணி நான் நாடி நறையூரில் கண்டேனே             	(8)<br/>
 	 	<br/>
1526  பொங்கு ஏறு நீள் சோதிப் பொன் ஆழி-தன்னோடும் <br/>
சங்கு ஏறு கோலத் தடக் கைப் பெருமானை <br/>
கொங்கு ஏறு சோலைக் குடந்தைக் கிடந்தானை <br/>
நம் கோனை நாடி நறையூரில் கண்டேனே             	(9)<br/>
 	 	<br/>
1527  மன்னும் மதுரை வசுதேவர் வாழ் முதலை <br/>
நல் நறையூர் நின்ற நம்பியை வம்பு அவிழ் தார் <br/>
கல் நவிலும் தோளான் கலியன் ஒலி வல்லார் <br/>
பொன்-உலகில் வானவர்க்குப் புத்தேளிர் ஆகுவரே             	(10)<br/>
---------<br/>
<br/>
<strong>   59. திருநறையூர்: 6</strong>   <br/>
<br/>
1528  பெடை அடர்த்த மட அன்னம் பிரியாது மலர்க் கமல <br/>
மடல் எடுத்து மது நுகரும் வயல் உடுத்த திருநறையூர்- <br/>
முடை அடர்த்த சிரம் ஏந்தி மூவுலகும் பலி திரிவோன் <br/>
இடர் கெடுத்த திருவாளன் இணை-அடியே அடை நெஞ்சே            	(1)<br/>
 	 	<br/>
1529  கழி ஆரும் கன சங்கம் கலந்து எங்கும் நிறைந்து ஏறி <br/>
வழி ஆர முத்து ஈன்று வளம் கொடுக்கும் திருநறையூர்- <br/>
பழி ஆரும் விறல் அரக்கன் பரு முடிகள்-அவை சிதற <br/>
அழல் ஆரும் சரம் துரந்தான் அடி-இணையே அடை நெஞ்சே             	(2)<br/>
 	 	<br/>
1530  சுளை கொண்ட பலங்கனிகள் தேன் பாய கதலிகளின் <br/>
திளை கொண்ட பழம் கெழுமித் திகழ் சோலைத் திருநறையூர்- <br/>
வளை கொண்ட வண்ணத்தன் பின் தோன்றல் மூவுலகோடு <br/>
அளை வெண்ணெய் உண்டான்-தன்-அடி-இணையே அடை நெஞ்சே             	(3)<br/>
 	 	<br/>
1531  துன்று ஒளித் துகில் படலம் துன்னி எங்கும் மாளிகைமேல் <br/>
நின்று ஆர வான் மூடும் நீள் செல்வத் திருநறையூர்- <br/>
மன்று ஆரக் குடம் ஆடி வரை எடுத்து மழை தடுத்த <br/>
குன்று ஆரும் திரள் தோளன் குரை கழலே அடை நெஞ்சே             	(4)<br/>
 	 	<br/>
1532  அகில் குறடும் சந்தனமும் அம் பொன்னும் அணி முத்தும் <br/>
மிகக் கொணர்ந்து திரை உந்தும் வியன் பொன்னித் திருநறையூர்- <br/>
பகல் கரந்த சுடர் ஆழிப் படையான் இவ் உலகு ஏழும் <br/>
புகக் கரந்த திரு வயிற்றன் பொன்-அடியே அடை நெஞ்சே             	(5)<br/>
 	 	<br/>
1533  பொன் முத்தும் அரி உகிரும் புழைக் கை மா கரிக் கோடும் <br/>
மின்னத் தண் திரை உந்தும் வியன் பொன்னித் திருநறையூர்- <br/>
மின் ஒத்த நுண் மருங்குல் மெல்-இயலைத் திரு மார்வில் <br/>
மன்ன தான் வைத்து உகந்தான் மலர் அடியே அடை நெஞ்சே             	(6)<br/>
 	 	<br/>
1534  சீர் தழைத்த கதிர்ச் செந்நெல் செங் கமலத்து இடை இடையில் <br/>
பார் தழைத்துக் கரும்பு ஓங்கிப் பயன் விளைக்கும் திருநறையூர்- <br/>
கார் தழைத்த திரு உருவன் கண்ண-பிரான் விண்ணவர்-கோன் <br/>
தார் தழைத்த துழாய் முடியன் தளிர் அடியே அடை நெஞ்சே             	(7)<br/>
 	 	<br/>
1535  குலை ஆர்ந்த பழுக் காயும் பசுங் காயும் பாளை முத்தும் <br/>
தலை ஆர்ந்த இளங் கமுகின் தடஞ் சோலைத் திருநறையூர்- <br/>
மலை ஆர்ந்த கோலம் சேர் மணி மாடம் மிக மன்னி <br/>
நிலை ஆர நின்றான்-தன் நீள் கழலே அடை நெஞ்சே             	(8)<br/>
 	 	<br/>
1536  மறை ஆரும் பெரு வேள்விக் கொழும் புகை போய் வளர்ந்து எங்கும் <br/>
நிறை ஆர வான் மூடும் நீள் செல்வத் திருநறையூர்- <br/>
பிறை ஆரும் சடையானும் பிரமனும் முன் தொழுது ஏத்த <br/>
இறை ஆகி நின்றான் தன் இணை-அடியே அடை நெஞ்சே             	(9)<br/>
 	 	<br/>
1537  திண் களக மதிள் புடை சூழ் திருநறையூர் நின்றானை <br/>
வண் களகம் நிலவு எறிக்கும் வயல் மங்கை நகராளன் <br/>
பண்கள் அகம் பயின்ற சீர்ப் பாடல்-இவை பத்தும் வல்லார் <br/>
விண்கள் அகத்து இமையவர் ஆய் வீற்றிருந்து வாழ்வாரே             	(10)<br/>
----------<br/>
<br/>
<strong>   60. திருநறையூர்: 7</strong>   <br/>
<br/>
1538  கிடந்த நம்பி குடந்தை மேவி கேழல் ஆய் உலகை <br/>
இடந்த நம்பி எங்கள் நம்பி எறிஞர் அரண் அழியக் <br/>
கடந்த நம்பி கடி ஆர் இலங்கை உலகை ஈர் அடியால் <br/>
நடந்த நம்பி நாமம் சொல்லில்-நமோ நாராயணமே             	(1)<br/>
 	 	<br/>
1539  விடம்-தான் உடைய அரவம் வெருவ செருவில் முன நாள் முன் <br/>
தடந் தாமரை நீர்ப் பொய்கை புக்கு மிக்க தாள் ஆளன் <br/>
இடந்தான் வையம் கேழல் ஆகி உலகை ஈர் அடியால் <br/>
நடந்தானுடைய நாமம் சொல்லில்-நமோ நாராயணமே             	(2)<br/>
 	 	<br/>
1540  பூணாது அனலும் தறுகண் வேழம் மறுக வளை மருப்பைப் <br/>
பேணான் வாங்கி அமுதம் கொண்ட பெருமான் திரு மார்வன் <br/>
பாணா வண்டு முரலும் கூந்தல் ஆய்ச்சி தயிர் வெண்ணெய் <br/>
நாணாது உண்டான் நாமம் சொல்லில்-நமோ நாராயணமே             	(3)<br/>
 	 	<br/>
1541  கல் ஆர் மதிள் சூழ் கச்சி நகருள் நச்சி பாடகத்துள் <br/>
எல்லா உலகும் வணங்க இருந்த அம்மான் இலங்கைக்கோன் <br/>
வல் ஆள் ஆகம் வில்லால் முனிந்த எந்தை விபீடணற்கு <br/>
நல்லானுடைய நாமம் சொல்லில்-நமோ நாராயணமே             	(4)<br/>
 	 	<br/>
1542  குடையா வரையால் நிரை முன் காத்த பெருமான் மருவாத <br/>
விடை-தான் ஏழும் வென்றான் கோவல் நின்றான் தென் இலங்கை <br/>
அடையா அரக்கர் வீயப் பொருது மேவி வெம் கூற்றம் <br/>
நடையா உண்ணக் கண்டான் நாமம்-நமோ நாராயணமே             	(5)<br/>
 	 	<br/>
1543  கான எண்கும் குரங்கும் முசுவும் படையா அடல் அரக்கர் <br/>
மானம் அழித்து நின்ற வென்றி அம்மான் எனக்கு என்றும் <br/>
தேனும் பாலும் அமுதும் ஆய திருமால் திருநாமம்- <br/>
நானும் சொன்னேன் நமரும் உரைமின்-நமோ நாராயணமே             	(6)<br/>
 	 	<br/>
1544  நின்ற வரையும் கிடந்த கடலும் திசையும் இரு நிலனும் <br/>
ஒன்றும் ஒழியா வண்ணம் எண்ணி நின்ற அம்மானார் <br/>
குன்று குடையா எடுத்த அடிகளுடைய திருநாமம்- <br/>
நன்று காண்மின் தொண்டீர் சொன்னேன்-நமோ நாராயணமே            	(7)<br/>
 	 	<br/>
1545  கடுங் கால் மாரி கல்லே பொழிய அல்லே எமக்கு என்று <br/>
படுங்கால் நீயே சரண் என்று ஆயர் அஞ்ச அஞ்சாமுன் <br/>
நெடுங்கால் குன்றம் குடை ஒன்று ஏந்தி நிரையைச் சிரமத்தால் <br/>
நடுங்கா வண்ணம் காத்தான் நாமம்-நமோ நாராயணமே             	(8)<br/>
 	 	<br/>
1546  பொங்கு புணரிக் கடல் சூழ் ஆடை நில மா மகள் மலர் மா <br/>
மங்கை பிரமன் சிவன் இந்திரன் வானவர் நாயகர் ஆய <br/>
எங்கள் அடிகள் இமையோர் தலைவருடைய திருநாமம்- <br/>
நங்கள் வினைகள் தவிர உரைமின்-நமோ நாராயணமே             	(9)<br/>
 	 	<br/>
1547  வாவித் தடம் சூழ் மணி முத்தாற்று நறையூர் நெடுமாலை <br/>
நாவில் பரவி நெஞ்சில் கொண்டு நம்பி நாமத்தை <br/>
காவித் தடங் கண் மடவார் கேள்வன் கலியன் ஒலி மாலை <br/>
மேவிச் சொல்ல வல்லார் பாவம் நில்லா வீயுமே             	(10)<br/>
----------<br/>
<br/>
<strong>   61. திருநறையூர்: 8</strong>   <br/>
<br/>
1548  கறவா மட நாகு தன் கன்று உள்ளினால்போல் <br/>
மறவாது அடியேன் உன்னையே அழைக்கின்றேன்- <br/>
நறவு ஆர் பொழில் சூழ் நறையூர் நின்ற நம்பி <br/>
பிறவாமை எனைப் பணி-எந்தை பிரானே             	(1)<br/>
 	 	<br/>
1549  வற்றா முதுநீரொடு மால் வரை ஏழும் <br/>
துற்று ஆக முன் துற்றிய தொல் புகழோனே <br/>
அற்றேன் அடியேன் உன்னையே அழைக்கின்றேன் <br/>
பெற்றேன் அருள் தந்திடு-என் எந்தை பிரானே             	(2)<br/>
 	 	<br/>
1550  தாரேன் பிறர்க்கு உன் அருள் என்னிடை வைத்தாய் <br/>
ஆரேன் அதுவே பருகிக் களிக்கின்றேன்- <br/>
கார் ஏய் கடலே மலையே திருக்கோட்டி <br/>
ஊரே உகந்தாயை உகந்து அடியேனே             	(3)<br/>
 	 	<br/>
1551  புள் வாய் பிளந்த புனிதா என்று அழைக்க <br/>
உள்ளே நின்று என் உள்ளம் குளிரும் ஒருவா <br/>
கள்வா கடல்மல்லைக் கிடந்த கரும்பே <br/>
வள்ளால் உன்னை எங்ஙனம் நான் மறக்கேனே?             	(4)<br/>
 	 	<br/>
1552  வில் ஏர் நுதல் நெடுங் கண்ணியும் நீயும் <br/>
கல் ஆர் கடுங் கானம் திரிந்த களிறே <br/>
நல்லாய் நர நாரணனே எங்கள் நம்பி <br/>
சொல்லாய்-உன்னை யான் வணங்கித் தொழும் ஆறே             	(5)<br/>
 	 	<br/>
1553  பனி ஏய் பரங் குன்றின் பவளத் திரளே <br/>
முனியே திருமூழிக்களத்து விளக்கே <br/>
இனியாய் தொண்டரோம் பருகும் இன் அமுது ஆய <br/>
கனியே உன்னைக் கண்டுகொண்டு உய்ந்தொழிந்தேனே             	(6)<br/>
 	 	<br/>
1554  கதியேல் இல்லை நின் அருள் அல்லது எனக்கு <br/>
நிதியே திருநீர்மலை நித்திலத் தொத்தே <br/>
பதியே பரவித் தொழும் தொண்டர்-தமக்குக் <br/>
கதியே உன்னைக் கண்டுகொண்டு உய்ந்தொழிந்தேனே             	(7)<br/>
 	 	<br/>
1555  அத்தா அரியே என்று உன்னை அழைக்க <br/>
பித்தா என்று பேசுகின்றார் பிறர் என்னை <br/>
முத்தே மணி மாணிக்கமே முளைக்கின்ற <br/>
வித்தே உன்னை எங்ஙனம் நான் விடுகேனே             	(8)<br/>
 	 	<br/>
1556  தூயாய் சுடர் மா மதிபோல் உயிர்க்கு எல்லாம் <br/>
தாய் ஆய் அளிக்கின்ற தண் தாமரைக் கண்ணா <br/>
ஆயா அலை நீர் உலகு ஏழும் முன் உண்ட <br/>
வாயா உன்னை எங்ஙனம் நான் மறக்கேனே             	(9)<br/>
 	 	<br/>
1557  வண்டு ஆர் பொழில் சூழ் நறையூர் நம்பிக்கு என்றும் <br/>
தொண்டு ஆய் கலியன் ஒலிசெய் தமிழ்-மாலை <br/>
தொண்டீர் இவை பாடுமின் பாடி நின்று ஆட <br/>
உண்டே விசும்பு உம்-தமக்கு இல்லை துயரே             	(10)<br/>
----------<br/>
<br/>
<strong>   62. திருநறையூர்: 9</strong>   <br/>
<br/>
1558  புள் ஆய் ஏனமும் ஆய் புகுந்து என்னை உள்ளம் கொண்ட <br/>
கள்வா என்றலும் என் கண்கள் நீர்கள் சோர்தருமால் <br/>
உள்ளே நின்று உருகி நெஞ்சம் உன்னை உள்ளியக்கால் <br/>
நள்ளேன் உன்னை அல்லால் நறையூர் நின்ற நம்பீயோ             	(1)<br/>
 	 	<br/>
1559  ஓடா ஆள் அரியின் உரு ஆய் மருவி என்-தன் <br/>
மாடே வந்து அடியேன் மனம் கொள்ள வல்ல மைந்தா <br/>
பாடேன் தொண்டர்-தம்மைக் கவிதைப் பனுவல்கொண்டு <br/>
நாடேன் உன்னை அல்லால் நறையூர் நின்ற நம்பீயோ             	(2)<br/>
 	 	<br/>
1560  எம்மானும் எம் அனையும் என்னைப் பெற்று ஒழிந்ததற்பின் <br/>
அம்மானும் அம்மனையும் அடியேனுக்கு ஆகி நின்ற <br/>
நல் மான ஒண் சுடரே நறையூர் நின்ற நம்பீ உன் <br/>
மைம் மான வண்ணம் அல்லால் மகிழ்ந்து ஏத்தமாட்டேனே             	(3)<br/>
 	 	<br/>
1561  சிறியாய் ஓர் பிள்ளையும் ஆய் உலகு உண்டு ஓர் ஆல் இலைமேல் <br/>
உறைவாய் என் நெஞ்சின் உள்ளே உறைவாய் உறைந்தது-தான் <br/>
அறியாது இருந்தறியேன் அடியேன்-அணி வண்டு கிண்டும் <br/>
நறை வாரும் பொழில் சூழ் நறையூர் நின்ற நம்பீயோ             	(4)<br/>
 	 	<br/>
1562  நீண்டாயை வானவர்கள் நினைந்து ஏத்திக் காண்பு அரிதால் <br/>
ஆண்டாய் என்று ஆதரிக்கப்படுவாய்க்கு நான் அடிமை <br/>
பூண்டேன் என் நெஞ்சின் உள்ளே புகுந்தாயைப் போகல் ஒட்டேன் <br/>
நான்-தான் உனக்கு ஒழிந்தேன்-நறையூர் நின்ற நம்பீயோ             	(5)<br/>
 	 	<br/>
1563  எம் தாதை தாதை அப்பால் எழுவர் பழ அடிமை <br/>
வந்தார் என் நெஞ்சின் உள்ளே வந்தாயைப் போகல் ஒட்டேன் <br/>
அந்தோ!-என் ஆர் உயிரே அரசே அருள் எனக்கு <br/>
நந்தாமல் தந்த எந்தாய் நறையூர் நின்ற நம்பீயோ             	(6)<br/>
 	 	<br/>
1564  மன் அஞ்ச ஆயிரம் தோள் மழுவில் துணித்த மைந்தா <br/>
என் நெஞ்சத்துள் இருந்து இங்கு இனிப் போய்ப் பிறர் ஒருவர் <br/>
வல் நெஞ்சம் புக்கு இருக்க ஒட்டேன் வளைத்து வைத்தேன்- <br/>
நல் நெஞ்ச அன்னம் மன்னும் நறையூர் நின்ற நம்பீயோ             	(7)<br/>
 	 	<br/>
1565  எப்போதும் பொன் மலர் இட்டு இமையோர் தொழுது தங்கள் <br/>
கைப்போது கொண்டு இறைஞ்சி கழல்மேல் வணங்க நின்றாய் <br/>
இப்போது என் நெஞ்சின் உள்ளே புகுந்தாயைப் போகல் ஒட்டேன்- <br/>
நல் போது வண்டு கிண்டும் நறையூர் நின்ற நம்பீயோ             	(8)<br/>
 	 	<br/>
1566  ஊன் நேர் ஆக்கை-தன்னை உழந்து ஓம்பி வைத்தமையால் <br/>
யான் ஆய் என்-தனக்கு ஆய் அடியேன் மனம் புகுந்த <br/>
தேனே தீங் கரும்பின் தெளிவே என் சிந்தை-தன்னால் <br/>
நானே எய்தப் பெற்றேன்-நறையூர் நின்ற நம்பீயோ             	(9)<br/>
 	 	<br/>
1567  நல் நீர் வயல் புடை சூழ் நறையூர் நின்ற நம்பியைக் <br/>
கல் நீர மால் வரைத் தோள் கலிகன்றி மங்கையர்-கோன் <br/>
சொல் நீர சொல்-மாலை சொல்லுவார்கள் சூழ் விசும்பில் <br/>
நல் நீர்மையால் மகிழ்ந்து நெடுங் காலம் வாழ்வாரே             	(10)<br/>
----------<br/>
<br/>
<strong>   63. திருநறையூர்: 10</strong>   <br/>
<br/>
1568  சின இல் செங் கண் அரக்கர் உயிர் மாளச் <br/>
      செற்ற வில்லி என்று கற்றவர் தம்தம் <br/>
மனமுள் கொண்டு என்றும் எப்போதும் நின்று ஏத்தும் <br/>
      மா முனியை மரம் ஏழ் எய்த மைந்தனை <br/>
நனவில் சென்று ஆர்க்கும் நண்ணற்கு அரியானை <br/>
      நான் அடியேன் நறையூர் நின்ற நம்பியைக் <br/>
கனவில் கண்டேன் இன்று கண்டமையால் என் <br/>
      கண்-இணைகள் களிப்பக் களித்தேனே             	(1)<br/>
 	 	<br/>
1569  தாய் நினைந்த கன்றே ஒக்க என்னையும் <br/>
      தன்னையே நினைக்கச் செய்து தான் எனக்கு <br/>
ஆய் நினைந்து அருள் செய்யும் அப்பனை <br/>
      அன்று இவ் வையகம் உண்டு உமிழ்ந்திட்ட <br/>
வாயனை மகரக் குழைக் காதனை <br/>
      மைந்தனை மதிள் கோவல் இடைகழி <br/>
ஆயனை அமரர்க்கு அரி ஏற்றை என் <br/>
      அன்பனை அன்றி ஆதரியேனே             	(2)<br/>
 	 	<br/>
1570  வந்த நாள் வந்து என் நெஞ்சு இடம் கொண்டான் <br/>
      மற்று ஓர் நெஞ்சு அறியான் அடியேனுடைச் <br/>
சிந்தை ஆய் வந்து தென்புலர்க்கு என்னைச் <br/>
      சேர்கொடான் இது சிக்கெனப் பெற்றேன் <br/>
கொந்து உலாம் பொழில் சூழ் குடந்தைத் தலைக் <br/>
      கோவினை குடம் ஆடிய கூத்தனை <br/>
எந்தையை எந்தை தந்தை தம்மானை <br/>
      எம்பிரானை-எத்தால் மறக்கேனே?             	(3)<br/>
 	 	<br/>
1571  உரங்களால் இயன்ற மன்னர் மாள <br/>
      பாரதத்து ஒரு தேர் ஐவர்க்கு ஆய்ச் சென்று <br/>
இரங்கி ஊர்ந்து அவர்க்கு இன் அருள் செய்யும் <br/>
      எம்பிரானை வம்பு ஆர் புனல் காவிரி <br/>
அரங்கம் ஆளி என் ஆளி விண் ஆளி <br/>
      ஆழி சூழ் இலங்கை மலங்கச் சென்று <br/>
சரங்கள் ஆண்ட தன் தாமரைக் கண்ணனுக்கு <br/>
      அன்றி என் மனம் தாழ்ந்து நில்லாதே            	(4)<br/>
 	 	<br/>
1572  ஆங்கு வெம் நரகத்து அழுந்தும்போது <br/>
      அஞ்சேல் என்று அடியேனை அங்கே வந்து <br/>
தாங்கு தாமரை அன்ன பொன் ஆர் அடி <br/>
      எம்பிரானை உம்பர்க்கு அணி ஆய் நின்ற <br/>
வேங்கடத்து அரியை பரி கீறியை <br/>
      வெண்ணெய் உண்டு உரலினிடை ஆப்புண்ட <br/>
தீங் கரும்பினை தேனை நன் பாலினை <br/>
      அன்றி என் மனம் சிந்தை செய்யாதே             	(5)<br/>
 	 	<br/>
1573  எள் தனைப்பொழுது ஆகிலும் என்றும் <br/>
      என் மனத்து அகலாது இருக்கும் புகழ் <br/>
தட்டு அலர்த்த பொன்னே அலர் கோங்கின் <br/>
      தாழ் பொழில் திருமாலிருஞ்சோலை அம் <br/>
கட்டியை கரும்பு ஈன்ற இன் சாற்றை <br/>
      காதலால் மறை நான்கும் முன் ஓதிய <br/>
பட்டனை பரவைத் துயில் ஏற்றை என் <br/>
      பண்பனை அன்றி பாடல் செய்யேனே             	(6)<br/>
 	 	<br/>
1574  பண்ணின் இன் மொழி யாழ் நரம்பில் பெற்ற <br/>
      பாலை ஆகி இங்கே புகுந்து என் <br/>
கண்ணும் நெஞ்சும் வாயும் இடம் கொண்டான் <br/>
      கொண்ட பின் மறையோர் மனம் தன் உள் <br/>
விண் உளார் பெருமானை எம்மானை <br/>
      வீங்கு நீர் மகரம் திளைக்கும் கடல் <br/>
வண்ணன் மா மணி வண்ணன் எம் அண்ணல் <br/>
      வண்ணமே அன்றி வாய் உரையாதே             	(7)<br/>
 	 	<br/>
1575  இனி எப் பாவம் வந்து எய்தும் சொல்லீர் எமக்கு-<br/>
      இம்மையே அருள்பெற்றமையால் அடும் <br/>
துனியைத் தீர்த்து இன்பமே தருகின்றது ஓர் <br/>
      தோற்றத் தொல் நெறியை வையம் தொழப்படும் <br/>
முனியை வானவரால் வணங்கப்படும் <br/>
      முத்தினை பத்தர்-தாம் நுகர்கின்றது ஓர் <br/>
கனியை காதல் செய்து என் உள்ளம் கொண்ட <br/>
      கள்வனை-இன்று கண்டுகொண்டேனே             	(8)<br/>
 	 	<br/>
1576  என் செய்கேன் அடியேன் உரையீர் இதற்கு <br/>
      என்றும் என் மனத்தே இருக்கும் புகழ்த் <br/>
தஞ்சை ஆளியை பொன்பெயரோன் நெஞ்சம் <br/>
      அன்று இடந்தவனை தழலே புரை <br/>
மின் செய் வாள் அரக்கன் நகர் பாழ்பட <br/>
      சூழ் கடல் சிறை வைத்து இமையோர் தொழும் <br/>
பொன் செய் மால் வரையை மணிக் குன்றினை <br/>
      அன்றி என் மனம் போற்றி என்னாதே             	(9)<br/>
 	 	<br/>
1577  தோடு விண்டு அலர் பூம் பொழில் மங்கையர் <br/>
      தோன்றல் வாள் கலியன் திரு ஆலி <br/>
நாடன் நல் நறையூர் நின்ற நம்பி-தன் <br/>
      நல்ல மா மலர்ச் சேவடி சென்னியில் <br/>
சூடியும் தொழுதும் எழுந்து ஆடியும் <br/>
      தொண்டர்கட்கு அவன் சொன்ன சொல்-மாலைப் <br/>
பாடல் பத்து-இவை பாடுமின் தொண்டீர் <br/>
      பாட நும்மிடைப் பாவம் நில்லாவே             	(10)<br/>
-------<br/>
<br/>

<strong>   64. திருச்சேறை</strong>   <br/>
<br/>
1578  கண் சோர வெம் குருதி வந்து இழிய <br/>
      வெம் தழல்போல் கூந்தலாளை <br/>
மண் சேர முலை உண்ட மா மதலாய் <br/>
      வானவர்-தம் கோவே என்று <br/>
விண் சேரும் இளந் திங்கள் அகடு உரிஞ்சு <br/>
      மணி மாடம் மல்கு செல்வத் <br/>
தண் சேறை எம் பெருமான் தாள் தொழுவார் <br/>
      காண்மின்-என் தலைமேலாரே            	(1)<br/>
 	 	<br/>
1579  அம் புருவ வரி நெடுங் கண் அலர்-மகளை <br/>
      வரை அகலத்து அமர்ந்து மல்லல் <br/>
கொம்பு உருவ விளங்கனிமேல் இளங் கன்று <br/>
      கொண்டு எறிந்த கூத்தர் போலாம் <br/>
வம்பு அலரும் தண் சோலை வண் சேறை <br/>
      வான் உந்து கோயில் மேய <br/>
எம் பெருமான் தாள் தொழுவார் எப்பொழுதும் <br/>
      என் மனத்தே இருக்கின்றாரே             	(2)<br/>
 	 	<br/>
1580  மீது ஓடி வாள் எயிறு மின் இலக <br/>
      முன் விலகும் உருவினாளைக் <br/>
காதோடு கொடி மூக்கு அன்று உடன் அறுத்த <br/>
      கைத்தலத்தா என்று நின்று <br/>
தாதோடு வண்டு அலம்பும் தண் சேறை <br/>
      எம் பெருமான் தாளை ஏத்தி <br/>
போதோடு புனல் தூவும் புண்ணியரே <br/>
      விண்ணவரின் பொலிகின்றாரே             	(3)<br/>
 	 	<br/>
1581  தேர் ஆளும் வாள் அரக்கன் தென் இலங்கை <br/>
      வெம் சமத்துப் பொன்றி வீழ <br/>
போர் ஆளும் சிலை-அதனால் பொரு கணைகள் <br/>
      போக்குவித்தாய் என்று நாளும் <br/>
தார் ஆளும் வரை மார்பன் தண் சேறை <br/>
      எம் பெருமான் உம்பர் ஆளும் <br/>
பேராளன் பேர் ஓதும் பெரியோரை <br/>
      ஒருகாலும் பிரிகிலேனே             	(4)<br/>
 	 	<br/>
1582  வந்திக்கும் மற்றவர்க்கும் மாசு உடம்பின் <br/>
      வல் அமணர் தமக்கும் அல்லேன் <br/>
முந்திச் சென்று அரி உரு ஆய் இரணியனை <br/>
      முரண் அழித்த முதல்வர்க்கு அல்லால்- <br/>
சந்தப் பூ மலர்ச் சோலைத் தண் சேறை <br/>
      எம் பெருமான் தாளை நாளும் <br/>
சிந்திப்பார்க்கு என் உள்ளம் தேன் ஊறி <br/>
      எப்பொழுதும் தித்திக்குமே             	(5)<br/>
 	 	<br/>
1583  பண்டு ஏனம் ஆய் உலகை அன்று இடந்த <br/>
      பண்பாளா என்று நின்று <br/>
தொண்டு ஆனேன் திருவடியே துணை அல்லால் <br/>
      துணை இலேன் சொல்லுகின்றேன் <br/>
வண்டு ஏந்தும் மலர்ப் புறவின் வண் சேறை <br/>
      எம் பெருமான் அடியார்-தம்மைக் <br/>
கண்டேனுக்கு இது காணீர்-என் நெஞ்சும் <br/>
      கண் இணையும் களிக்கும் ஆறே             	(6)<br/>
 	 	<br/>
1584  பை விரியும் வரி அரவில் படு கடலுள் <br/>
      துயில் அமர்ந்த பண்பா என்றும் <br/>
மை விரியும் மணி வரைபோல் மாயவனே <br/>
      என்று என்றும் வண்டு ஆர் நீலம் <br/>
செய் விரியும் தண் சேறை எம் பெருமான் <br/>
      திரு வடிவைச் சிந்தித்தேற்கு என் <br/>
ஐ அறிவும் கொண்டானுக்கு ஆள் ஆனார்க்கு <br/>
      ஆள் ஆம்-என் அன்பு-தானே             	(7)<br/>
 	 	<br/>
1585  உண்ணாது வெம் கூற்றம் ஓவாத <br/>
      பாவங்கள் சேரா-மேலை <br/>
விண்ணோரும் மண்ணோரும் வந்து இறைஞ்சும் <br/>
      மென் தளிர்போல் அடியினானை <br/>
பண் ஆர வண்டு இயம்பும் பைம் பொழில் சூழ் <br/>
      தண் சேறை அம்மான்-தன்னை <br/>
கண் ஆரக் கண்டு உருகி கை ஆரத் <br/>
      தொழுவாரைக் கருதுங்காலே             	(8)<br/>
 	 	<br/>
1586  கள்ளத்தேன் பொய் அகத்தேன் ஆதலால் <br/>
      போது ஒருகால் கவலை என்னும் <br/>
வெள்ளத்தேற்கு என்கொலோ?-விளை வயலுள் <br/>
      கரு நீலம் களைஞர் தாளால் <br/>
தள்ள தேன் மணம் நாறும் தண் சேறை <br/>
      எம் பெருமான் தாளை நாளும் <br/>
உள்ளத்தே வைப்பாருக்கு இது காணீர்-<br/>
      என் உள்ளம் உருகும் ஆறே             	(9)<br/>
 	 	<br/>
1587  பூ மாண் சேர் கருங் குழலார்போல் நடந்து <br/>
      வயல் நின்ற பெடையோடு அன்னம் <br/>
தேமாவின் இன் நிழலில் கண் துயிலும் <br/>
      தண் சேறை அம்மான்-தன்னை <br/>
வா மான் தேர்ப் பரகாலன் கலிகன்றி <br/>
      ஒலி மாலை கொண்டு தொண்டீர் <br/>
தூ மாண் சேர் பொன் அடிமேல் சூட்டுமின்-நும் <br/>
      துணைக் கையால் தொழுது நின்றே             	(10)<br/>
---------- <br/>
<br/>
<strong>   65. திருவழுந்தூர்: 1</strong>   <br/>
<br/>
1588  தந்தை காலில் பெரு விலங்கு தாள் அவிழ நள் இருட்கண் <br/>
வந்த எந்தை பெருமானார் மருவி நின்ற ஊர்போலும்- <br/>
முந்தி வானம் மழை பொழியும் மூவா உருவின் மறையாளர் <br/>
அந்தி மூன்றும் அனல் ஓம்பும் அணி ஆர் வீதி அழுந்தூரே             	(1)<br/>
 	 	<br/>
1589  பாரித்து எழுந்த படை மன்னர்-தம்மை மாள பாரதத்து <br/>
தேரில் பாகன் ஆய் ஊர்ந்த தேவ-தேவன் ஊர்போலும்- <br/>
நீரில் பணைத்த நெடு வாளைக்கு அஞ்சிப் போன குருகு இனங்கள் <br/>
ஆரல் கவுளோடு அருகு அணையும் அணி ஆர் வயல் சூழ் அழுந்தூரே            	(2)<br/>
 	 	<br/>
1590  செம் பொன் மதிள் சூழ் தென் இலங்கைக்கு இறைவன் சிரங்கள் ஐ இரண்டும் <br/>
உம்பர் வாளிக்கு இலக்கு ஆக உதிர்த்த உரவோன் ஊர்போலும்- <br/>
கொம்பில் ஆர்ந்த மாதவிமேல் கோதி மேய்ந்த வண்டு இனங்கள் <br/>
அம்பு அராவும் கண் மடவார் ஐம்பால் அணையும் அழுந்தூரே             	(3)<br/>
 	 	<br/>
1591  வெள்ளத்துள் ஓர் ஆல் இலைமேல் மேவி அடியேன் மனம் புகுந்து என் <br/>
உள்ளத்துள்ளும் கண்ணுள்ளும் நின்றார் நின்ற ஊர்போலும்- <br/>
புள்ளுப் பிள்ளைக்கு இரை தேடிப் போன காதல் பெடையோடும் <br/>
அள்ளல் செறுவில் கயல் நாடும் அணி ஆர் வயல் சூழ் அழுந்தூரே            	(4)<br/>
 	 	<br/>
1592  பகலும் இரவும் தானே ஆய் பாரும் விண்ணும் தானே ஆய் <br/>
நிகரில் சுடர் ஆய் இருள் ஆகி நின்றார் நின்ற ஊர்போலும்- <br/>
துகிலின் கொடியும் தேர்த் துகளும் துன்னி மாதர் கூந்தல்வாய் <br/>
அகிலின் புகையால் முகில் ஏய்க்கும் அணி ஆர் வீதி அழுந்தூரே            	(5)<br/>
 	 	<br/>
1593  ஏடு இலங்கு தாமரைபோல் செவ்வாய் முறுவல் செய்தருளி <br/>
மாடு வந்து என் மனம் புகுந்து நின்றார் நின்ற ஊர்போலும்- <br/>
நீடு மாடத் தனிச் சூலம் போழக் கொண்டல் துளி தூவ <br/>
ஆடல் அரவத்து ஆர்ப்பு ஓவா அணி ஆர் வீதி அழுந்தூரே             	(6)<br/>
 	 	<br/>
1594  மாலைப் புகுந்து மலர்-அணைமேல் வைகி அடியேன் மனம் புகுந்து என் <br/>
நீலக் கண்கள் பனி மல்க நின்றார் நின்ற ஊர்போலும்- <br/>
வேலைக் கடல்போல் நெடு வீதி விண் தோய் சுதை வெண் மணி மாடத்து <br/>
ஆலைப் புகையால் அழல் கதிரை மறைக்கும் வீதி அழுந்தூரே             	(7)<br/>
 	 	<br/>
1595  வஞ்சி மருங்குல் இடை நோவ மணந்து நின்ற கனவகத்து என் <br/>
நெஞ்சு நிறையக் கைகூப்பி நின்றார் நின்ற ஊர்போலும்- <br/>
பஞ்சி அன்ன மெல் அடி நல் பாவைமார்கள் ஆடகத்தின் <br/>
அம் சிலம்பின் ஆர்ப்பு ஓவா அணி ஆர் வீதி அழுந்தூரே             	(8)<br/>
 	 	<br/>
1596  என் ஐம்புலனும் எழிலும் கொண்டு இங்கே நெருநல் எழுந்தருளி <br/>
பொன் அம் கலைகள் மெலிவு எய்த போன புனிதர் ஊர்போலும்- <br/>
மன்னும் முது நீர் அரவிந்த மலர்மேல் வரி வண்டு இசை பாட <br/>
அன்னம் பெடையோடு உடன் ஆடும் அணி ஆர் வயல் சூழ் அழுந்தூரே            	(9)<br/>
 	 	<br/>
1597  நெல்லில் குவளை கண் காட்ட நீரில் குமுதம் வாய் காட்ட <br/>
அல்லிக் கமலம் முகம் காட்டும் கழனி அழுந்தூர் நின்றானை <br/>
வல்லிப் பொதும்பில் குயில் கூவும் மங்கை வேந்தன் பரகாலன் <br/>
சொல்லில் பொலிந்த தமிழ்-மாலை சொல்ல பாவம் நில்லாவே 10<br/>
--------<br/>
<br/>
<strong>   66. திருவழுந்தூர்: 2</strong>   <br/>
<br/>
1598  நெல்லில் குவளை கண் காட்ட நீரில் குமுதம் வாய் காட்ட <br/>
அல்லிக் கமலம் முகம் காட்டும் கழனி அழுந்தூர் நின்றானை <br/>
வல்லிப் பொதும்பில் குயில் கூவும் மங்கை வேந்தன் பரகாலன் <br/>
சொல்லில் பொலிந்த தமிழ்-மாலை சொல்ல பாவம் நில்லாவே             	(10)<br/>
 	 	<br/>
1599  சிங்கம்-அது ஆய் அவுணன் திறல் ஆகம் முன் கீண்டு உகந்த <br/>
சங்கம் இடத்தானை தழல் ஆழி வலத்தானை <br/>
செங் கமலத்து அயன் அனையார் தென் அழுந்தையில் மன்னி நின்ற <br/>
அம் கமலக் கண்ணனை-அடியேன் கண்டுகொண்டேனே             	(1)<br/>
 	 	<br/>
1600  கோ ஆனார் மடியக் கொலை ஆர் மழுக் கொண்டருளும் <br/>
மூவா வானவனை முழு நீர் வண்ணனை அடியார்க்கு <br/>
ஆஆ என்று இரங்கித் தென் அழுந்தையில் மன்னி நின்ற <br/>
தேவாதிதேவனை-யான் கண்டுகொண்டு திளைத்தேனே             	(2)<br/>
 	 	<br/>
1601  உடையானை ஒலி நீர் உலகங்கள் படைத்தானை <br/>
விடையான் ஓட அன்று விறல் ஆழி விசைத்தானை <br/>
அடையார் தென் இலங்கை அழித்தானை அணி அழுந்தூர் <br/>
உடையானை-அடியேன் அடைந்து உய்ந்துபோனேனே             	(3)<br/>
 	 	<br/>
1602  குன்றால் மாரி தடுத்தவனை குல வேழம் அன்று <br/>
பொன்றாமை அதனுக்கு அருள்செய்த போர் ஏற்றை <br/>
அன்று ஆவின் நறு நெய் அமர்ந்து உண்ட அணி அழுந்தூர் <br/>
நின்றானை-அடியேன் கண்டுகொண்டு நிறைந்தேனே             	(4)<br/>
 	 	<br/>
1603  கஞ்சனைக் காய்ந்தானை கண்ணமங்கையுள் நின்றானை <br/>
வஞ்சனப் பேய் முலையூடு உயிர் வாய் மடுத்து உண்டானை <br/>
செஞ்சொல் நான்மறையோர் தென் அழுந்தையில் மன்னி நின்ற <br/>
அஞ்சனக் குன்றம்-தன்னை-அடியேன் கண்டுகொண்டேனே             	(5)<br/>
 	 	<br/>
1604  பெரியானை அமரர் தலைவற்கும் பிரமனுக்கும் <br/>
உரி யானை உகந்தான்-அவனுக்கும் உணர்வதனுக்கு <br/>
அரியானை அழுந்தூர் மறையோர்கள் அடிபணியும் <br/>
கரியானை-அடியேன் கண்டுகொண்டு களித்தேனே             	(6)<br/>
 	 	<br/>
1605  திரு வாழ் மார்வன்-தன்னை திசை மண் நீர் எரி முதலா <br/>
உரு ஆய் நின்றவனை ஒலி சேரும் மாருதத்தை <br/>
அரு ஆய் நின்றவனை தென் அழுந்தையில் மன்னி நின்ற <br/>
கரு ஆர் கற்பகத்தை-கண்டுகொண்டு களித்தேனே             	(7)<br/>
 	 	<br/>
1606  நிலை ஆள் ஆக என்னை உகந்தானை நில மகள்-தன் <br/>
முலை ஆள் வித்தகனை முது நான்மறை வீதிதொறும் <br/>
அலை ஆர் கடல்போல் முழங்கும் தென் அழுந்தையில் மன்னிநின்ற <br/>
கலை ஆர் சொற்பொருளை-கண்டுகொண்டு களித்தேனே             	(8)<br/>
 	 	<br/>
1607  பேரானை குடந்தைப் பெருமானை இலங்கு ஒளி சேர் <br/>
வார் ஆர் வனமுலையாள் மலர்-மங்கை நாயகனை <br/>
ஆரா இன் அமுதை தென் அழுந்தையில் மன்னி நின்ற <br/>
கார் ஆர் கரு முகிலை-கண்டுகொண்டு களித்தேனே             	(9)<br/>
----------<br/>
<br/>
<strong>   67. திருவழுந்தூர்: 3</strong>   <br/>
<br/>
1608  திறல் முருகன் அனையார் தென் அழுந்தையில் மன்னி நின்ற <br/>
அற முதல்வன்-அவனை அணி ஆலியர்-கோன் மருவார் <br/>
கறை நெடு வேல் வலவன் கலிகன்றி சொல் ஐ இரண்டும் <br/>
முறை வழுவாமை வல்லார் முழுது ஆள்வர்-வான்-உலகே             	(10)<br/>
 	 	<br/>
1609  திருவுக்கும் திரு ஆகிய செல்வா <br/>
      தெய்வத்துக்கு அரசே செய்ய கண்ணா <br/>
உருவச் செஞ் சுடர் ஆழி வல்லானே <br/>
      உலகு உண்ட ஒருவா திரு மார்பா <br/>
ஒருவற்கு ஆற்றி உய்யும் வகை இன்றால் <br/>
      உடன் நின்று ஐவர் என்னுள் புகுந்து ஒழியாது <br/>
அருவித் தின்றிட அஞ்சி நின் அடைந்தேன்<br/>
      அழுந்தூர் மேல் திசை நின்ற அம்மானே             	(1)<br/>
 	 	<br/>
1610  பந்து ஆர் மெல் விரல் நல் வளைத் தோளி <br/>
      பாவை பூ-மகள்-தன்னொடும் உடனே <br/>
வந்தாய் என் மனத்தே மன்னி நின்றாய் <br/>
      மால் வண்ணா மழைபோல் ஒளி வண்ணா <br/>
சந்தோகா பௌழியா தைத்திரியா <br/>
      சாம வேதியனே நெடுமாலே <br/>
அந்தோ நின் அடி அன்றி மற்று அறியேன்-<br/>
      அழுந்தூர் மேல் திசை நின்ற அம்மானே            	(2)<br/>
 	 	<br/>
1611  நெய் ஆர் ஆழியும் சங்கமும் ஏந்தும் <br/>
      நீண்ட தோள் உடையாய் அடியேனைச் <br/>
செய்யாத உலகத்திடைச் செய்தாய் <br/>
      சிறுமைக்கும் பெருமைக்கும் உள் புகுந்து <br/>
பொய்யால் ஐவர் என் மெய் குடி ஏறிப் <br/>
      போற்றி வாழ்வதற்கு அஞ்சி நின் அடைந்தேன் <br/>
ஐயா நின் அடி அன்றி மற்று அறியேன்-<br/>
      அழுந்தூர் மேல் திசை நின்ற அம்மானே             	(3)<br/>
 	 	<br/>
1612  பரனே பஞ்சவன் பூழியன் சோழன் <br/>
      பார் மன்னர் மன்னர்-தாம் பணிந்து ஏத்தும் <br/>
வரனே மாதவனே மதுசூதா <br/>
      மற்று ஓர் நல் துணை நின் அலால் இலேன் காண் <br/>
      நரனே நாரணனே திருநறையூர் <br/>
      நம்பீ எம் பெருமான் உம்பர் ஆளும் <br/>
அரனே ஆதிவராகம் முன் ஆனாய் <br/>
      அழுந்தூர் மேல் திசை நின்ற அம்மானே             	(4)<br/>
 	 	<br/>
1613  விண்டான் விண் புக வெம் சமத்து அரி ஆய் <br/>
      பரியோன் மார்வு-அகம் பற்றிப் பிளந்து <br/>
பண்டு ஆன் உய்ய ஓர் மால் வரை ஏந்தும் <br/>
      பண்பாளா பரனே பவித்திரனே <br/>
கண்டேன் நான் கலியுகத்ததன் தன்மை <br/>
      கருமம் ஆவதும் என்-தனக்கு அறிந்தேன் <br/>
அண்டா நின் அடி அன்றி மற்று அறியேன்<br/>
      -அழுந்தூர் மேல் திசை நின்ற அம்மானே             	(5)<br/>
 	 	<br/>
1614  தோயா இன் தயிர் நெய் அமுது உண்ண <br/>
      சொன்னார் சொல்லி நகும் பரிசே பெற்ற <br/>
தாயால் ஆப்புண்டு இருந்து அழுது ஏங்கும் <br/>
      தாடாளா தரையோர்க்கும் விண்ணோர்க்கும் <br/>
சேயாய் கிரேத திரேத துவாபர <br/>
      கலியுகம்-இவை நான்கும் முன் ஆனாய் <br/>
ஆயா நின் அடி அன்றி மற்று அறியேன்<br/>
      -அழுந்தூர் மேல் திசை நின்ற அம்மானே             	(6)<br/>
 	 	<br/>
1615  கறுத்து கஞ்சனை அஞ்ச முனிந்தாய் <br/>
      கார் வண்ணா கடல்போல் ஒளி வண்ணா <br/>
இறுத்திட்டு ஆன் விடை ஏழும் முன் வென்றாய் <br/>
      எந்தாய் அந்தரம் ஏழும் முன் ஆனாய் <br/>
பொறுத்துக்கொண்டிருந்தால் பொறுக்கொணாப் போகமே <br/>
      நுகர்வான் புகுந்து ஐவர் <br/>
அறுத்துத் தின்றிட அஞ்சி நின் அடைந்தேன்<br/>
      -அழுந்தூர் மேல் திசை நின்ற அம்மானே            	(7)<br/>
 	 	<br/>
1616  நெடியானே கடி ஆர்கலி நம்பீ <br/>
      நின்னையே நினைந்து இங்கு இருப்பேனைக் <br/>
கடி ஆர் காளையர் ஐவர் புகுந்து <br/>
      காவல் செய்த அக் காவலைப் பிழைத்து <br/>
குடிபோந்து உன் அடிக்கீழ் வந்து புகுந்தேன் <br/>
      கூறை சோறு இவை தந்து எனக்கு அருளி <br/>
அடியேனைப் பணி ஆண்டுகொள்-எந்தாய் <br/>
      அழுந்தூர் மேல் திசை நின்ற அம்மானே             	(8)<br/>
 	 	<br/>
1617  கோ ஆய் ஐவர் என் மெய் குடி ஏறி <br/>
      கூறை சோறு இவை தா என்று குமைத்து <br/>
போகார் நான் அவரைப் பொறுக்ககிலேன் <br/>
      புனிதா புள் கொடியாய் நெடுமாலே <br/>
தீ வாய் நாகணையில் துயில்வானே <br/>
      திருமாலே இனிச் செய்வது ஒன்று அறியேன் <br/>
ஆஆ என்று அடியேற்கு இறை இரங்காய்<br/>
      -அழுந்தூர் மேல் திசை நின்ற அம்மானே            	(9)<br/>
------------ <br/>
<br/>
<strong>   68. திருவழுந்தூர்: 4</strong>   <br/>
<br/>
1618  அன்னம் மன்னு பைம் பூம் பொழில் சூழ்ந்த <br/>
      அழுந்தூர் மேல் திசை நின்ற அம்மானைக் <br/>
கன்னி மன்னு திண் தோள் கலிகன்றி <br/>
      ஆலி நாடன் மங்கைக் குல வேந்தன் <br/>
சொன்ன இன் தமிழ் நல் மணிக் கோவை <br/>
      தூய மாலை இவை-பத்தும் வல்லார் <br/>
மன்னி மன்னவர் ஆய் உலகு ஆண்டு <br/>
      மான வெண் குடைக்கீழ் மகிழ்வாரே             	(10)<br/>
 	 	<br/>
1619  செங் கமலத் திருமகளும் புவியும் செம் பொன் <br/>
      திருவடியின் இணை வருட முனிவர் ஏத்த <br/>
வங்கம் மலி தடங் கடலுள் அநந்தன் என்னும் <br/>
      வரி அரவின் அணைத் துயின்ற மாயோன் காண்மின்- <br/>
எங்கும் மலி நிறை புகழ் நால் வேதம் ஐந்து <br/>
      வேள்விகளும் கேள்விகளும் இயன்ற தன்மை <br/>
அம் கமலத்து அயன் அனையார் பயிலும் செல்வத்து <br/>
      அணி அழுந்தூர் நின்று உகந்த அமரர்-கோவே            	(1)<br/>
 	 	<br/>
1620  முன் இவ் உலகு ஏழும் இருள் மண்டி உண்ண <br/>
      முனிவரொடு தானவர்கள் திசைப்ப வந்து <br/>
பன்னு கலை நால் வேதப் பொருளை எல்லாம் <br/>
      பரி முகம் ஆய் அருளிய எம் பரமன் காண்மின்- <br/>
செந்நெல் மலி கதிர் கவரி வீச சங்கம்<br/>
      -அவை முரல செங் கமல மலரை ஏறி <br/>
அன்னம் மலி பெடையோடும் அமரும் செல்வத்து <br/>
      அணி அழுந்தூர் நின்று உகந்த அமரர்-கோவே             	(2)<br/>
 	 	<br/>
1621  குலத் தலைய மத வேழம் பொய்கை புக்கு <br/>
      கோள் முதலை பிடிக்க அதற்கு அனுங்கி நின்று <br/>
நிலத் திகழும் மலர்ச் சுடர் ஏய் சோதீ என்ன <br/>
      நெஞ்சு இடர் தீர்த்தருளிய என் நிமலன் காண்மின்- <br/>
மலைத் திகழ் சந்து அகில் கனகம் மணியும் கொண்டு <br/>
      வந்து உந்தி வயல்கள்தொறும் மடைகள் பாய <br/>
அலைத்து வரும் பொன்னி வளம் பெருகும் செல்வத்து <br/>
      அணி அழுந்தூர் நின்று உகந்த அமரர்-கோவே             	(3)<br/>
 	 	<br/>
1622  சிலம்பு முதல் கலன் அணிந்து ஓர் செங்கல் குன்றம் <br/>
      திகழ்ந்தது என திரு உருவம் பன்றி ஆகி <br/>
இலங்கு புவி மடந்தை-தனை இடந்து புல்கி <br/>
      எயிற்றிடை வைத்தருளிய எம் ஈசன் காண்மின்- <br/>
புலம்பு சிறை வண்டு ஒலிப்ப பூகம் தொக்க <br/>
      பொழில்கள்தொறும் குயில் கூவ மயில்கள் ஆல <br/>
அலம்பு திரைப் புனல் புடை சூழ்ந்து அழகு ஆர் செல்வத்து <br/>
      அணி அழுந்தூர் நின்று உகந்த அமரர்-கோவே             	(4)<br/>
 	 	<br/>
1623  சினம் மேவும் அடல் அரியின் உருவம் ஆகி <br/>
      திறல் மேவும் இரணியனது ஆகம் கீண்டு <br/>
மனம் மேவு வஞ்சனையால் வந்த பேய்ச்சி <br/>
      மாள உயிர் வவ்விய எம் மாயோன் காண்மின்- <br/>
இனம் மேவு வரி வளைக் கை ஏந்தும் கோவை <br/>
      ஏய் வாய மரகதம்போல் கிளியின் இன் சொல் <br/>
அனம் மேவு நடை மடவார் பயிலும் செல்வத்து <br/>
      அணி அழுந்தூர் நின்று உகந்த அமரர்-கோவே             	(5)<br/>
 	 	<br/>
1624  வானவர்-தம் துயர் தீர வந்து தோன்றி <br/>
      மாண் உரு ஆய் மூவடி மாவலியை வேண்டி <br/>
தான் அமர ஏழ் உலகும் அளந்த வென்றித் <br/>
      தனி முதல் சக்கரப் படை என் தலைவன் காண்மின்- <br/>
தேன் அமரும் பொழில் தழுவும் எழில் கொள் வீதி <br/>
      செழு மாட மாளிகைகள் கூடம்தோறும் <br/>
ஆன தொல் சீர் மறையாளர் பயிலும் செல்வத்து <br/>
      அணி அழுந்தூர் நின்று உகந்த அமரர்-கோவே 	(6)<br/>
 	 	<br/>
1625  பந்து அணைந்த மெல் விரலாள் சீதைக்கு ஆகி <br/>
      பகலவன் மீது இயங்காத இலங்கை வேந்தன் <br/>
அந்தம் இல் திண் கரம் சிரங்கள் புரண்டு வீழ <br/>
      அடு கணையால் எய்து உகந்த அம்மான் காண்மின்- <br/>
செந்தமிழும் வடகலையும் திகழ்ந்த நாவர் <br/>
      திசைமுகனை அனையவர்கள் செம்மை மிக்க <br/>
அந்தணர்-தம் ஆகுதியின் புகை ஆர் செல்வத்து <br/>
      அணி அழுந்தூர் நின்று உகந்த அமரர்-கோவே 	(7)<br/>
 	 	<br/>
1626  கும்பம் மிகு மத வேழம் குலைய கொம்பு <br/>
      பறித்து மழ விடை அடர்த்து குரவை கோத்து <br/>
வம்பு அவிழும் மலர்க் குழலாள் ஆய்ச்சி வைத்த <br/>
      தயிர் வெண்ணெய் உண்டு உகந்த மாயோன் காண்மின்-<br/>
செம் பவளம் மரதகம் நல் முத்தம் காட்டத் <br/>
      திகழ் பூகம் கதலி பல வளம் மிக்கு எங்கும்<br/>
அம் பொன் மதிள் பொழில் புடை சூழ்ந்து அழகு ஆர் செல்வத்து <br/>
      அணி அழுந்தூர் நின்று உகந்த அமரர்-கோவே            	(8)<br/>
 	 	<br/>
1627  ஊடு ஏறு கஞ்சனொடு மல்லும் வில்லும் <br/>
      ஒண் கரியும் உருள் சகடும் உடையச் செற்ற <br/>
நீடு ஏறு பெரு வலித் தோள் உடைய வென்றி <br/>
      நிலவு புகழ் நேமி அங்கை நெடியோன் காண்மின்- <br/>
சேடு ஏறு பொழில் தழுவும் எழில் கொள் வீதி <br/>
      திருவிழவில் மணி அணிந்த திண்ணைதோறும் <br/>
ஆடு ஏறு மலர்க் குழலார் பயிலும் செல்வத்து <br/>
      அணி அழுந்தூர் நின்று உகந்த அமரர்-கோவே             	(9)<br/>
----------<br/>
<br/>
<strong>   69. சிறுபுலியூர்ச் சலசயனம்</strong>   <br/>
<br/>
1628  பன்றி ஆய் மீன் ஆகி அரி ஆய் பாரைப் <br/>
      படைத்து காத்து உண்டு உமிழ்ந்த பரமன்-தன்னை <br/>
அன்று அமரர்க்கு அதிபதியும் அயனும் சேயும் <br/>
      அடி பணிய அணி அழுந்தூர் நின்ற கோவை <br/>
      கன்றி நெடு வேல் வலவன் ஆலி நாடன் <br/>
      கலிகன்றி ஒலிசெய்த இன்பப் பாடல் <br/>
ஒன்றினொடு நான்கும் ஓர் ஐந்தும் வல்லார் <br/>
      ஒலி கடல் சூழ் உலகு ஆளும் உம்பர்-தாமே            	(10)<br/>
 	 	<br/>
1629  கள்ளம் மனம் விள்ளும் வகை கருதி கழல் தொழுவீர் <br/>
வெள்ளம் முது பரவைத் திரை விரிய கரை எங்கும் <br/>
தெள்ளும் மணி திகழும் சிறுபுலியூர்ச் சலசயனத்து <br/>
உள்ளும் எனது உள்ளத்துளும் உறைவாரை உள்ளீரே 	(1)<br/>
 	 	<br/>
1630  தெருவில் திரி சிறு நோன்பியர் செஞ் சோற்றொடு கஞ்சி <br/>
மருவிப் பிரிந்தவர் வாய்மொழி மதியாது வந்து அடைவீர்- <br/>
திருவில் பொலி மறையோர் சிறுபுலியூர்ச் சலசயனத்து <br/>
உருவக் குறள் அடிகள் அடி உணர்மின்-உணர்வீரே            	(2)<br/>
 	 	<br/>
1631  பறையும் வினை தொழுது உய்ம்மின் நீர்-பணியும் சிறு தொண்டீர் <br/>
அறையும் புனல் ஒருபால் வயல் ஒருபால் பொழில் ஒருபால் <br/>
சிறை வண்டு இனம் அறையும் சிறுபுலியூர்ச் சலசயனத்து <br/>
உறையும் இறை அடி அல்லது ஒன்று இறையும் அறியேனே            	(3)<br/>
 	 	<br/>
1632  வான் ஆர் மதி பொதியும் சடை மழுவாளியொடு ஒருபால் <br/>
தான் ஆகிய தலைவன்-அவன் அமரர்க்கு அதிபதி ஆம் <br/>
தேன் ஆர் பொழில் தழுவும் சிறுபுலியூர்ச் சலசயனத்து <br/>
ஆன் ஆயனது அடி அல்லது ஒன்று அறியேன் அடியேனே            	(4)<br/>
 	 	<br/>
1633  நந்தா நெடு நரகத்திடை நணுகாவகை நாளும் <br/>
எந்தாய் என இமையோர் தொழுது ஏத்தும் இடம் எறி நீர்ச் <br/>
செந்தாமரை மலரும் சிறுபுலியூர்ச் சலசயனத்து <br/>
அம் தாமரை அடியாய் உனது அடியேற்கு அருள்புரியே            	(5)<br/>
 	 	<br/>
1634  முழு நீலமும் மலர் ஆம்பலும் அரவிந்தமும் விரவிக் <br/>
கழுநீரொடு மடவார்-அவர் கண் வாய் முகம் மலரும் <br/>
செழு நீர் வயல் தழுவும் சிறுபுலியூர்ச் சலசயனம் <br/>
தொழும் நீர்மை-அது உடையார் அடி தொழுவார் துயர் இலரே            	(6)<br/>
 	 	<br/>
1635  சேய் ஓங்கு தண் திருமாலிருஞ்சோலை மலை உறையும் <br/>
மாயா எனக்கு உரையாய் இது-மறை நான்கின் உளாயோ? <br/>
தீ ஓம்புகை மறையோர் சிறுபுலியூர்ச் சலசயனத்- <br/>
தாயோ? உனது அடியார் மனத்தாயோ? அறியேனே            	(7)<br/>
 	 	<br/>
1636  மை ஆர் வரி நீல மலர்க் கண்ணார் மனம் விட்டிட்டு <br/>
உய்வான் உன கழலே தொழுது எழுவேன் கிளி மடவார் <br/>
செவ்வாய் மொழி பயிலும் சிறுபுலியூர்ச் சலசயனத்து <br/>
ஐ வாய் அரவு-அணைமேல் உறை அமலா அருளாயே            	(8)<br/>
 	 	<br/>
1637  கரு மா முகில் உருவா கனல் உருவா புனல் உருவா <br/>
பெரு மால் வரை உருவா பிற உருவா நினது உருவா <br/>
திரு மா மகள் மருவும் சிறுபுலியூர்ச் சலசயனத்து <br/>
அரு மா கடல் அமுதே உனது அடியே சரண் ஆமே 	(9)<br/>
-------<br/>
<br/>
<strong>   70. திருக்கண்ணமங்கை</strong>   <br/>
<br/>
1638  சீர் ஆர் நெடு மறுகின் சிறுபுலியூர்ச் சலசயனத்து <br/>
ஏர் ஆர் முகில் வண்ணன்-தனை இமையோர் பெருமானை <br/>
கார் ஆர் வயல் மங்கைக்கு இறை கலியன் ஒலி மாலை <br/>
பாரார் இவை பரவித் தொழப் பாவம் பயிலாவே             	(10)<br/>
 	 	<br/>
1639  பெரும் புறக் கடலை அடல் ஏற்றினை <br/>
      பெண்ணை ஆணை எண் இல் முனிவர்க்கு அருள் <br/>
தரும் தவத்தை முத்தின் திரள் கோவையை <br/>
      பத்தர் ஆவியை நித்திலத் தொத்தினை <br/>
அரும்பினை அலரை அடியேன் மனத்து <br/>
      ஆசையை அமுதம் பொதி இன் சுவைக் <br/>
கரும்பினை கனியை-சென்று நாடி<br/>
      -கண்ணமங்கையுள் கண்டுகொண்டேனே             	(1)<br/>
 	 	<br/>
1640  மெய்ந் நலத் தவத்தை திவத்தைத் தரும் <br/>
      மெய்யை பொய்யினை கையில் ஓர் சங்கு உடை <br/>
மைந் நிறக் கடலை கடல் வண்ணனை <br/>
      மாலை ஆல் இலைப் பள்ளி கொள் மாயனை <br/>
நென்னலை பகலை இற்றை நாளினை <br/>
      நாளை ஆய் வரும் திங்களை ஆண்டினை <br/>
கன்னலை கரும்பினிடைத் தேறலை-<br/>
      கண்ணமங்கையுள் கண்டுகொண்டேனே             	(2)<br/>
 	 	<br/>
1641  எங்களுக்கு அருள்செய்கின்ற ஈசனை <br/>
      வாச வார் குழலாள் மலை-மங்கை-தன் <br/>
பங்கனைப் பங்கில் வைத்து உகந்தான்-தன்னை <br/>
      பான்மையை பனி மா மதியம் தவழ் <br/>
மங்குலை சுடரை வட மா மலை <br/>
      உச்சியை நச்சி நாம் வணங்கப்படும் <br/>
கங்குலை பகலை-சென்று நாடி<br/>
      -கண்ணமங்கையுள் கண்டுகொண்டேனே             	(3)<br/>
 	 	<br/>
1642  பேய் முலைத் தலை நஞ்சு உண்ட பிள்ளையை <br/>
      தெள்ளியார் வணங்கப்படும் தேவனை <br/>
மாயனை மதிள் கோவல் இடைகழி <br/>
      மைந்தனை அன்றி அந்தணர் சிந்தையுள் <br/>
ஈசனை இலங்கும் சுடர்ச் சோதியை <br/>
      எந்தையை எனக்கு எய்ப்பினில் வைப்பினை <br/>
காசினை மணியை-சென்று நாடி-<br/>
      கண்ணமங்கையுள் கண்டுகொண்டேனே             	(4)<br/>
 	 	<br/>
1643  ஏற்றினை இமயத்துள் எம் ஈசனை <br/>
      இம்மையை மறுமைக்கு மருந்தினை <br/>
ஆற்றலை அண்டத்து அப்புறத்து உய்த்திடும் <br/>
      ஐயனை கையில் ஆழி ஒன்று ஏந்திய <br/>
கூற்றினை குரு மா மணிக் குன்றினை <br/>
      நின்றவூர் நின்ற நித்திலத் தொத்தினை <br/>
காற்றினை புனலை-சென்று நாடி-<br/>
      கண்ணமங்கையுள் கண்டுகொண்டேனே             	(5)<br/>
 	 	<br/>
1644  துப்பனை துரங்கம் படச் சீறிய <br/>
      தோன்றலை சுடர் வான் கலன் பெய்தது ஓர் <br/>
செப்பினை திருமங்கை மணாளனை <br/>
      தேவனை திகழும் பவளத்து ஒளி <br/>
ஒப்பனை உலகு ஏழினை ஊழியை <br/>
      ஆழி ஏந்திய கையனை அந்தணர் <br/>
கற்பினை-கழுநீர் மலரும் வயல் <br/>
      கண்ணமங்கையுள் கண்டுகொண்டேனே            	(6)<br/>
 	 	<br/>
1645  திருத்தனை திசை நான்முகன் தந்தையை <br/>
      தேவ-தேவனை மூவரில் முன்னிய <br/>
விருத்தனை விளங்கும் சுடர்ச் சோதியை <br/>
      விண்ணை மண்ணினை கண்ணுதல் கூடிய <br/>
அருத்தனை அரியை பரி கீறிய <br/>
      அப்பனை அப்பில் ஆர் அழல் ஆய் நின்ற <br/>
கருத்தனை-களி வண்டு அறையும் பொழில்-<br/>
      கண்ணமங்கையுள் கண்டுகொண்டேனே            	(7)<br/>
 	 	<br/>
1646  வெம் சினக் களிற்றை விளங்காய் விழக் <br/>
      கன்று வீசிய ஈசனை பேய் மகள் <br/>
துஞ்ச நஞ்சு சுவைத்து உண்ட தோன்றலை <br/>
      தோன்றல் வாள் அரக்கன் கெடத் தோன்றிய <br/>
நஞ்சினை அமுதத்தினை நாதனை <br/>
      நச்சுவார் உச்சிமேல் நிற்கும் நம்பியை <br/>
கஞ்சனைத் துஞ்ச வஞ்சித்த வஞ்சனை-<br/>
      கண்ணமங்கையுள் கண்டுகொண்டேனே             	(8)<br/>
 	 	<br/>
1647  பண்ணினை பண்ணில் நின்றது ஓர் பான்மையை <br/>
      பாலுள் நெய்யினை மால் உரு ஆய் நின்ற <br/>
விண்ணினை விளங்கும் சுடர்ச் சோதியை <br/>
      வேள்வியை விளக்கின் ஒளி-தன்னை <br/>
மண்ணினை மலையை அலை நீரினை <br/>
      மாலை மா மதியை மறையோர்-தங்கள் <br/>
      கண்ணினை-கண்கள் ஆரளவும் நின்று-<br/>
      கண்ணமங்கையுள் கண்டுகொண்டேனே             	(9)<br/>
----------<br/>
<br/>
<strong>   71. திருக்கண்ணபுரம்: 1</strong>   <br/>
<br/>
1648  கண்ணமங்கையுள் கண்டுகொண்டேன் என்று <br/>
      காதலால் கலிகன்றி உரைசெய்த <br/>
வண்ண ஒண் தமிழ் ஒன்பதோடு ஒன்று இவை <br/>
      வல்லர் ஆய் உரைப்பார் மதியம் தவழ் <br/>
விண்ணில் விண்ணவர் ஆய் மகிழ்வு எய்துவர் <br/>
      மெய்ம்மை சொல்லில் வெண் சங்கம் ஒன்று ஏந்திய <br/>
கண்ண நின்-தனக்கும் குறிப்பு ஆகில் <br/>
      கற்கலாம் கவியின் பொருள்-தானே             	(10)<br/>
 	 	<br/>
1649  சிலை இலங்கு பொன் ஆழி திண் படை தண்டு ஒண் சங்கம் <br/>
      என்கின்றாளால் <br/>
மலை இலங்கு தோள் நான்கே மற்று அவனுக்கு எற்றே காண் <br/>
      என்கின்றாளால் <br/>
முலை இலங்கு பூம் பயலை முன்பு ஓட அன்பு ஓடி <br/>
      இருக்கின்றாளால்- <br/>
கலை இலங்கு மொழியாளர் கண்ணபுரத்து அம்மானைக் <br/>
      கண்டாள்கொலோ? 	(1)<br/>
 	 	<br/>
1650  செருவரை முன் ஆசு அறுத்த சிலை அன்றோ கைத்தலத்தது? <br/>
      என்கின்றாளால் <br/>
பொரு வரை முன் போர் தொலைத்த பொன் ஆழி மற்று ஒரு கை <br/>
      என்கின்றாளால் <br/>
ஒருவரையும் நின் ஒப்பார் ஒப்பு இலா என் அப்பா <br/>
      என்கின்றாளால்- <br/>
கரு வரைபோல் நின்றானை கண்ணபுரத்து அம்மானைக் <br/>
      கண்டாள்கொலோ?            	(2)<br/>
 	 	<br/>
1651  துன்னு மா மணி முடிமேல் துழாய் அலங்கல் தோன்றுமால் <br/>
      என்கின்றாளால் <br/>
மின்னு மா மணி மகர குண்டலங்கள் வில் வீசும் <br/>
      என்கின்றாளால் <br/>
பொன்னின் மா மணி ஆரம் அணி ஆகத்து இலங்குமால் <br/>
      என்கின்றாளால்- <br/>
கன்னி மா மதிள் புடை சூழ் கண்ணபுரத்து அம்மானைக் <br/>
      கண்டாள்கொலோ? 	(3)<br/>
 	 	<br/>
1652  தார் ஆய தண் துளப வண்டு உழுத வரை மார்பன் <br/>
      என்கின்றாளால் <br/>
போர் ஆனைக் கொம்பு ஒசித்த புள்பாகன் என் அம்மான் <br/>
      என்கின்றாளால் <br/>
ஆரானும் காண்மின்கள் அம் பவளம் வாய் அவனுக்கு <br/>
      என்கின்றாளால்- <br/>
கார் வானம் நின்று அதிரும் கண்ணபுரத்து அம்மானைக் <br/>
      கண்டாள்கொலோ? 	(4)<br/>
 	 	<br/>
1653  அடித்தலமும் தாமரையே அம் கைகளும் பங்கயமே <br/>
      என்கின்றாளால் <br/>
முடித்தலமும் பொன் பூணும் என் நெஞ்சத்துள் அகலா <br/>
      என்கின்றாளால் <br/>
வடித் தடங் கண் மலரவளோ வரை ஆகத்துள் இருப்பாள்? <br/>
      என்கின்றாளால்- <br/>
கடிக் கமலம் கள் உகுக்கும் கண்ணபுரத்து அம்மானைக் <br/>
      கண்டாள்கொலோ? 	(5)<br/>
 	 	<br/>
1654  பேர் ஆயிரம் உடைய பேராளன் பேராளன் <br/>
      என்கின்றாளால் <br/>
ஏர் ஆர் கன மகர குண்டலத்தன் எண் தோளன் <br/>
      என்கின்றாளால் <br/>
நீர் ஆர் மழை முகிலே நீள் வரையே ஒக்குமால் <br/>
      என்கின்றாளால்- <br/>
கார் ஆர் வயல் மருவும் கண்ணபுரத்து அம்மானைக் <br/>
      கண்டாள்கொலோ? 	(6)<br/>
 	 	<br/>
1655  செவ் அரத்த உடை ஆடை-அதன்மேல் ஓர் சிவளிகைக் கச்சு <br/>
      என்கின்றாளால் <br/>
அவ் அரத்த அடி-இணையும் அம் கைகளும் பங்கயமே <br/>
      என்கின்றாளால் <br/>
மை வளர்க்கும் மணி உருவம் மரகதமோ? மழை முகிலோ? <br/>
      என்கின்றாளால்- <br/>
கை வளர்க்கும் அழலாளர் கண்ணபுரத்து அம்மானைக் <br/>
      கண்டாள்கொலோ? 	(7)<br/>
 	 	<br/>
1656  கொற்றப் புள் ஒன்று ஏறி மன்றூடே வருகின்றான் <br/>
      என்கின்றாளால் <br/>
வெற்றிப் போர் இந்திரற்கும் இந்திரனே ஒக்குமால் <br/>
      என்கின்றாளால் <br/>
பெற்றக்கால் அவன் ஆகம் பெண் பிறந்தோம் உய்யோமோ? <br/>
      என்கின்றாளால்- <br/>
கற்ற நூல் மறையாளர் கண்ணபுரத்து அம்மானைக் <br/>
      கண்டாள்கொலோ? 	(8)<br/>
 	 	<br/>
1657  வண்டு அமரும் வனமாலை மணி முடிமேல் மணம் நாறும் <br/>
      என்கின்றாளால் <br/>
உண்டு இவர்பால் அன்பு எனக்கு என்று ஒருகாலும் பிரிகிலேன் <br/>
      என்கின்றாளால் <br/>
பண்டு இவரைக் கண்டு அறிவது எவ் ஊரில்? யாம் என்றே <br/>
      பயில்கின்றாளால்- <br/>
கண்டவர்-தம் மனம் வழங்கும் கண்ணபுரத்து அம்மானைக் <br/>
      கண்டாள்கொலோ?            	(9)<br/>
-----------<br/>
<br/>
<strong>   72.திருக்கண்ணபுரம்: 2</strong>   <br/>
<br/>
1658  மா வளரும் மென் நோக்கி மாதராள் மாயவனைக் <br/>
      கண்டாள் என்று <br/>
கா வளரும் கடி பொழில் சூழ் கண்ணபுரத்து அம்மானைக் <br/>
      கலியன் சொன்ன <br/>
பா வளரும் தமிழ்-மாலை பன்னிய நூல் இவை ஐந்தும் <br/>
      ஐந்தும் வல்லார் <br/>
பூ வளரும் கற்பகம் சேர் பொன் உலகில் மன்னவர் ஆய்ப் <br/>
      புகழ் தக்கோரே 	(10)<br/>
 	 	<br/>
1659  தெள்ளியீர் தேவர்க்கும் தேவர் திருத் தக்கீர் <br/>
வெள்ளியீர் வெய்ய விழு நிதி வண்ணர் ஓ <br/>
துள்ளு நீர்க் கண்ணபுரம் தொழுதாள் இவள் <br/>
கள்வியோ? கை வளை கொள்வது தக்கதே? 	(1)<br/>
 	 	<br/>
1660  நீள் நிலாமுற்றத்து நின்று இவள் நோக்கினாள் <br/>
காணுமோ கண்ணபுரம் என்று காட்டினாள் <br/>
பாணனார் திண்ணம் இருக்க இனி இவள் <br/>
நாணுமோ? நன்று நன்று நறையூரர்க்கே            	(2)<br/>
 	 	<br/>
1661  அருவி சோர் வேங்கடம் நீர்மலை என்று வாய்- <br/>
வெருவினாள் மெய்யம் வினவி இருக்கின்றாள் <br/>
பெருகு சீர்க் கண்ணபுரம் என்று பேசினாள் <br/>
உருகினாள் உள்மெலிந்தாள் இது என்கொலோ? 	(3)<br/>
 	 	<br/>
1662  உண்ணும் நாள் இல்லை உறக்கமும்-தான் இல்லை <br/>
பெண்மையும் சால நிறைந்திலள் பேதை-தான் <br/>
கண்ணன் ஊர் கண்ணபுரம் தொழும் கார்க் கடல் <br/>
வண்ணர்மேல் எண்ணம் இவட்கு இது என்கொலோ? 	(4)<br/>
 	 	<br/>
1663  கண்ணன் ஊர் கண்ணபுரம் தொழும் காரிகை <br/>
பெண்மை என்? தன்னுடை உண்மை உரைக்கின்றாள் <br/>
வெண்ணெய் உண்டு ஆப்புண்ட வண்ணம் விளம்பினால் <br/>
வண்ணமும் பொன் நிறம் ஆவது ஒழியுமே             	(5)<br/>
 	 	<br/>
1664  வட வரை நின்றும் வந்து இன்று கணபுரம் <br/>
இடவகை கொள்வது யாம் என்று பேசினாள் <br/>
மடவரல் மாதர் என் பேதை இவர்க்கு இவள் <br/>
கடவது என்-கண் துயில் இன்று இவர் கொள்ளவே? 	(6)<br/>
 	 	<br/>
1665  தரங்க நீர் பேசினும் தண் மதி காயினும் <br/>
இரங்குமோ? எத்தனை நாள் இருந்து எள்கினாள் <br/>
துரங்கம் வாய் கீண்டு உகந்தானது தொன்மை ஊர் <br/>
அரங்கமே என்பது இவள்-தனக்கு ஆசையே             	(7)<br/>
 	 	<br/>
1666  தொண்டு எல்லாம் நின் அடியே தொழுது உய்யுமா <br/>
கண்டு தான் கண்ணபுரம் தொழப் போயினாள் <br/>
வண்டு உலாம் கோதை என் பேதை மணி நிறம் <br/>
கொண்டு தான் கோயின்மை செய்வது தக்கதே?             	(8)<br/>
 	 	<br/>
1667  முள் எயிறு ஏய்ந்தில கூழை முடிகொடா <br/>
தெள்ளியள் என்பது ஓர் தேசு இலள் என் செய்கேன் <br/>
கள் அவிழ் சோலைக் கணபுரம் கை தொழும் <br/>
பிள்ளையைப் பிள்ளை என்று எண்ணப் பெறுவரே? 	(9)<br/>
 ----------<br/>
<br/>
<strong>   73. திருக்கண்ணபுரம்: 3</strong>   <br/>
<br/>
1668  கார் மலி கண்ணபுரத்து எம் அடிகளைப் <br/>
பார் மலி மங்கையர்-கோன் பரகாலன் சொல் <br/>
சீர் மலி பாடல் இவை பத்தும் வல்லவர் <br/>
நீர் மலி வையத்து நீடு நிற்பார்களே            	(10)<br/>
 	 	<br/>
1669  கரை எடுத்த சுரி சங்கும் கன பவளத்து எழு கொடியும் <br/>
திரை எடுத்து வரு புனல் சூழ் திருக்கண்ணபுரத்து உறையும் <br/>
விரை எடுத்த துழாய் அலங்கல் விறல் வரைத் தோள் புடைபெயர <br/>
வரை எடுத்த பெருமானுக்கு இழந்தேன்-என் வரி வளையே             	(1)<br/>
 	 	<br/>
1670  அரி விரவு முகில் கணத்தால் அகில் புகையால் வரையோடும் <br/>
தெரிவு அரிய மணி மாடத் திருக்கண்ணபுரத்து உறையும் <br/>
வரி அரவின் அணைத் துயின்று மழை மதத்த சிறு தறு கண் <br/>
கரி வெருவ மருப்பு ஒசித்தாற்கு இழந்தேன்-என் கன வளையே 	(2)<br/>
 	 	<br/>
1671  துங்க மா மணி மாட நெடு முகட்டின் சூலிகை போம் <br/>
திங்கள் மா முகில் துணிக்கும் திருக்கண்ணபுரத்து உறையும் <br/>
பைங் கண் மால் விடை அடர்த்து பனி மதி கோள் விடுத்து உகந்த <br/>
செங் கண் மால் அம்மானுக்கு இழந்தேன்-என் செறி வளையே             	(3)<br/>
 	 	<br/>
1672  கணம் மருவும் மயில் அகவு கடி பொழில் சூழ் நெடு மறுகின் <br/>
திணம் மருவு கன மதிள் சூழ் திருக்கண்ணபுரத்து உறையும் <br/>
மணம் மருவு தோள் ஆய்ச்சி ஆர்க்க போய் உரலோடும் <br/>
புணர் மருதம் இற நடந்தாற்கு இழந்தேன்-என் பொன் வளையே 	(4)<br/>
 	 	<br/>
1673  வாய் எடுத்த மந்திரத்தால் அந்தணர் தம் செய் தொழில்கள் <br/>
தீ எடுத்து மறை வளர்க்கும் திருக்கண்ணபுரத்து உறையும் <br/>
தாய் எடுத்த சிறு கோலுக்கு உளைந்து ஓடி தயிர் உண்ட <br/>
வாய் துடைத்த மைந்தனுக்கு இழந்தேன்-என் வரி வளையே 	(5)<br/>
 	 	<br/>
1674  மடல் எடுத்த நெடுந் தாழை மருங்கு எல்லாம் வளர் பவளம் <br/>
திடல் எடுத்து சுடர் இமைக்கும் திருக்கண்ணபுரத்து உறையும் <br/>
அடல் அடர்த்து அன்று இரணியனை முரண் அழிய அணி உகிரால் <br/>
உடல் எடுத்த பெருமானுக்கு இழந்தேன்-என் ஒளி வளையே             	(6)<br/>
 	 	<br/>
1675  வண்டு அமரும் மலர்ப் புன்னை வரி நீழல் அணி முத்தம் <br/>
தெண் திரைகள் வரத் திரட்டும் திருக்கண்ணபுரத்து உறையும் <br/>
எண் திசையும் எழு கடலும் இரு நிலனும் பெரு விசும்பும் <br/>
உண்டு உமிழ்ந்த பெருமானுக்கு இழந்தேன்-என் ஒளி வளையே 	(7)<br/>
 	 	<br/>
1676  கொங்கு மலி கருங் குவளை கண் ஆகத் தெண் கயங்கள் <br/>
செங் கமலம் முகம் அலர்த்தும் திருக்கண்ணபுரத்து உறையும் <br/>
வங்கம் மலி தடங் கடலுள் வரி அரவின் அணைத் துயின்ற <br/>
செங்கமலநாபனுக்கு இழந்தேன்-என் செறி வளையே            	(8)<br/>
 	 	<br/>
1677  வார் ஆளும் இளங் கொங்கை நெடும் பணைத் தோள் மடப் பாவை <br/>
சீர் ஆளும் வரை மார்வன் திருக்கண்ணபுரத்து உறையும் <br/>
பேராளன் ஆயிரம் பேர் ஆயிர வாய் அரவு-அணைமேல் <br/>
பேராளர் பெருமானுக்கு இழந்தேன்-என் பெய் வளையே            	(9)<br/>
 	 	<br/>
1678  தே மருவு பொழில் புடை சூழ் திருக்கண்ணபுரத்து உறையும் <br/>
வாமனனை மறி கடல் சூழ் வயல் ஆலி வள நாடன் <br/>
காமரு சீர்க் கலிகன்றி கண்டு உரைத்த தமிழ்-மாலை <br/>
நா மருவி இவை பாட வினை ஆய நண்ணாவே            	(10)<br/>
---------<br/>
<br/>
<strong>   74.  திருக்கண்ணபுரம்: 4</strong>   <br/>
<br/>
1679  விண்ணவர்-தங்கள் பெருமான் திருமார்வன் <br/>
மண்ணவர் எல்லாம் வணங்கும் மலி புகழ் சேர் <br/>
கண்ணபுரத்து எம் பெருமான் கதிர் முடிமேல் <br/>
வண்ண நறுந் துழாய் வந்து ஊதாய்-கோல் தும்பீ 	(1)<br/>
 	 	<br/>
1680  வேத முதல்வன் விளங்கு புரி நூலன் <br/>
பாதம் பரவிப் பலரும் பணிந்து ஏத்தி <br/>
காதன்மை செய்யும் கண்ணபுரத்து எம் பெருமான் <br/>
தாது நறுந் துழாய் தாழ்ந்து ஊதாய்-கோல் தும்பீ 	(2)<br/>
 	 	<br/>
1681  விண்ட மலர் எல்லாம் ஊதி நீ என் பெறுதி? <br/>
அண்ட முதல்வன் அமரர்கள் எல்லாரும் <br/>
கண்டு வணங்கும் கண்ணபுரத்து எம் பெருமான் <br/>
வண்டு நறுந் துழாய் வந்து ஊதாய்-கோல் தும்பீ 	(3)<br/>
 	 	<br/>
1682  நீர் மலிகின்றது ஓர் மீன் ஆய் ஓர் ஆமையும் ஆய் <br/>
சீர் மலிகின்றது ஓர் சிங்க உரு ஆகி <br/>
கார் மலி வண்ணன் கண்ணபுரத்து எம் பெருமான் <br/>
தார் மலி தண் துழாய் தாழ்ந்து ஊதாய்-கோல் தும்பீ 	(4)<br/>
 	 	<br/>
1683  ஏர் ஆர் மலர் எல்லாம் ஊதி நீ என் பெறுதி? <br/>
பார் ஆர் உலகம் பரவ பெருங் கடலுள் <br/>
கார் ஆமை ஆன கண்ணபுரத்து எம் பெருமான் <br/>
தார் ஆர் நறுந் துழாய் தாழ்ந்து ஊதாய்-கோல் தும்பீ 	(5)<br/>
 	 	<br/>
1684  மார்வில் திருவன் வலன் ஏந்து சக்கரத்தன் <br/>
பாரைப் பிளந்த பரமன் பரஞ்சோதி <br/>
காரில் திகழ் காயா வண்ணன் கதிர் முடிமேல் <br/>
தாரில் நறுந் துழாய் தாழ்ந்து ஊதாய்-கோல் தும்பீ 	(6)<br/>
 	 	<br/>
1685  வாமனன் கற்கி மதுசூதன் மாதவன் <br/>
தார் மன்னு தாசரதி ஆய தடமார்வன் <br/>
காமன்-தன் தாதை கண்ணபுரத்து எம் பெருமான் <br/>
தாம நறுந் துழாய் தாழ்ந்து ஊதாய்-கோல் தும்பீ             	(7)<br/>
 	 	<br/>
1686  நீல மலர்கள் நெடு நீர் வயல் மருங்கில் <br/>
சால மலர் எல்லாம் ஊதாதே வாள் அரக்கர் <br/>
காலன் கண்ணபுரத்து எம் பெருமான் கதிர் முடிமேல் <br/>
கோல நறுந் துழாய் கொண்டு ஊதாய்-கோல் தும்பீ 	(8)<br/>
 	 	<br/>
1687  நந்தன் மதலை நில மங்கை நல் துணைவன் <br/>
அந்தம் முதல்வன் அமரர்கள்-தம் பெருமான் <br/>
கந்தம் கமழ் காயா வண்ணன் கதிர் முடிமேல் <br/>
கொந்து நறுந் துழாய் கொண்டு ஊதாய்-கோல் தும்பீ 	(9)<br/>
--------<br/>
<br/>
<strong>   75.  திருக்கண்ணபுரம்: 5</strong>   <br/>
<br/>
1688  வண்டு அமரும் சோலை வயல் ஆலி நல் நாடன் <br/>
கண்ட சீர் வென்றிக் கலியன் ஒலி மாலை <br/>
கொண்டல் நிற வண்ணன் கண்ணபுரத்தானைத் <br/>
தொண்டரோம் பாட நினைந்து ஊதாய்-கோல் தும்பீ 	(10)<br/>
 	 	<br/>
1689  தந்தை காலில் விலங்கு அற வந்து தோன்றிய <br/>
      தோன்றல் பின் தமியேன்-தன் <br/>
சிந்தை போயிற்று திருவருள் அவனிடைப் <br/>
      பெறும் அளவு இருந்தேனை <br/>
அந்திகாவலன் அமுது உறு பசுங் கதிர் <br/>
      அவை சுட அதனோடும் <br/>
மந்தமாருதம் வன முலை தடவந்து <br/>
      வலிசெய்வது ஒழியாதே 	(1)<br/>
 	 	<br/>
1690  மாரி மாக் கடல் வளைவணற்கு இளையவன் <br/>
      வரை புரை திருமார்வில் <br/>
தாரின் ஆசையில் போயின நெஞ்சமும் <br/>
      தாழ்ந்தது ஓர் துணை காணேன் <br/>
ஊரும் துஞ்சிற்று உலகமும் துயின்றது <br/>
      ஒளியவன் விசும்பு இயங்கும் <br/>
தேரும் போயிற்று திசைகளும் மறைந்தன <br/>
      செய்வது ஒன்று அறியேனே 	(2)<br/>
 	 	<br/>
1691  ஆயன் மாயமே அன்றி மற்று என் கையில் <br/>
      வளைகளும் இறை நில்லா <br/>
பேயின் ஆர் உயிர் உண்டிடும் பிள்ளை நம் <br/>
      பெண் உயிர்க்கு இரங்குமோ? <br/>
தூய மா மதிக் கதிர் சுட துணை இல்லை <br/>
      இணை முலை வேகின்றதால் <br/>
ஆயன் வேயினுக்கு அழிகின்றது உள்ளமும் <br/>
      அஞ்சேல் என்பார் இலையே 	(3)<br/>
 	 	<br/>
1692  கயம் கொள் புண் தலைக் களிறு உந்து வெம்திறல் <br/>
      கழல் மன்னர் பெரும் போரில் <br/>
மயங்க வெண் சங்கம் வாய் வைத்த மைந்தனும் <br/>
      வந்திலன் மறி கடல் நீர் <br/>
தயங்கு வெண் திரைத் திவலை நுண் பனி எனும் <br/>
      தழல் முகந்து இள முலைமேல் <br/>
இயங்கும் மாருதம் விலங்கில் என் ஆவியை <br/>
      எனக்கு எனப் பெறலாமே             	(4)<br/>
 	 	<br/>
1693  ஏழு மா மரம் துளைபட சிலை வளைத்து <br/>
      இலங்கையை மலங்குவித்த <br/>
ஆழியான் நமக்கு அருளிய அருளொடும் <br/>
      பகல் எல்லை கழிகின்றதால் <br/>
தோழி நாம் இதற்கு என் செய்தும்? துணை இல்லை <br/>
      சுடர் படு முதுநீரில் <br/>
ஆழ வாழ்கின்ற ஆவியை அடுவது ஓர் <br/>
      அந்தி வந்து அடைகின்றதே            	(5)<br/>
 	 	<br/>
1694  முரியும் வெண் திரை முது கயம் தீப்பட <br/>
      முழங்கு அழல் எரி அம்பின் <br/>
வரி கொள் வெம் சிலை வளைவித்த மைந்தனும் <br/>
      வந்திலன் என் செய்கேன்? <br/>
எரியும் வெம் கதிர் துயின்றது பாவியேன் <br/>
      இணை நெடுங் கண் துயிலா <br/>
கரிய நாழிகை ஊழியின் பெரியன <br/>
      கழியும் ஆறு அறியேனே             	(6)<br/>
 	 	<br/>
1695  கலங்க மாக் கடல் கடைந்து அடைத்து இலங்கையர்<br/>
      கோனது வரை ஆகம் <br/>
மலங்க வெம் சமத்து அடு சரம் துரந்த எம் <br/>
      அடிகளும் வாரானால் <br/>
இலங்கு வெம் கதிர் இள மதி-அதனொடும் <br/>
      விடை மணி அடும் ஆயன் <br/>
விலங்கல் வேயினது ஓசையும் ஆய் இனி <br/>
      விளைவது ஒன்று அறியேனே            	(7)<br/>
 	 	<br/>
1696  முழுது இவ் வையகம் முறை கெட மறைதலும் <br/>
      முனிவனும் முனிவு எய்த <br/>
மழுவினால் மன்னர் ஆர் உயிர் வவ்விய <br/>
      மைந்தனும் வாரானால் <br/>
ஒழுகு நுண் பனிக்கு ஒடுங்கிய பேடையை <br/>
      அடங்க அம் சிறை கோலித் <br/>
தழுவும் நள் இருள் தனிமையின் கடியது ஓர் <br/>
      கொடு வினை அறியேனே            	(8)<br/>
 	 	<br/>
1697  கனம் செய் மா மதிள் கணபுரத்தவனொடும் <br/>
      கனவினில் அவன் தந்த <br/>
மனம் செய் இன்பம் வந்து உள் புக வெள்கி என் <br/>
      வளை நெக இருந்தேனை <br/>
சினம் செய் மால் விடைச் சிறு மணி ஓசை என் <br/>
      சிந்தையைச் சிந்துவிக்கும் <br/>
அனந்தல் அன்றிலின் அரி குரல் பாவியேன் <br/>
      ஆவியை அடுகின்றதே             	(9)<br/>
------------<br/>
<br/>
<strong>   76.  திருக்கண்ணபுரம்: 6</strong>   <br/>
<br/>
1698  தொண்டீர் உய்யும் வகை கண்டேன் துளங்கா அரக்கர் துளங்க முன் <br/>
திண் தோள் நிமிர சிலை வளைய சிறிதே முனிந்த திருமார்வன் <br/>
வண்டு ஆர் கூந்தல் மலர்-மங்கை வடிக் கண் மடந்தை மா நோக்கம் <br/>
கண்டான் கண்டுகொண்டு உகந்த கண்ணபுரம் நாம் தொழுதுமே.             	(1)<br/>
 	 	<br/>
1699  பொருந்தா அரக்கர் வெம் சமத்துப் பொன்ற அன்று புள் ஊர்ந்து <br/>
பெருந் தோள் மாலி தலை புரள பேர்ந்த அரக்கர் தென் இலங்கை <br/>
இருந்தார்-தம்மை உடன்கொண்டு அங்கு எழில் ஆர் பிலத்துப் புக்கு ஒளிப்ப <br/>
கருந் தாள் சிலை கைக்கொண்டான் ஊர் கண்ணபுரம் நாம் தொழுதுமே 2<br/>
 	 	<br/>
1700  வல்லி இடையாள் பொருட்டாக மதிள் நீர் இலங்கையார்-கோவை <br/>
அல்லல் செய்து வெம் சமத்துள் ஆற்றல் மிகுத்த ஆற்றலான் <br/>
வல் ஆள் அரக்கர் குலப்பாவை வாட முனி-தன் வேள்வியைக் <br/>
கல்விச் சிலையால் காத்தான் ஊர் கண்ணபுரம் நாம் தொழுதுமே             	(3)<br/>
 	 	<br/>
1701  மல்லை முந்நீர் அதர்பட வரி வெம் சிலை கால் வளைவித்து <br/>
கொல்லை விலங்கு பணிசெய்ய கொடியோன் இலங்கை புகல் உற்று <br/>
தொல்லை மரங்கள் புகப் பெய்து துவலை நிமிர்ந்து வான் அணவ <br/>
கல்லால் கடலை அடைத்தான் ஊர் கண்ணபுரம் நாம் தொழுதுமே             	(4)<br/>
 	 	<br/>
1702  ஆமை ஆகி அரி ஆகி அன்னம் ஆகி அந்தணர்-தம் <br/>
ஓமம் ஆகி ஊழி ஆகி உவரி சூழ்ந்த நெடும் புணரி <br/>
சேம மதிள் சூழ் இலங்கைக் கோன் சிரமும் கரமும் துணித்து முன் <br/>
காமன் பயந்தான் கருதும் ஊர் கண்ணபுரம் நாம் தொழுதுமே            	(5)<br/>
 	 	<br/>
1703  வருந்தாது இரு நீ மட நெஞ்சே நம் மேல் வினைகள் வாரா முன் <br/>
திருந்தா அரக்கர் தென் இலங்கை செந் தீ உண்ண சிவந்து ஒருநாள் <br/>
பெருந் தோள் வாணற்கு அருள் புரிந்து பின்னை மணாளன் ஆகி முன் <br/>
கருந் தாள் களிறு ஒன்று ஒசித்தான் ஊர் கண்ணபுரம் நாம் தொழுதுமே            	(6)<br/>
 	 	<br/>
1704  இலை ஆர் மலர்ப் பூம் பொய்கைவாய் முதலை-தன்னால் அடர்ப்புண்டு <br/>
கொலை ஆர் வேழம் நடுக்கு உற்றுக் குலைய அதனுக்கு அருள்புரிந்தான் <br/>
அலை நீர் இலங்கை தசக்கிரீவற்கு இளையோற்கு அரசை அருளி முன் <br/>
கலை மாச் சிலையால் எய்தான் ஊர் கண்ணபுரம் நாம் தொழுதுமே             	(7)<br/>
 	 	<br/>
1705  மால் ஆய் மனமே அருந் துயரில் வருந்தாது இரு நீ வலி மிக்க <br/>
கால் ஆர் மருதும் காய் சினத்த கழுதும் கத மா கழுதையும் <br/>
மால் ஆர் விடையும் மத கரியும் மல்லர் உயிரும் மடிவித்து <br/>
காலால் சகடம் பாய்ந்தான் ஊர் கண்ணபுரம் நாம் தொழுதுமே            	(8)<br/>
 	 	<br/>
1706  குன்றால் மாரி பழுது ஆக்கி கொடி ஏர் இடையாள் பொருட்டாக <br/>
வன் தாள் விடை ஏழ் அன்று அடர்த்த வானோர் பெருமான் மா மாயன் <br/>
சென்றான் தூது பஞ்சவர்க்கு ஆய் திரி கால் சகடம் சினம் அழித்து <br/>
கன்றால் விளங்காய் எறிந்தான் ஊர் கண்ணபுரம் நாம் தொழுதுமே            	(9)<br/>
 	 	<br/>
1707  கரு மா முகில் தோய் நெடு மாடக் கண்ணபுரத்து எம் அடிகளை <br/>
திரு மா மகளால் அருள்மாரி செழுநீர் ஆலி வள நாடன் <br/>
மருவு ஆர் புயல் கைக் கலிகன்றி மங்கை வேந்தன் ஒலி வல்லார் <br/>
இரு மா நிலத்துக்கு அரசு ஆகி இமையோர் இறைஞ்ச வாழ்வாரே             	(10)<br/>
---------<br/>
<br/>
<strong>   77.  திருக்கண்ணபுரம்: 7</strong>   <br/>
<br/>
1708  வியம் உடை விடை இனம் உடைதர மட மகள் <br/>
குயம் மிடை தட வரை அகலம்-அது உடையவர்- <br/>
நயம் உடை நடை அனம் இளையவர் நடை பயில் <br/>
கயம் மிடை கணபுரம்-அடிகள்-தம் இடமே             	(1)<br/>
 	 	<br/>
1709  இணை மலி மருது இற எருதினொடு இகல் செய்து <br/>
துணை மலி முலையவள் மணம் மிகு கலவியுள்- <br/>
மணம் மலி விழவினொடு அடியவர் அளவிய <br/>
கணம் மலி கணபுரம்-அடிகள்-தம் இடமே             	(2)<br/>
 	 	<br/>
1710  புயல் உறு வரை-மழை பொழிதர மணி நிரை <br/>
மயல் உற வரை குடை எடுவிய நெடியவர்- <br/>
முயல் துளர் மிளை முயல் துள வள விளை வயல்<br/>
கயல் துளு கணபுரம்-அடிகள்-தம் இடமே             	(3)<br/>
 	 	<br/>
1711  ஏதலர் நகைசெய இளையவர் அளை வெணெய் <br/>
போது செய்து அமரிய புனிதர்-நல் விரை மலர்<br/>
கோதிய மதுகரம் குலவிய மலர்-மகள்<br/>
காதல்செய் கணபுரம்-அடிகள்-தம் இடமே             	(4)<br/>
 	 	<br/>
1712  தொண்டரும் அமரரும் முனிவரும் தொழுது எழ <br/>
அண்டமொடு அகல்-இடம் அளந்தவர் அமர்செய்து<br/>
விண்டவர் பட மதிள் இலங்கை முன் எரி எழக்<br/>
கண்டவர் கணபுரம்-அடிகள்-தம் இடமே             	(5)<br/>
 	 	<br/>
1713  மழுவு இயல் படை உடையவன் இடம் மழை முகில்<br/>
தழுவிய உருவினர்-திருமகள் மருவிய<br/>
கொழுவிய செழு மலர் முழுசிய பறவை பண்<br/>
எழுவிய கணபுரம்-அடிகள்-தம் இடமே             	(6)<br/>
 	 	<br/>
1714  பரிதியொடு அணி மதி பனி வரை திசை நிலம் <br/>
எரி தியொடு என இன இயல்வினர் செலவினர்-<br/>
சுருதியொடு அரு மறை முறை சொலும் அடியவர்<br/>
கருதிய கணபுரம்-அடிகள்-தம் இடமே            	(7)<br/>
 	 	<br/>
1715  படி புல்கும் அடி-இணை பலர் தொழ மலர் வைகு<br/>
கொடி புல்கு தட வரை அகலம்-அது உடையவர்-<br/>
முடி புல்கு நெடு வயல் படை செல அடி மலர்<br/>
கடி புல்கு கணபுரம்-அடிகள்-தம் இடமே            	(8)<br/>
 	 	<br/>
1716  புலம் மனும் மலர்மிசை மலர்-மகள் புணரிய<br/>
நிலமகள் என இன மகளிர்கள் இவரொடும்<br/>
வலம் மனு படையுடை மணி வணர்-நிதி குவைக்<br/>
கலம் மனு கணபுரம்-அடிகள்-தம் இடமே             	(9)<br/>
 	 	<br/>
1717  மலி புகழ் கணபுரம் உடைய எம் அடிகளை<br/>
வலி கெழு மதிள் அயல் வயல் அணி மங்கையர்<br/>
கலியன தமிழ் இவை விழுமிய இசையினொடு<br/>
ஒலி சொலும் அடியவர் உறு துயர் இலரே 	(10)<br/>
---------<br/>
<br/>
<strong>   78.  திருக்கண்ணபுரம்: 8</strong>   <br/>
<br/>
1718  வானோர் அளவும் முது முந்நீர் வளர்ந்த காலம் வலி உருவின் <br/>
மீன் ஆய் வந்து வியந்து உய்யக் கொண்ட தண் தாமரைக் கண்ணன் <br/>
ஆனா உருவில் ஆன் ஆயன்-அவனை-அம் மா விளை வயலுள் <br/>
கான் ஆர் புறவின் கண்ணபுரத்து-அடியேன் கண்டுகொண்டேனே 	(1)<br/>
 	 	<br/>
1719  மலங்கு விலங்கு நெடு வெள்ளம் மறுக அங்கு ஓர் வரை நட்டு <br/>
இலங்கு சோதி ஆர் அமுதம் எய்தும் அளவு ஓர் ஆமை ஆய் <br/>
விலங்கல் திரியத் தடங் கடலுள் சுமந்து கிடந்த வித்தகனை-<br/>
கலங்கல் முந்நீர்க் கண்ணபுரத்து-அடியேன் கண்டுகொண்டேனே 	(2)<br/>
 	 	<br/>
1720  பார் ஆர் அளவும் முது முந்நீர் பரந்த காலம் வளை மருப்பின்<br/>
ஏர் ஆர் உருவத்து ஏனம் ஆய் எடுத்த ஆற்றல் அம்மானை-<br/>
கூர் ஆர் ஆரல் இரை கருதி குருகு பாய கயல் இரியும் <br/>
கார் ஆர் புறவின் கண்ணபுரத்து-அடியேன் கண்டுகொண்டேனே 	(3)<br/>
 	 	<br/>
1721  உளைந்த அரியும் மானிடமும் உடனாய்த் தோன்ற ஒன்றுவித்து <br/>
விளைந்த சீற்றம் விண் வெதும்ப வேற்றோன் அகலம் வெம் சமத்துப்<br/>
பிளந்து வளைந்த உகிரானை-பெருந் தண் செந்நெல் குலை தடிந்து <br/>
களம் செய் புறவின் கண்ணபுரத்து-அடியேன் கண்டுகொண்டேனே 	(4)<br/>
 	 	<br/>
1722  தொழும் நீர் வடிவின் குறள் உருவு ஆய் வந்து தோன்றி மாவலிபால்<br/>
முழுநீர் வையம் முன் கொண்ட மூவா உருவின் அம்மானை-<br/>
உழும் நீர் வயலுள் பொன் கிளைப்ப ஒருபால் முல்லை முகையோடும்<br/>
கழுநீர் மலரும் கண்ணபுரத்து-அடியேன் கண்டுகொண்டேனே            	(5)<br/>
 	 	<br/>
1723  வடிவாய் மழுவே படை ஆக வந்து தோன்றி மூவெழுகால்<br/>
படி ஆர் அரசு களைகட்ட பாழியானை அம்மானை-<br/>
குடியா வண்டு கொண்டு உண்ண கோல நீலம் மட்டு உகுக்கும் <br/>
கடி ஆர் புறவின் கண்ணபுரத்து-அடியேன் கண்டுகொண்டேனே             	(6)<br/>
 	 	<br/>
1724  வையம் எல்லாம் உடன் வணங்க வணங்கா மன்னனாய்த் தோன்றி <br/>
வெய்ய சீற்றக் கடி இலங்கை குடிகொண்டு ஓட வெம் சமத்துச்<br/>
செய்த வெம்போர் நம்பரனை-செழுந் தண் கானல் மணம் நாறும் <br/>
கைதை வேலிக் கண்ணபுரத்து-அடியேன் கண்டுகொண்டேனே            	(7)<br/>
 	 	<br/>
1725  ஒற்றைக் குழையும் நாஞ்சிலும் ஒருபால் தோன்ற தான் தோன்றி <br/>
வெற்றித் தொழிலார் வேல் வேந்தர் விண்பால் செல்ல வெம் சமத்துச்<br/>
செற்ற கொற்றத் தொழிலானை-செந்தீ மூன்றும் இல் இருப்ப <br/>
கற்ற மறையோர் கண்ணபுரத்து-அடியேன் கண்டுகொண்டேனே            	(8)<br/>
 	 	<br/>
1726  துவரிக் கனிவாய் நில மங்கை துயர் தீர்ந்து உய்ய பாரதத்துள்<br/>
இவரித்து அரசர் தடுமாற இருள் நாள் பிறந்த அம்மானை-<br/>
உவரி ஓதம் முத்து உந்த ஒருபால் ஒருபால் ஒண் செந்நெல்<br/>
கவரி வீசும் கண்ணபுரத்து-அடியேன் கண்டுகொண்டேனே            	(9)<br/>
 	 	<br/>
1727  மீனோடு ஆமை கேழல் அரி குறள் ஆய் முன்னும் இராமன் ஆய் <br/>
தான் ஆய் பின்னும் இராமன் ஆய் தாமோதரன் ஆய் கற்கியும்<br/>
ஆனான்-தன்னைக் கண்ணபுரத்து அடியன் கலியன் ஒலிசெய்த<br/>
தேன் ஆர் இன் சொல் தமிழ்-மாலை செப்ப பாவம் நில்லாவே             	(10)<br/>
-----<br/>
<br/>
<strong>   79.  திருக்கண்ணபுரம்: 9</strong>   <br/>
<br/>
1728  கைம் மான மத யானை இடர் தீர்த்த கரு முகிலை <br/>
மைம் மான மணியை அணி கொள் மரகதத்தை <br/>
எம்மானை எம் பிரானை ஈசனை என் மனத்துள் <br/>
அம்மானை-அடியேன் அடைந்து உய்ந்துபோனேனே 	(1)<br/>
 	 	<br/>
1729  தரு மான மழை முகிலை பிரியாது தன் அடைந்தார்<br/>
வரும் மானம் தவிர்க்கும் மணியை அணி உருவின்<br/>
திருமாலை அம்மானை அமுதத்தை கடல் கிடந்த<br/>
பெருமானை-அடியேன் அடைந்து உய்ந்து பிழைத்தேனே            	(2)<br/>
 	 	<br/>
1730  விடை ஏழ் அன்று அடர்த்து வெகுண்டு விலங்கல் உறப்<br/>
படையால் ஆழி தட்ட பரமன் பரஞ்சோதி <br/>
மடை ஆர் நீலம் மல்கும் வயல் சூழ் கண்ணபுரம் ஒன்று<br/>
உடையானுக்கு அடியேன் ஒருவர்க்கு உரியேனோ?            	(3)<br/>
 	 	<br/>
1731  மிக்கானை மறை ஆய் விரிந்த விளக்கை என்னுள்<br/>
புக்கானை புகழ் சேர் பொலிகின்ற பொன்மலையை <br/>
தக்கானை கடிகைத் தடங் குன்றின்மிசை இருந்த<br/>
அக்காரக் கனியை-அடைந்து உய்ந்துபோனேனே            	(4)<br/>
 	 	<br/>
1732  வந்தாய் என் மனத்தே வந்து நீ புகுந்த பின்னை <br/>
எந்தாய் போய் அறியாய் இதுவே அமையாதோ?-<br/>
கொந்து ஆர் பைம் பொழில் சூழ் குடந்தைக் கிடந்து உகந்த<br/>
மைந்தா உன்னை என்றும் மறவாமை பெற்றேனே            	(5)<br/>
 	 	<br/>
1733  எஞ்சா வெம் நரகத்து அழுந்தி நடுங்குகின்றேற்கு<br/>
அஞ்சேல் என்று அடியேனை ஆட்கொள்ள வல்லானை-<br/>
நெஞ்சே நீ நினையாது இறைப்பொழுதும் இருத்திகண்டாய்-<br/>
மஞ்சு ஆர் மாளிகை சூழ் வயல் ஆலி மைந்தனையே             	(6)<br/>
 	 	<br/>
1734  பெற்றார் பெற்று ஒழிந்தார் பின்னும் நின்று அடியேனுக்கு<br/>
உற்றான் ஆய் வளர்த்து என் உயிர் ஆகி நின்றானை <br/>
முற்றா மா மதி கோள் விடுத்தானை எம்மானை-<br/>
எத்தால் யான் மறக்கேன்? இது சொல் என் ஏழை நெஞ்சே 	(7)<br/>
 	 	<br/>
1735  கற்றார் பற்று அறுக்கும் பிறவிப் பெருங் கடலே<br/>
பற்றா வந்து அடியேன் பிறந்தேன் பிறந்த பின்னை <br/>
வற்றா நீர் வயல் சூழ் வயல் ஆலி அம்மானைப்<br/>
பெற்றேன் பெற்றதுவும் பிறவாமை பெற்றேனே            	(8)<br/>
 	 	<br/>
1736  கண் ஆர் கண்ணபுரம் கடிகை கடி கமழும்<br/>
தண் ஆர் தாமரை சூழ் தலைச்சங்கம் மேல்திசையுள்<br/>
விண்ணோர் நாள்மதியை விரிகின்ற வெம் சுடரை-<br/>
கண் ஆரக் கண்டுகொண்டு களிக்கின்றது இங்கு என்றுகொலோ? 	(9)<br/>
 	 	<br/>
1737  செரு நீர வேல் வலவன் கலிகன்றி மங்கையர்-கோன்<br/>
கரு நீர் முகில் வண்ணன் கண்ணபுரத்தானை<br/>
இரு நீர் இன் தமிழ் இன் இசை மாலைகள் கொண்டு தொண்டீர் <br/>
வரும் நீர் வையம் உய்ய இவை பாடி ஆடுமினே            	(10)<br/>
--------<br/>
<br/>
<strong>   80.  திருக்கண்ணபுரம்: 10</strong>   <br/>
<br/>
1738  வண்டு ஆர் பூ மா மலர்-மங்கை மண நோக்கம் <br/>
உண்டானே!-உன்னை உகந்து-உகந்து உன்-தனக்கே<br/>
தொண்டு ஆனேற்கு என் செய்கின்றாய்? சொல்லு-நால்வேதம்<br/>
கண்டானே கண்ணபுரத்து உறை அம்மானே 	(1)<br/>
 	 	<br/>
1739  பெரு நீரும் விண்ணும் மலையும் உலகு ஏழும் <br/>
ஒரு தாரா நின்னுள் ஒடுக்கிய நின்னை அல்லால் <br/>
வரு தேவர் மற்று உளர் என்று என் மனத்து இறையும்<br/>
கருதேன் நான்-கண்ணபுரத்து உறை அம்மானே            	(2)<br/>
 	 	<br/>
1740  மற்றும் ஓர் தெய்வம் உளது என்று இருப்பாரோடு<br/>
உற்றிலேன் உற்றதும் உன் அடியார்க்கு அடிமை <br/>
மற்று எல்லாம் பேசிலும் நின் திரு எட்டு எழுத்தும்<br/>
கற்று நான்-கண்ணபுரத்து உறை அம்மானே            	(3)<br/>
 	 	<br/>
1741  பெண் ஆனாள் பேர் இளங் கொங்கையின் ஆர் அழல்போல்<br/>
உண்ணா நஞ்சு உண்டு உகந்தாயை உகந்தேன் நான்-<br/>
மண் ஆளா வாள் நெடுங் கண்ணி மது மலராள்<br/>
கண்ணாளா கண்ணபுரத்து உறை அம்மானே            	(4)<br/>
 	 	<br/>
1742  பெற்றாரும் சுற்றமும் என்று இவை பேணேன் நான் <br/>
மற்று ஆரும் பற்று இலேன் ஆதலால் நின் அடைந்தேன் <br/>
உற்றான் என்று உள்ளத்து வைத்து அருள்செய் கண்டாய்-<br/>
கற்றார் சேர் கண்ணபுரத்து உறை அம்மானே            	(5)<br/>
 	 	<br/>
1743  ஏத்தி உன் சேவடி எண்ணி இருப்பாரைப்<br/>
பார்த்திருந்து அங்கு நமன்-தமர் பற்றாது <br/>
சோத்தம் நாம் அஞ்சுதும் என்று தொடாமை நீ<br/>
காத்திபோல்-கண்ணபுரத்து உறை அம்மானே             	(6)<br/>
 	 	<br/>
1744  வெள்ளை நீர் வெள்ளத்து அணைந்த அரவு-அணைமேல்<br/>
துள்ளு நீர் மெள்ளத் துயின்ற பெருமானே <br/>
வள்ளலே உன் தமர்க்கு என்றும் நமன்தமர்<br/>
கள்ளர்போல்-கண்ணபுரத்து உறை அம்மானே            	(7)<br/>
 	 	<br/>
1745  மாண் ஆகி வையம் அளந்ததுவும் வாள் அவுணன்<br/>
பூண் ஆகம் கீண்டதுவும் ஈண்டு நினைந்து இருந்தேன் <br/>
பேணாத வல்வினையேன் இடர் எத்தனையும்<br/>
காணேன் நான்-கண்ணபுரத்து உறை அம்மானே            	(8)<br/>
 	 	<br/>
1746  நாட்டினாய் என்னை உனக்கு முன் தொண்டு ஆக <br/>
மாட்டினேன் அத்தனையே கொண்டு என் வல்வினையை <br/>
பாட்டினால் உன்னை என் நெஞ்சத்து இருந்தமை<br/>
காட்டினாய்-கண்ணபுரத்து உறை அம்மானே            	(9)<br/>
 	 	<br/>
1747  கண்ட சீர்க் கண்ணபுரத்து உறை அம்மானை <br/>
கொண்ட சீர்த் தொண்டன் கலியன் ஒலி மாலை<br/>
பண்டமாய்ப் பாடும் அடியவர்க்கு எஞ்ஞான்றும்<br/>
அண்டம் போய் ஆட்சி அவர்க்கு அது அறிந்தோமே 	(10)<br/>
------------<br/>
<br/>
<strong>   81.  திருக்கண்ணங்குடி</strong>   <br/>
<br/>
1748  வங்க மா முந்நீர் வரி நிறப் பெரிய <br/>
      வாள் அரவின் அணை மேவி <br/>
சங்கம் ஆர் அம் கை தட மலர் உந்தி <br/>
      சாம மா மேனி என் தலைவன்-<br/>
அங்கம் ஆறு ஐந்து வேள்வி நால் வேதம் <br/>
      அருங் கலை பயின்று எரி மூன்றும்<br/>
செங் கையால் வளர்க்கும் துளக்கம் இல் மனத்தோர் <br/>
      திருக்கண்ணங்குடியுள் நின்றானே            	(1)<br/>
 	 	<br/>
1749  கவள மா கதத்த கரி உய்ய-பொய்கைக் <br/>
      கராம் கொளக் கலங்கி உள் நினைந்து<br/>
துவள மேல் வந்து தோன்றி வன் முதலை <br/>
      துணிபட-சுடு படை துரந்தோன்-<br/>
குவளை நீள் முளரி குமுதம் ஒண் கழுநீர் <br/>
      கொய்ம் மலர் நெய்தல் ஒண் கழனி<br/>
திவளும் மாளிகை சூழ் செழு மணிப் புரிசைத் <br/>
      திருக்கண்ணங்குடியுள் நின்றானே            	(2)<br/>
 	 	<br/>
1750  வாதை வந்து அடர வானமும் நிலனும் <br/>
      மலைகளும் அலை கடல் குளிப்ப <br/>
மீது கொண்டு உகளும் மீன் உரு ஆகி <br/>
      விரி புனல் வரி அகட்டு ஒளித்தோன்-<br/>
      போது அலர் புன்னை மல்லிகை மௌவல் <br/>
      புது விரை மது மலர் அணைந்து <br/>
சீத ஒண் தென்றல் திசைதொறும் கமழும் <br/>
      திருக்கண்ணங்குடியுள் நின்றானே            	(3)<br/>
 	 	<br/>
1751  வென்றி சேர் திண்மை விலங்கல் மா மேனி <br/>
      வெள் எயிற்று ஒள் எரித் தறு கண்<br/>
பன்றி ஆய் அன்று பார்-மகள் பயலை <br/>
      தீர்த்தவன் பஞ்சவர் பாகன்-<br/>
ஒன்று அலா உருவத்து உலப்பு இல் பல் காலத்து <br/>
      உயர் கொடி ஒளி வளர் மதியம்<br/>
சென்று சேர் சென்னிச் சிகர நல் மாடத் <br/>
      திருக்கண்ணங்குடியுள் நின்றானே            	(4)<br/>
 	 	<br/>
1752  மன்னவன் பெரிய வேள்வியில் குறள் ஆய் <br/>
      மூவடி நீரொடும் கொண்டு<br/>
பின்னும் ஏழ் உலகும் ஈர் அடி ஆக <br/>
      பெருந் திசை அடங்கிட நிமிர்ந்தோன்-<br/>
      அன்னம் மென் கமலத்து அணி மலர்ப் பீடத்து <br/>
      அலை புனல் இலைக் குடை நீழல்<br/>
செந்நெல் ஒண் கவரி அசைய வீற்றிருக்கும் <br/>
      திருக்கண்ணங்குடியுள் நின்றானே             	(5)<br/>
 	 	<br/>
1753  மழுவினால் அவனி அரசை மூவெழுகால் <br/>
      மணி முடி பொடிபடுத்து உதிரக்<br/>
குழுவு வார் புனலுள் குளித்து வெம் கோபம் <br/>
      தவிர்ந்தவன்-குலை மலி கதலிக்<br/>
குழுவும் வார் கமுகும் குரவும் நல் பலவும் <br/>
      குளிர் தரு சூதம் மாதவியும்<br/>
செழுமை ஆர் பொழில்கள் தழுவும் நல் மாடத் <br/>
      திருக்கண்ணங்குடியுள் நின்றானே            	(6)<br/>
 	 	<br/>
1754  வான் உளார்-அவரை வலிமையால் நலியும் <br/>
      மறி கடல் இலங்கையார்-கோனை <br/>
பானு நேர் சரத்தால் பனங்கனிபோலப் <br/>
      பரு முடி உதிர வில் வளைத்தோன்-<br/>
கான் உலாம் மயிலின் கணங்கள் நின்று ஆட <br/>
      கண முகில் முரசம் நின்று அதிர<br/>
தேன் உலாம் வரி வண்டு இன் இசை முரலும் <br/>
      திருக்கண்ணங்குடியுள் நின்றானே            	(7)<br/>
 	 	<br/>
1755  அரவ நீள் கொடியோன் அவையுள் ஆசனத்தை <br/>
      அஞ்சிடாதே இட அதற்கு <br/>
பெரிய மா மேனி அண்டம் ஊடுருவ <br/>
      பெருந் திசை அடங்கிட நிமிர்ந்தோன்-<br/>
      வரையின் மா மணியும் மரகதத் திரளும் <br/>
      வயிரமும் வெதிர் உதிர் முத்தும்<br/>
திரை கொணர்ந்து உந்தி வயல்தொறும் குவிக்கும் <br/>
      திருக்கண்ணங்குடியுள் நின்றானே            	(8)<br/>
 	 	<br/>
1756  பன்னிய பாரம் பார்-மகட்கு ஒழிய <br/>
      பாரத மா பெரும் போரில்<br/>
மன்னர்கள் மடிய மணி நெடுந் திண் தேர் <br/>
      மைத்துனற்கு உய்த்த மா மாயன்-<br/>
துன்னு மாதவியும் சுரபுனைப் பொழிலும் <br/>
      சூழ்ந்து எழு செண்பக மலர்வாய் <br/>
தென்ன என்று அளிகள் முரன்று இசைபாடும் <br/>
      திருக்கண்ணங்குடியுள் நின்றானே            	(9)<br/>
 	 	<br/>
1757  கலை உலா அல்குல் காரிகைதிறத்து <br/>
      கடல் பெரும் படையொடும் சென்று <br/>
சிலையினால் இலங்கை தீ எழச் செற்ற <br/>
      திருக்கண்ணங்குடியுள் நின்றானை<br/>
மலை குலாம் மாட மங்கையர் தலைவன் <br/>
      மான வேல் கலியன் வாய் ஒலிகள்<br/>
உலவு சொல்-மாலை ஒன்பதோடு ஒன்றும் <br/>
      வல்லவர்க்கு இல்லை-நல்குரவே             	(10)<br/>
-------<br/>
<br/>
<strong>   82. திருநாகை: அச்சோப்பதிகம்</strong>   <br/>
<br/>
1758  பொன் இவர் மேனி மரகதத்தின் <br/>
      பொங்கு இளஞ் சோதி அகலத்து ஆரம்<br/>
மின் இவர் வாயில் நல் வேதம் ஓதும் <br/>
      வேதியர் வானவர் ஆவர் தோழீ <br/>
என்னையும் நோக்கி என் அல்குல் நோக்கி <br/>
      ஏந்து இளங் கொங்கையும் நோககுகின்றார் <br/>
      அன்னை என் நோக்கும் என்று அஞ்சுகின்றேன்-<br/>
      அச்சோ ஒருவர் அழகியவா             	(1)<br/>
 	 	<br/>
1759  தோடு அவிழ் நீலம் மணம் கொடுக்கும் <br/>
      சூழ் புனல் சூழ் குடந்தைக் கிடந்த<br/>
சேடர்கொல் என்று தெரிக்கமாட்டேன் <br/>
      செஞ் சுடர் ஆழியும் சங்கும் ஏந்தி <br/>
பாடக மெல் அடியார் வணங்க <br/>
      பல் மணி முத்தொடு இலங்கு சோதி<br/>
ஆடகம் பூண்டு ஒரு நான்கு தோளும்-<br/>
      அச்சோ ஒருவர் அழகியவா            	(2)<br/>
 	 	<br/>
1760  வேய் இருஞ் சோலை விலங்கல் சூழ்ந்த <br/>
      மெய்ய மணாளர் இவ் வையம் எல்லாம்<br/>
தாயின நாயகர் ஆவர் தோழீ <br/>
      தாமரைக் கண்கள் இருந்த ஆறு <br/>
சேய் இருங் குன்றம் திகழ்ந்தது ஒப்பச் <br/>
      செவ்விய ஆகி மலர்ந்த சோதி<br/>
ஆயிரம் தோளொடு இலங்கு பூணும்-<br/>
      அச்சோ ஒருவர் அழகியவா            	(3)<br/>
 	 	<br/>
1761  வம்பு அவிழும் துழாய் மாலை தோள்மேல் <br/>
      கையன ஆழியும் சங்கும் ஏந்தி <br/>
நம்பர் நம் இல்லம் புகுந்து நின்றார் <br/>
      நாகரிகர் பெரிதும் இளையர் <br/>
செம் பவளம் இவர் வாயின் வண்ணம் <br/>
      தேவர் இவரது உருவம் சொலலில் <br/>
அம் பவளத் திரளேயும் ஒப்பர்-<br/>
      அச்சோ ஒருவர் அழகியவா            	(4)<br/>
 	 	<br/>
1762  கோழியும் கூடலும் கோயில் கொண்ட <br/>
      கோவலரே ஒப்பர் குன்றம் அன்ன<br/>
பாழி அம் தோளும் ஓர் நான்கு உடையர் <br/>
      பண்டு இவர்-தம்மையும் கண்டறியோம் <br/>
      வாழியரோ இவர் வண்ணம் எண்ணில் <br/>
      மா கடல் போன்று உளர் கையில் வெய்ய<br/>
ஆழி ஒன்று ஏந்தி ஓர் சங்கு பற்றி-<br/>
      அச்சோ ஒருவர் அழகியவா             	(5)<br/>
 	 	<br/>
1763  வெம் சின வேழ மருப்பு ஒசித்த <br/>
      வேந்தர்கொல்? ஏந்திழையார் மனத்தைத்<br/>
தஞ்சு உடையாளர்கொல்? யான் அறியேன் <br/>
      தாமரைக் கண்கள் இருந்த ஆறு <br/>
கஞ்சனை அஞ்ச முன் கால் விசைத்த <br/>
      காளையர் ஆவர் கண்டார் வணங்கும் <br/>
அஞ்சன மா மலையேயும் ஒப்பர்-<br/>
      அச்சோ ஒருவர் அழகியவா             	(6)<br/>
 	 	<br/>
1764  பிணி அவிழ் தாமரை மொட்டு அலர்த்தும் <br/>
      பேர் அருளாளர்கொல்? யான் அறியேன் <br/>
பணியும் என் நெஞ்சம் இது என்கொல்? தோழீ <br/>
      பண்டு இவர்-தம்மையும் கண்டறியோம் <br/>
அணி கெழு தாமரை அன்ன கண்ணும் <br/>
      அம் கையும் பங்கயம் மேனி வானத்து<br/>
அணி கெழு மா முகிலேயும் ஒப்பர்-<br/>
      அச்சோ ஒருவர் அழகியவா            	(7)<br/>
 	 	<br/>
1765  மஞ்சு உயர் மா மதி தீண்ட நீண்ட <br/>
      மாலிருஞ்சோலை மணாளர் வந்து என்<br/>
நெஞ்சுள்ளும் கண்ணுள்ளும் நின்று நீங்கார் <br/>
      நீர்மலையார்கொல்? நினைக்கமாட்டேன் <br/>
மஞ்சு உயர் பொன்மலைமேல் எழுந்த <br/>
      மா முகில் போன்று உளர் வந்து காணீர் <br/>
அம் சிறைப் புள்ளும் ஒன்று ஏறி வந்தார்-<br/>
      அச்சோ ஒருவர் அழகியவா             	(8)<br/>
 	 	<br/>
1766  எண் திசையும் எறி நீர்க் கடலும் <br/>
      ஏழ் உலகும் உடனே விழுங்கி <br/>
மண்டி ஓர் ஆல் இலைப் பள்ளிகொள்ளும் <br/>
      மாயர்கொல்? மாயம் அறியமாட்டேன் <br/>
      கொண்டல் நல் மால்வரையேயும் ஒப்பர் <br/>
      கொங்கு அலர் தாமரை கண்ணும் வாயும் <br/>
அண்டத்து அமரர் பணிய நின்றார்-<br/>
      அச்சோ ஒருவர் அழகியவா             	(9)<br/>
 	 	<br/>
1767  அன்னமும் கேழலும் மீனும் ஆய <br/>
      ஆதியை நாகை அழகியாரை <br/>
கன்னி நல் மா மதிள் மங்கை வேந்தன் <br/>
      காமரு சீர்க் கலிகன்றி குன்றா<br/>
இன் இசையால் சொன்ன செஞ்சொல் மாலை <br/>
      ஏழும் இரண்டும் ஓர் ஒன்றும் வல்லார்<br/>
மன்னவர் ஆய் உலகு ஆண்டு மீண்டும் <br/>
      வானவர் ஆய் மகிழ்வு எய்துவரே            	(10)<br/>
-------<br/>
<br/>
<strong>   83.  திருப்புல்லாணி: 1</strong>   <br/>
<br/>
1768  தன்னை நைவிக்கிலேன் வல் வினையேன் தொழுதும் எழு-<br/>
பொன்னை நைவிக்கும் அப் பூஞ் செருந்தி மண நீழல்வாய்<br/>
என்னை நைவித்து எழில் கொண்டு அகன்ற பெருமான் இடம் <br/>
புன்னை முத்தம் பொழில் சூழ்ந்து அழகு ஆய புல்லாணியே            	(1)<br/>
 	 	<br/>
1769  உருகி நெஞ்சே நினைந்து இங்கு இருந்து என்? தொழுதும் எழு-<br/>
முருகு வண்டு உன் மலர்க் கைதையின் நீழலில் முன் ஒருநாள் <br/>
பெருகு காதன்மை என் உள்ளம் எய்தப் பிரிந்தான் இடம் <br/>
பொருது முந்நீர் கரைக்கே மணி உந்து புல்லாணியே             	(2)<br/>
 	 	<br/>
1770  ஏது செய்தால் மறக்கேன்? மனமே தொழுதும் எழு-<br/>
தாது மல்கு தடம் சூழ் பொழில் தாழ்வர் தொடர்ந்து பின் <br/>
பேதை நின்னைப் பிரியேன் இனி என்று அகன்றான் இடம் <br/>
போது நாளும் கமழும் பொழில் சூழ்ந்த புல்லாணியே             	(3)<br/>
 	 	<br/>
1771  கொங்கு உண் வண்டே கரியாக வந்தான் கொடியேற்கு முன் <br/>
நங்கள் ஈசன் நமக்கே பணித்த மொழி செய்திலன் <br/>
மங்கை நல்லாய் தொழுதும் எழு-போய் அவன் மன்னும் ஊர் <br/>
பொங்கு முந்நீர் கரைக்கே மணி உந்து புல்லாணியே             	(4)<br/>
 	 	<br/>
1772  உணரில் உள்ளம் சுடுமால் வினையேன் தொழுதும் எழு-<br/>
துணரி நாழல் நறும் போது நம் சூழ் குழல் பெய்து பின் <br/>
தணரில் ஆவி தளரும் என அன்பு தந்தான் இடம் <br/>
புணரி ஓதம் பணில மணி உந்து புல்லாணியே             	(5)<br/>
 	 	<br/>
1773  எள்கி நெஞ்சே நினைந்து இங்கு இருந்து என்? தொழுதும் எழு-<br/>
வள்ளல் மாயன் மணிவண்ணன் எம்மான் மருவும் இடம் <br/>
கள் அவிழும் மலர்க் காவியும் தூ மடல் கைதையும் <br/>
புள்ளும் அள்ளல் பழனங்களும் சூழ்ந்த புல்லாணியே            	(6)<br/>
 	 	<br/>
1774  பரவி நெஞ்சே தொழுதும் எழு-போய் அவன் பாலம் ஆய்<br/>
இரவும் நாளும் இனி கண் துயிலாது இருந்து என் பயன்?<br/>
விரவி முத்தம் நெடு வெண் மணல் மேல் கொண்டு வெண் திரை<br/>
புரவி என்னப் புதம்செய்து வந்து உந்து புல்லாணியே            	(7)<br/>
 	 	<br/>
1775  அலமும் ஆழிப் படையும் உடையார் நமக்கு அன்பர் ஆய் <br/>
சலம்-அது ஆகி தகவு ஒன்று இலர் நாம் தொழுதும் எழு-<br/>
உலவு கால் நல் கழி ஓங்கு தண் பைம் பொழிலூடு இசை<br/>
புலவு கானல் களி வண்டு இனம் பாடு புல்லாணியே             	(8)<br/>
 	 	<br/>
1776  ஓதி நாமம் குளித்து உச்சி-தன்னால் ஒளி மா மலர்ப்<br/>
பாதம் நாளும் பணிவோம் நமக்கே நலம் ஆதலின் <br/>
ஆது தாரான் எனிலும் தரும் அன்றியும் அன்பர் ஆய்ப்<br/>
போதும் மாதே தொழுதும்-அவன் மன்னு புல்லாணியே            	(9)<br/>
 	 	<br/>
1777  இலங்கு முத்தும் பவளக் கொழுந்தும் எழில் தாமரைப்<br/>
புலங்கள் முற்றும் பொழில் சூழ்ந்த அழகு ஆய புல்லாணிமேல் <br/>
கலங்கல் இல்லாப் புகழான் கலியன் ஒலிமாலைகள்<br/>
வலம்கொள் தொண்டர்க்கு இடம் ஆவது-பாடு இல் வைகுந்தமே 	(10)<br/>
------------- <br/>
<br/>

<strong>   84.  திருப்புல்லாணி: 2</strong>   <br/>
<br/>
1778  கா ஆர் மடல் பெண்ணை அன்றில் அரிகுரலும்<br/>
ஏ வாயினூடு இயங்கும் எஃகின் கொடிதாலோ <br/>
பூ ஆர் மணம் கமழும் புல்லாணி கைதொழுதேன் <br/>
பாவாய் இது நமக்கு ஓர் பான்மையே ஆகாதே?            	(1)<br/>
 	 	<br/>
1779  முன்னம் குறள் உரு ஆய் மூவடி மண் கொண்டு அளந்த<br/>
மன்னன் சரிதைக்கே மால் ஆகி பொன் பயந்தேன் <br/>
பொன்னம் கழிக் கானல் புள் இனங்காள் புல்லாணி <br/>
அன்னம் ஆய் நூல் பயந்தாற்கு ஆங்கு இதனைச் செப்புமினே            	(2)<br/>
 	 	<br/>
1780  வவ்வி துழாய்-அதன்மேல் சென்ற தனி நெஞ்சம்<br/>
செவ்வி அறியாது நிற்கும்கொல்? நித்திலங்கள்<br/>
பவ்வத் திரை உலவு புல்லாணி கைதொழுதேன் <br/>
தெய்வச் சிலையாற்கு என் சிந்தை-நோய் செப்புமினே             	(3)<br/>
 	 	<br/>
1781  பரிய இரணியனது ஆகம் அணி உகிரால்<br/>
அரி உரு ஆய்க் கீண்டான் அருள் தந்தவா நமக்கு <br/>
பொரு திரைகள் போந்து உலவு புல்லாணி கைதொழுதேன் <br/>
அரி மலர்க் கண் நீர் ததும்ப அம் துகிலும் நில்லாவே            	(4)<br/>
 	 	<br/>
1782  வில்லால் இலங்கை மலங்க சரம் துரந்த<br/>
வல்லாளன் பின் போன நெஞ்சம் வரும் அளவும் <br/>
எல்லாரும் என்-தன்னை ஏசிலும் பேசிடினும் <br/>
புல்லாணி எம் பெருமான் பொய் கேட்டு இருந்தேனே 	(5)<br/>
 	 	<br/>
1783  சுழன்று இலங்கு வெம் கதிரோன் தேரோடும் போய் மறைந்தான் <br/>
அழன்று கொடிது ஆகி அம் சுடரோன் தான் அடுமால் <br/>
செழுந் தடம் பூஞ்சோலை சூழ் புல்லாணி கைதொழுதேன் <br/>
இழந்திருந்தேன்-என்-தன் எழில் நிறமும் சங்குமே             	(6)<br/>
 	 	<br/>
1784  கனை ஆர் இடி-குரலின் கார் மணியின் நா ஆடல்<br/>
தினையேனும் நில்லாது தீயில் கொடிதாலோ <br/>
புனை ஆர் மணி மாடப் புல்லாணி கைதொழுதேன் <br/>
வினையேன்மேல் வேலையும் வெம் தழலே வீசுமே            	(7)<br/>
 	 	<br/>
1785  தூம்பு உடைக் கை வேழம் வெருவ மருப்பு ஒசித்த<br/>
பாம்பின் அணையான் அருள்தந்தவா நமக்கு <br/>
பூஞ் செருந்தி பொன் சொரியும் புல்லாணி கைதொழுதேன் <br/>
தேம்பல் இளம் பிறையும் என்-தனக்கு ஓர் வெம் தழலே             	(8)<br/>
 	 	<br/>
1786  வேதமும் வேள்வியும் விண்ணும் இரு சுடரும் <br/>
ஆதியும் ஆனான் அருள்தந்தவா நமக்கு <br/>
போது அலரும் புன்னை சூழ் புல்லாணி கைதொழுதேன் <br/>
ஓதமும் நானும் உறங்காது இருந்தேனே             	(9)<br/>
 	 	<br/>
1787  பொன் அலரும் புன்னை சூழ் புல்லாணி அம்மானை<br/>
மின் இடையார் வேட்கை நோய் கூர இருந்ததனை <br/>
கல் நவிலும் திண் தோள் கலியன் ஒலிவல்லார்<br/>
மன்னவர் ஆய் மண் ஆண்டு வான் நாடும் முன்னுவரே            	(10)<br/>
-------------<br/>
<br/>
<strong>   85. திருக்குறுங்குடி: 1</strong>   <br/>
<br/>
1788  தவள இளம் பிறை துள்ளும் முந்நீர் <br/>
      தண் மலர்த் தென்றலோடு அன்றில் ஒன்றி <br/>
துவள என் நெஞ்சகம் சோர ஈரும் <br/>
      சூழ் பனி நாள் துயிலாதிருப்பேன் <br/>
இவளும் ஓர் பெண்கொடி என்று இரங்கார் <br/>
      என் நலம் ஐந்தும் முன் கொண்டு போன<br/>
குவளை மலர் நிற வண்ணர் மன்னு <br/>
      குறுங்குடிக்கே என்னை உய்த்திடுமின்             	(1)<br/>
 	 	<br/>
1789  தாது அவிழ் மல்லிகை புல்லி வந்த <br/>
      தண் மதியின் இள வாடை இன்னே <br/>
ஊதை திரிதந்து உழறி உண்ண <br/>
      ஓர் இரவும் உறங்கேன் உறங்கும்<br/>
பேதையர் பேதைமையால் இருந்து <br/>
      பேசிலும் பேசுக பெய்வளையார்<br/>
கோதை நறு மலர் மங்கை மார்வன் <br/>
      குறுங்குடிக்கே என்னை உய்த்திடுமின்            	(2)<br/>
 	 	<br/>
1790  காலையும் மாலை ஒத்துண்டு கங்குல் <br/>
      நாழிகை ஊழியில் நீண்டு உலாவும்<br/>
போல்வது ஓர் தன்மை புகுந்து நிற்கும் <br/>
      பொங்கு அழலே ஒக்கும் வாடை சொல்லில் <br/>
மாலவன் மா மணி வண்ணன் மாயம் <br/>
      மற்றும் உள அவை வந்திடாமுன் <br/>
கோல மயில் பயிலும் புறவின் <br/>
      குறுங்குடிக்கே என்னை உய்த்திடுமின் 	(3)<br/>
 	 	<br/>
1791  கரு மணி பூண்டு வெண் நாகு அணைந்து <br/>
      கார் இமில் ஏற்று அணர் தாழ்ந்து உலாவும்<br/>
ஒரு மணி ஓசை என் உள்ளம் தள்ள <br/>
      ஓர் இரவும் உறங்காதிருப்பேன்-<br/>
பெரு மணி வானவர் உச்சி வைத்த <br/>
      பேர் அருளாளன் பெருமை பேசி <br/>
குரு மணி நீர் கொழிக்கும் புறவின் <br/>
      குறுங்குடிக்கே என்னை உய்த்திடுமின்             	(4)<br/>
 	 	<br/>
1792  திண் திமில் ஏற்றின் மணியும் ஆயன் <br/>
      தீம் குழல் ஒசையும் தென்றலோடு<br/>
கொண்டது ஓர் மாலையும் அந்தி ஈன்ற <br/>
      கோல இளம்பிறையோடு கூடி <br/>
      பண்டைய அல்ல இவை நமக்கு <br/>
      பாவியேன் ஆவியை வாட்டம் செய்யும் <br/>
கொண்டல் மணி நிற வண்ணர் மன்னு <br/>
      குறுங்குடிக்கே என்னை உய்த்திடுமின்            	(5)<br/>
 	 	<br/>
1793  எல்லியும் நன் பகலும் இருந்தே <br/>
      ஏசிலும் ஏசுக ஏந்திழையார் <br/>
நல்லர் அவர் திறம் நாம் அறியோம் <br/>
      நாண் மடம் அச்சம் நமக்கு இங்கு இல்லை <br/>
வல்லன சொல்லி மகிழ்வரேலும் <br/>
      மா மணி வண்ணரை நாம் மறவோம் <br/>
கொல்லை வளர் இள முல்லை புல்கு <br/>
      குறுங்குடிக்கே என்னை உய்த்திடுமின்            	(6)<br/>
 	 	<br/>
1794  செங் கண் நெடிய கரிய மேனித் <br/>
      தேவர் ஒருவர் இங்கே புகுந்து என்<br/>
அங்கம் மெலிய வளை கழல <br/>
      ஆதுகொலோ? என்று சொன்ன பின்னை <br/>
ஐங்கணை வில்லி தன் ஆண்மை என்னோடு <br/>
      ஆடும்-அதனை அறியமாட்டேன் <br/>
கொங்கு அலர் தண் பணை சூழ் புறவின் <br/>
      குறுங்குடிக்கே என்னை உய்த்திடுமின்            	(7)<br/>
 	 	<br/>
1795  கேவலம் அன்று கடலின் ஓசை <br/>
      கேள்மின்கள் ஆயன் கை ஆம்பல் வந்து என்<br/>
ஆவி அளவும் அணைந்து நிற்கும் <br/>
      அன்றியும் ஐந்து கணை தெரிந்திட்டு <br/>
      ஏ வலம் காட்டி இவன் ஒருவன் <br/>
      இப்படியே புகுந்து எய்திடாமுன் <br/>
      கோவலர் கூத்தன் குறிப்பு அறிந்து <br/>
      குறுங்குடிக்கே என்னை உய்த்திடுமின்            	(8)<br/>
 	 	<br/>
1796  சோத்து என நின்று தொழ இரங்கான் <br/>
      தொல் நலம் கொண்டு எனக்கு இன்றுதாறும் <br/>
போர்ப்பது ஓர் பொன்-படம் தந்து போனான் <br/>
      போயின ஊர் அறியேன் என் கொங்கை<br/>
மூத்திடுகின்றன மற்று அவன்-தன் <br/>
      மொய் அகலம் அணையாது வாளா <br/>
கூத்தன் இமையவர்-கோன் விரும்பும் <br/>
      குறுங்குடிக்கே என்னை உய்த்திடுமின்            	(9)<br/>
 	 	<br/>
1797  செற்றவன் தென் இலங்கை மலங்க <br/>
      தேவர் பிரான் திரு மா மகளைப்<br/>
பெற்றும் என் நெஞ்சகம் கோயில் கொண்ட <br/>
      பேர்-அருளாளன் பெருமை பேசக்<br/>
கற்றவன் காமரு சீர்க் கலியன் <br/>
      கண் அகத்தும் மனத்தும் அகலாக்<br/>
கொற்றவன் முற்று உலகு ஆளி நின்ற <br/>
      குறுங்குடிக்கே என்னை உய்த்திடுமின்            	(10)<br/>
-------------- <br/>
<br/>
<strong>   86. திருக்குறுங்குடி: 2</strong>   <br/>
<br/>
1798  அக்கும் புலியின் அதளும் உடையார்-அவர் ஒருவர்<br/>
பக்கம் நிற்க நின்ற பண்பர் ஊர்போலும்-<br/>
தக்க மரத்தின் தாழ் சினை ஏறி தாய் வாயில்<br/>
கொக்கின் பிள்ளை வெள் இறவு உண்ணும் குறுங்குடியே 1<br/>
 	 	<br/>
1799  துங்க ஆர் அரவத் திரை வந்து உலவ தொடு கடலுள்<br/>
பொங்கு ஆர் அரவில் துயிலும் புனிதர் ஊர்போலும்-<br/>
செங் கால் அன்னம் திகழ் தண் பணையில் பெடையோடும்<br/>
கொங்கு ஆர் கமலத்து அலரில் சேரும் குறுங்குடியே 2<br/>
 	 	<br/>
1800  வாழக் கண்டோம் வந்து காண்மின் தொண்டீர்காள்!-<br/>
கேழல் செங்கண் மா முகில் வண்ணர் மருவும் ஊர்-<br/>
ஏழைச் செங்கால் இன் துணை நாரைக்கு இரை தேடி <br/>
கூழைப் பார்வைக் கார் வயல் மேயும் குறுங்குடியே 3<br/>
 	 	<br/>
1801  சிரம் முன் ஐந்தும் ஐந்தும் சிந்தச் சென்று அரக்கன் <br/>
உரமும் கரமும் துணித்த உரவோன் ஊர்போலும்-<br/>
இரவும் பகலும் ஈன் தேன் முரல மன்று எல்லாம்<br/>
குரவின் பூவே-தான் மணம் நாறும் குறுங்குடியே 4<br/>
 	 	<br/>
1802  கவ்வைக் களிற்று மன்னர் மாள கலி மாத் தேர்<br/>
ஐவர்க்கு ஆய் அன்று அமரில் உய்த்தான் ஊர்போலும்-<br/>
மை வைத்து இலங்கு கண்ணார்-தங்கள் மொழி ஒப்பான் <br/>
கொவ்வைக் கனி வாய்க் கிள்ளை பேசும் குறுங்குடியே 5<br/>
 	 	<br/>
1803  தீ நீர் வண்ண மா மலர் கொண்டு விரை ஏந்தி <br/>
தூ நீர் பரவித் தொழுமின் எழுமின் தொண்டீர்காள்!-<br/>
மா நீர் வண்ணர் மருவி உறையும் இடம் வானில்<br/>
கூன் நீர் மதியை மாடம் தீண்டும் குறுங்குடியே 6<br/>
 	 	<br/>
1804  வல்லிச் சிறு நுண் இடையாரிடை நீர் வைக்கின்ற<br/>
அல்லல் சிந்தை தவிர அடைமின் அடியீர்காள்!-<br/>
சொல்லில் திருவே அனையார் கனி வாய் எயிறு ஒப்பான் <br/>
கொல்லை முல்லை மெல் அரும்பு ஈனும் குறுங்குடியே 7<br/>
 	 	<br/>
1805  நார் ஆர் இண்டை நாள் மலர் கொண்டு நம் தமர்காள் <br/>
ஆரா அன்போடு எம்பெருமான் ஊர்-அடைமின்கள்-<br/>
தாரா ஆரும் வார் புனல் மேய்ந்து வயல் வாழும்<br/>
கூர் வாய் நாரை பேடையொடு ஆடும் குறுங்குடியே 8<br/>
 	 	<br/>
1806  நின்ற வினையும் துயரும் கெட மா மலர் ஏந்தி <br/>
சென்று பணிமின் எழுமின் தொழுமின் தொண்டீர்காள் <br/>
என்றும் இரவும் பகலும் வரி வண்டு இசை பாட <br/>
குன்றின் முல்லை மன்றிடை நாறும் குறுங்குடியே 9<br/>
 	 	<br/>
1807  சிலையால் இலங்கை செற்றான் மற்று ஓர் சின வேழம்<br/>
கொலை ஆர் கொம்பு கொண்டான் மேய குறுங்குடிமேல்<br/>
கலை ஆர் பனுவல் வல்லான் கலியன் ஒலி மாலை<br/>
நிலை ஆர் பாடல் பாடப் பாவம் நில்லாவே 10 <br/>
--------------<br/>
<br/>
<strong>   87.  திருவல்லவாழ்</strong>   <br/>
<br/>
1808  தந்தை தாய் மக்களே சுற்றம் என்று உற்றவர் பற்றி நின்ற<br/>
பந்தம் ஆர் வாழ்க்கையை நொந்து நீ பழி எனக் கருதினாயேல் <br/>
அந்தம் ஆய் ஆதி ஆய் ஆதிக்கும் ஆதி ஆய் ஆயன் ஆய<br/>
மைந்தனார் வல்லவாழ் சொல்லுமா வல்லை ஆய் மருவு நெஞ்சே 1<br/>
 	 	<br/>
1809  மின்னும் மா வல்லியும் வஞ்சியும் வென்ற நுண் இடை நுடங்கும்<br/>
அன்ன மென் நடையினார் கலவியை அருவருத்து அஞ்சினாயேல் <br/>
துன்னு மா மணி முடிப் பஞ்சவர்க்கு ஆகி முன் தூது சென்ற<br/>
மன்னனார் வல்லவாழ் சொல்லுமா வல்லை ஆய் மருவு நெஞ்சே 2<br/>
 	 	<br/>
1810  பூண் உலாம் மென் முலைப் பாவைமார் பொய்யினை மெய் இது என்று <br/>
பேணுவார் பேசும் அப் பேச்சை நீ பிழை எனக் கருதினாயேல் <br/>
நீள் நிலா வெண் குடை வாணனார் வேள்வியில் மண் இரந்த<br/>
மாணியார் வல்லவாழ் சொல்லுமா வல்லை ஆய் மருவு நெஞ்சே 3<br/>
 	 	<br/>
1811  பண் உலாம் மென் மொழிப் பாவைமார் பணை முலை அணைதும் நாம் என்று <br/>
எண்ணுவார் எண்ணம்-அது ஒழித்து நீ பிழைத்து உயக் கருதினாயேல் <br/>
விண் உளார் விண்ணின் மீது இயன்ற வேங்கடத்து உளார் வளங்கொள் முந்நீர்<br/>
வண்ணனார் வல்லவாழ் சொல்லுமா வல்லை ஆய் மருவு நெஞ்சே 4<br/>
 	 	<br/>
1812  மஞ்சு தோய் வெண் குடை மன்னர் ஆய் வாரணம் சூழ வாழ்ந்தார்<br/>
துஞ்சினார் என்பது ஓர் சொல்லை நீ துயர் எனக் கருதினாயேல் <br/>
நஞ்சு தோய் கொங்கைமேல் அம் கை வாய் வைத்து அவள் நாளை உண்ட<br/>
மஞ்சனார் வல்லவாழ் சொல்லுமா வல்லை ஆய் மருவு நெஞ்சே 5<br/>
 	 	<br/>
1813  உருவின் ஆர் பிறவி சேர் ஊன் பொதி நரம்பு தோல் குரம்பையுள் புக்கு <br/>
அருவி நோய் செய்து நின்று ஐவர்-தாம் வாழ்வதற்கு அஞ்சினாயேல் <br/>
திருவின் ஆர் வேதம் நான்கு ஐந்து தீ வேள்வியோடு அங்கம் ஆறும்<br/>
மருவினார் வல்லவாழ் சொல்லுமா வல்லை ஆய் மருவு நெஞ்சே 6<br/>
 	 	<br/>
1814  நோய் எலாம் பெய்தது ஓர் ஆக்கையை மெய் எனக் கொண்டு வாளா <br/>
பேயர்-தாம் பேசும் அப் பேச்சை நீ பிழை எனக் கருதினாயேல் <br/>
தீ உலாம் வெம் கதிர் திங்கள் ஆய் மங்குல் வான் ஆகி நின்ற<br/>
மாயனார் வல்லவாழ் சொல்லுமா வல்லை ஆய் மருவு நெஞ்சே 7<br/>
 	 	<br/>
1815  மஞ்சு சேர் வான் எரி நீர் நிலம் கால் இவை மயங்கி நின்ற<br/>
அஞ்சு சேர் ஆக்கையை அரணம் அன்று என்று உயக் கருதினாயேல் <br/>
சந்து சேர் மென் முலைப் பொன் மலர்ப் பாவையும் தாமும் நாளும்<br/>
வந்து சேர் வல்லவாழ் சொல்லுமா வல்லை ஆய் மருவு நெஞ்சே 8<br/>
 	 	<br/>
1816  வெள்ளியார் பிண்டியார் போதியார் என்று இவர் ஓதுகின்ற<br/>
கள்ளநூல்-தன்னையும் கருமம் அன்று என்று உயக் கருதினாயேல் <br/>
தெள்ளியார் கைதொழும் தேவனார் மா முநீர் அமுது தந்த<br/>
வள்ளலார் வல்லவாழ் சொல்லுமா வல்லை ஆய் மருவு நெஞ்சே 9<br/>
 	 	<br/>
1817  மறைவலார் குறைவு இலார் உறையும் ஊர் வல்லவாழ் அடிகள்-தம்மைச்<br/>
சிறை குலாம் வண்டு அறை சோலை சூழ் கோல நீள் ஆலி நாடன்<br/>
கறை உலாம் வேல்வல கலியன் வாய் ஒலி இவை கற்று வல்லார்<br/>
இறைவர் ஆய் இரு நிலம் காவல் பூண்டு இன்பம் நன்கு எய்துவாரே 10<br/>
-----------------<br/>
<br/>
<strong>   88.  திருமாலிருஞ்சோலை: 1</strong>   <br/>
<br/>
1818  முந்துற உரைக்கேன் விரைக் குழல் மடவார் <br/>
      கலவியை விடு தடுமாறல் <br/>
அந்தரம் ஏழும் அலை கடல் ஏழும் <br/>
      ஆய எம் அடிகள்-தம் கோயில்-<br/>
சந்தொடு மணியும் அணி மயில் தழையும் <br/>
      தழுவி வந்து அருவிகள் நிரந்து <br/>
வந்து இழி சாரல் மாலிருஞ்சோலை-<br/>
      வணங்குதும் வா மட நெஞ்சே 	(1)<br/>
 	 	<br/>
1819  இண்டையும் புனலும் கொண்டு இடை இன்றி <br/>
      எழுமினோ தொழுதும் என்று இமையோர் <br/>
அண்டரும் பரவ அரவணைத் துயின்ற <br/>
      சுடர் முடிக் கடவுள்-தம் கோயில்-<br/>
விண்டு அலர் தூளி வேய் வளர் புறவில் <br/>
      விரை மலர் குறிஞ்சியின் நறுந் தேன்<br/>
வண்டு அமர் சாரல் மாலிருஞ்சோலை-<br/>
      வணங்குதும் வா மட நெஞ்சே            	(2)<br/>
 	 	<br/>
1820  பிணி வளர் ஆக்கை நீங்க நின்று ஏத்த <br/>
      பெரு நிலம் அருளின் முன் அருளி <br/>
அணி வளர் குறள் ஆய் அகல்-இடம் முழுதும் <br/>
      அளந்த எம் அடிகள்-தம் கோயில்-<br/>
கணி வளர் வேங்கை நெடு நிலம்-அதனில் <br/>
      குறவர்-தம் கவணிடைத் துரந்த<br/>
மணி வளர் சாரல் மாலிருஞ்சோலை-<br/>
      வணங்குதும் வா மட நெஞ்சே             	(3)<br/>
 	 	<br/>
1821  சூர்மையில் ஆய பேய் முலை சுவைத்து <br/>
      சுடு சரம் அடு சிலைத் துரந்து <br/>
நீர்மை இலாத தாடகை மாள <br/>
      நினைந்தவர் மனம் கொண்ட கோயில்-<br/>
கார் மலி வேங்கை கோங்கு அலர் புறவில் <br/>
      கடி மலர்க் குறிஞ்சியின் நறுந் தேன்<br/>
வார் புனல் சூழ் தண் மாலிருஞ்சோலை-<br/>
      வணங்குதும் வா மட நெஞ்சே            	(4)<br/>
 	 	<br/>
1822  வணங்கல் இல் அரக்கன் செருக்களத்து அவிய <br/>
      மணி முடி ஒருபதும் புரள <br/>
அணங்கு எழுந்து அவன்-தன் கவந்தம் நின்று ஆட <br/>
      அமர்செய்த அடிகள்-தம் கோயில்-<br/>
பிணங்கலின் நெடு வேய் நுதி முகம் கிழிப்ப <br/>
      பிரசம் வந்து இழிதர பெருந் தேன்<br/>
மணங் கமழ் சாரல் மாலிருஞ்சோலை-<br/>
      வணங்குதும் வா மட நெஞ்சே             	(5)<br/>
 	 	<br/>
1823  விடம் கலந்து அமர்ந்த அரவணைத் துயின்று <br/>
      விளங்கனிக்கு இளங் கன்று விசிறி<br/>
குடம் கலந்து ஆடி குரவை முன் கோத்த <br/>
      கூத்த எம் அடிகள்-தம் கோயில்-<br/>
தடங் கடல் முகந்து விசும்பிடைப் பிளிற <br/>
      தடவரைக் களிறு என்று முனிந்து<br/>
மடங்கல் நின்று அதிரும் மாலிருஞ்சோலை-<br/>
      வணங்குதும் வா மட நெஞ்சே            	(6)<br/>
 	 	<br/>
1824  தேனுகன் ஆவி போய் உக அங்கு ஓர் <br/>
      செழுந் திரள் பனங்கனி உதிர <br/>
தான் உகந்து எறிந்த தடங் கடல் வண்ணர் <br/>
      எண்ணி முன் இடம் கொண்ட கோயில்-<br/>
வானகச் சோலை மரகதச் சாயல் <br/>
      மா மணிக் கல் அதர் நுழைந்து <br/>
மான் நுகர் சாரல் மாலிருஞ்சோலை-<br/>
      வணங்குதும் வா மட நெஞ்சே            	(7)<br/>
 	 	<br/>
1825  புதம் மிகு விசும்பில் புணரி சென்று அணவ <br/>
      பொரு கடல் அரவணைத் துயின்று <br/>
பதம் மிகு பரியின் மிகு சினம் தவிர்த்த <br/>
      பனி முகில் வண்ணர்-தம் கோயில்-<br/>
கதம் மிகு சினத்த கட தடக் களிற்றின் <br/>
      கவுள் வழி களி வண்டு பருக <br/>
மதம் மிகு சாரல் மாலிருஞ்சோலை-<br/>
      வணங்குதும் வா மட நெஞ்சே             	(8)<br/>
 	 	<br/>
1826  புந்தி இல் சமணர் புத்தர் என்று இவர்கள் <br/>
      ஒத்தன பேசவும் உவந்திட்டு <br/>
எந்தை பெம்மானார் இமையவர் தலைவர் <br/>
      எண்ணி முன் இடம் கொண்ட கோயில்-<br/>
      சந்தனப் பொழிலின் தாழ் சினை நீழல் <br/>
      தாழ்வரை மகளிர்கள் நாளும்<br/>
மந்திரத்து இறைஞ்சும் மாலிருஞ்சோலை-<br/>
      வணங்குதும் வா மட நெஞ்சே            	(9)<br/>
 	 	<br/>
1827  வண்டு அமர் சாரல் மாலிருஞ்சோலை <br/>
      மா மணி வண்ணரை வணங்கும்<br/>
தொண்டரைப் பரவும் சுடர் ஒளி நெடு வேல் <br/>
      சூழ் வயல் ஆலி நல் நாடன் <br/>
கண்டல் நல் வேலி மங்கையர் தலைவன் <br/>
      கலியன் வாய் ஒலிசெய்த பனுவல்<br/>
கொண்டு இவை பாடும் தவம் உடையார்கள் <br/>
      ஆள்வர்-இக் குரை கடல் உலகே            	(10)<br/>
-------------<br/>
<br/>
<strong>   89.  திருமாலிருஞ்சோலை: 2</strong>   <br/>
<br/>
1828  மூவரில் முன் முதல்வன் முழங்கு ஆர் கடலுள் கிடந்து <br/>
பூ வளர் உந்தி-தன்னுள் புவனம் படைத்து உண்டு உமிழ்ந்த<br/>
தேவர்கள் நாயகனை திருமாலிருஞ்சோலை நின்ற<br/>
கோவலர் கோவிந்தனை கொடி ஏர் இடை கூடும்கொலோ?            	(1)<br/>
 	 	<br/>
1829  புனை வளர் பூம் பொழில் ஆர் பொன்னி சூழ் அரங்க நகருள்<br/>
முனைவனை மூவுலகும் படைத்த முதல் மூர்த்தி-தன்னை <br/>
சினை வளர் பூம் பொழில் சூழ் திருமாலிருஞ்சோலை நின்றான்<br/>
கனை கழல் காணும்கொலோ-கயல் கண்ணி எம் காரிகையே?            	(2)<br/>
 	 	<br/>
1830  உண்டு உலகு ஏழினையும் ஒரு பாலகன் ஆல் இலைமேல்<br/>
கண்துயில் கொண்டு உகந்த கரு மாணிக்க மா மலையை <br/>
திண் திறல் மா கரி சேர் திருமாலிருஞ்சோலை நின்ற<br/>
அண்டர்-தம் கோவினை இன்று அணுகும்கொல்-என் ஆய்-இழையே?            	(3)<br/>
 	 	<br/>
1831  சிங்கம்-அது ஆய் அவுணன் திறல் ஆகம் முன் கீண்டு உகந்த<br/>
பங்கய மா மலர்க் கண் பரனை எம் பரம் சுடரை <br/>
திங்கள் நல் மா முகில் சேர் திருமாலிருஞ்சோலை நின்ற<br/>
நங்கள் பிரானை இன்று நணுகும்கொல்-என் நல் நுதலே?            	(4)<br/>
 	 	<br/>
1832  தானவன் வேள்வி-தன்னில் தனியே குறள் ஆய் நிமிர்ந்து <br/>
வானமும் மண்ணகமும் அளந்த திரிவிக்கிரமன் <br/>
தேன் அமர் பூம் பொழில் சூழ் திருமாலிருஞ்சோலை நின்ற<br/>
வானவர்-கோனை இன்று வணங்கித் தொழ வல்லள்கொலோ?            	(5)<br/>
 	 	<br/>
1833  நேசம் இலாதவர்க்கும் நினையாதவர்க்கும் அரியான் <br/>
வாச மலர்ப் பொழில் சூழ் வட மா மதுரைப் பிறந்தான் <br/>
தேசம் எல்லாம் வணங்கும் திருமாலிருஞ்சோலை நின்ற<br/>
கேசவ நம்பி-தன்னைக் கெண்டை ஒண் கண்ணி காணும்கொலோ?            	(6)<br/>
 	 	<br/>
1834  புள்ளினை வாய் பிளந்து பொரு மா கரி கொம்பு ஒசித்து <br/>
கள்ளச் சகடு உதைத்த கரு மாணிக்க மா மலையை <br/>
தெள் அருவி கொழிக்கும் திருமாலிருஞ்சோலை நின்ற<br/>
வள்ளலை வாள் நுதலாள் வணங்கித் தொழ வல்லள்கொலோ?            	(7)<br/>
 	 	<br/>
1835  பார்த்தனுக்கு அன்று அருளி பாரதத்து ஒரு தேர் முன் நின்று <br/>
காத்தவன்-தன்னை விண்ணோர் கரு மாணிக்க மா மலையை <br/>
தீர்த்தனை பூம் பொழில் சூழ் திருமாலிருஞ்சோலை நின்ற<br/>
மூர்த்தியைக் கைதொழவும் முடியும் கொல்-என் மொய் குழற்கே?            	(8)<br/>
 	 	<br/>
1836  வலம்புரி ஆழியனை வரை ஆர் திரள் தோளன்-தன்னை <br/>
புலம் புரி நூலவனை பொழில் வேங்கட வேதியனை <br/>
சிலம்பு இயல் ஆறு உடைய திருமாலிருஞ்சோலை நின்ற<br/>
நலம் திகழ் நாரணனை நணுகும் கொல்-என் நல் நுதலே?            	(9)<br/>
 	 	<br/>
1837  தேடற்கு அரியவனை திருமாலிருஞ்சோலை நின்ற<br/>
ஆடல் பறவையனை அணி ஆய்-இழை காணும் என்று<br/>
மாடக் கொடி மதிள் சூழ் மங்கையார் கலிகன்றி சொன்ன<br/>
பாடல் பனுவல் பத்தும் பயில்வார்க்கு இல்லை-பாவங்களே            	(10)<br/>
--------------<br/>
<br/>
<strong>   90. திருக்கோட்டியூர்</strong>   <br/>
<br/>
1838  எங்கள் எம் இறை எம் பிரான் <br/>
      இமையோர்க்கு நாயகன் ஏத்து அடியவர்-<br/>
தங்கள் தம் மனத்துப் பிரியாது அருள் புரிவான்-<br/>
பொங்கு தண் அருவி புதம் செய்ய <br/>
      பொன்களே சிதற இலங்கு ஒளி<br/>
செங்கமலம் மலரும்-திருக்கோட்டியூரானே             	(1)<br/>
 	 	<br/>
1839  எவ்வ நோய் தவிர்ப்பான் எமக்கு இறை <br/>
      இன் நகைத் துவர் வாய் நில-மகள்<br/>
செவ்வி தோய வல்லான் திரு மா மகட்கு இனியான்-<br/>
மௌவல் மாலை வண்டு ஆடும் மல்லிகை <br/>
      மாலையொடும் அணைந்த மாருதம்<br/>
தெய்வம் நாற வரும்-திருக்கோட்டியூரானே             	(2)<br/>
 	 	<br/>
1840  வெள்ளியான் கரியான் மணி நிற வண்ணன் <br/>
      விண்ணவர்-தமக்கு இறை எமக்கு<br/>
ஒள்ளியான் உயர்ந்தான் உலகு ஏழும் உண்டு உமிழ்ந்தான்-<br/>
துள்ளு நீர் மொண்டு கொண்டு சாமரைக் கற்றை <br/>
      சந்தனம் உந்தி வந்து அசை <br/>
தெள்ளு நீர்ப் புறவில்-திருக்கோட்டியூரானே             	(3)<br/>
 	 	<br/>
1841  ஏறும் ஏறி இலங்கும் ஒண் மழுப் பற்றும் ஈசற்கு <br/>
      இசைந்து உடம்பில் ஓர்<br/>
கூறு-தான் கொடுத்தான் குல மா மகட்கு இனியான்-<br/>
நாறு செண்பகம் மல்லிகை மலர் புல்கி <br/>
      இன் இள வண்டு நல் நறும்<br/>
தேறல் வாய்மடுக்கும்-திருக்கோட்டியூரானே             	(4)<br/>
 	 	<br/>
1842  வங்க மா கடல் வண்ணன் மா மணி வண்ணன் <br/>
      விண்ணவர்-கோன் மதுமலர்த்<br/>
தொங்கல் நீள் முடியான் நெடியான் படி கடந்தான்-<br/>
மங்குல் தோய் மணி மாட வெண் கொடி <br/>
      மாகம்மீது உயர்ந்து ஏறி வான் உயர்<br/>
திங்கள்-தான் அணவும்-திருக்கோட்டியூரானே             	(5)<br/>
 	 	<br/>
1843  காவலன் இலங்கைக்கு இறை கலங்க <br/>
      சரம் செல உய்த்து மற்று அவன்<br/>
ஏவலம் தவிர்த்தான் என்னை ஆளுடை எம் பிரான்-<br/>
நா வலம் புவி மன்னர் வந்து வணங்க மால் <br/>
      உறைகின்றது இங்கு என <br/>
தேவர் வந்து இறைஞ்சும்-திருக்கோட்டியூரானே             	(6)<br/>
 	 	<br/>
1844  கன்று கொண்டு விளங்கனி எறிந்து ஆ-நிரைக்கு <br/>
      அழிவு என்று மா மழை<br/>
நின்று காத்து உகந்தான் நில மா மகட்கு இனியான்-<br/>
குன்றின் முல்லையின் வாசமும் குளிர் <br/>
      மல்லிகை மணமும் அளைந்து இளம்<br/>
தென்றல் வந்து உலவும்-திருக்கோட்டியூரானே             	(7)<br/>
 	 	<br/>
1845  பூங் குருந்து ஒசித்து ஆனை காய்ந்து அரி மாச் <br/>
      செகுத்து அடியேனை ஆள் உகந்து <br/>
ஈங்கு என்னுள் புகுந்தான் இமையோர்கள்-தம் பெருமான்-<br/>
தூங்கு தண் பலவின் கனி தொகு <br/>
      வாழையின் கனியொடு மாங்கனி<br/>
தேங்கு தண் புனல் சூழ்-திருக்கோட்டியூரானே             	(8)<br/>
 	 	<br/>
1846  கோவை இன் தமிழ் பாடுவார் குடம் ஆடுவார் <br/>
      தட மா மலர்மிசை<br/>
மேவும் நான்முகனில் விளங்கு புரி நூலர் <br/>
மேவும் நான்மறை வாணர் ஐவகை வேள்வி <br/>
      ஆறு அங்கம் வல்லவர் தொழும்<br/>
தேவ-தேவபிரான்-திருக்கோட்டியூரானே             	(9)<br/>
 	 	<br/>
1847  ஆலும் மா வலவன் கலிகன்றி மங்கையர் <br/>
      தலைவன் அணி பொழில் <br/>
சேல்கள் பாய் கழனித் திருக்கோட்டியூரானை <br/>
நீல மா முகில் வண்ணனை நெடுமாலை <br/>
      இன் தமிழால் நினைந்த இந்<br/>
நாலும் ஆறும் வல்லார்க்கு இடம் ஆகும்-வான் உலகே            	(10)<br/>
------------<br/>
<br/>
<strong>   91.  பதினென் திருப்பதிகள்</strong>   <br/>
<br/>
1848  ஒரு நல் சுற்றம் எனக்கு உயிர் ஒண் பொருள் <br/>
வரும் நல் தொல் கதி ஆகிய மைந்தனை<br/>
நெருநல் கண்டது நீர்மலை இன்று போய் <br/>
கரு நெல் சூழ் கண்ணமங்கையுள் காண்டுமே            	(1)<br/>
 	 	<br/>
1848  பொன்னை மா மணியை அணி ஆர்ந்தது ஓர்<br/>
மின்னை வேங்கடத்து உச்சியில் கண்டு போய் <br/>
என்னை ஆளுடை ஈசனை எம்பிரான்-<br/>
தன்னை யாம் சென்று காண்டும்-தண்காவிலே            	(2)<br/>
 	 	<br/>
1850  வேலை ஆல் இலைப் பள்ளி விரும்பிய<br/>
பாலை ஆர் அமுதத்தினை பைந் துழாய்<br/>
மாலை ஆலியில் கண்டு மகிழ்ந்து போய் <br/>
ஞாலம் உன்னியைக் காண்டும்-நாங்கூரிலே            	(3)<br/>
 	 	<br/>
1851  துளக்கம் இல் சுடரை அவுணன் உடல்<br/>
பிளக்கும் மைந்தனைப் பேரில் வணங்கிப் போய் <br/>
அளப்பு இல் ஆர் அமுதை அமரர்க்கு அருள்<br/>
விளக்கினைச் சென்று வெள்ளறைக் காண்டுமே            	(4)<br/>
 	 	<br/>
1852  சுடலையில் சுடு நீறன் அமர்ந்தது ஓர்<br/>
நடலை தீர்த்தவனை நறையூர்க் கண்டு என்<br/>
உடலையுள் புகுந்து உள்ளம் உருக்கி உண்<br/>
விடலையைச் சென்று காண்டும்-மெய்யத்துள்ளே            	(5)<br/>
 	 	<br/>
1853  வானை ஆர் அமுதம் தந்த வள்ளலை <br/>
தேனை நீள் வயல் சேறையில் கண்டு போய் <br/>
ஆனை வாட்டி அருளும் அமரர்-தம்<br/>
கோனை யாம் குடந்தைச் சென்று காண்டுமே            	(6)<br/>
 	 	<br/>
1854  கூந்தலார் மகிழ் கோவலன் ஆய் வெண்ணெய்<br/>
மாந்து அழுந்தையில் கண்டு மகிழ்ந்து போய் <br/>
பாந்தள்-பாழியில் பள்ளி விரும்பிய<br/>
வேந்தனைச் சென்று காண்டும்-வெஃகாவுளே            	(7)<br/>
 	 	<br/>
1855  பத்தர் ஆவியை பால் மதியை அணித்<br/>
தொத்தை மாலிருஞ்சோலைத் தொழுது போய் <br/>
முத்தினை மணியை மணி மாணிக்க<br/>
வித்தினைச் சென்று விண்ணகர்க் காண்டுமே            	(8)<br/>
 	 	<br/>
1856  கம்ப மா களிறு அஞ்சிக் கலங்க ஓர்<br/>
கொம்பு கொண்ட குரை கழல் கூத்தனை <br/>
கொம்பு உலாம் பொழில் கோட்டியூர்க் கண்டு போய் <br/>
நம்பனைச் சென்று காண்டும்-நாவாயுளே            	(9)<br/>
 	 	<br/>
1857  பெற்ற மாளிகைப் பேரில் மணாளனை <br/>
கற்ற நூல் கலிகன்றி உரைசெய்த<br/>
சொல் திறம்-இவை சொல்லிய தொண்டர்கட்கு<br/>
அற்றம் இல்லை அண்டம் அவர்க்கு ஆட்சியே            	(10)<br/>
----------<br/>
<br/>
<strong>   92.  பொங்கத்தம் பொங்கோ </strong>   <br/>
<br/>
1858  இரக்கம் இன்றி எம் கோன் செய்த தீமை <br/>
      இம்மையே எமக்கு எய்திற்றுக் காணீர் <br/>
பரக்க யாம் இன்று உரைத்து என்? இராவணன் <br/>
      பட்டனன் இனி யாவர்க்கு உரைக்கோம்?<br/>
குரக்கு-நாயகர்காள் இளங்கோவே <br/>
      கோல வல் வில் இராமபிரானே <br/>
அரக்கர் ஆடு அழைப்பார் இல்லை நாங்கள் <br/>
      அஞ்சினோம்-தடம் பொங்கத்தம் பொங்கோ            	(1)<br/>
 	 	<br/>
1859  பத்து நீள் முடியும் அவற்று இரட்டிப் <br/>
      பாழித் தோளும் படைத்தவன் செல்வம்<br/>
சித்தம் மங்கையர்பால் வைத்துக் கெட்டான் <br/>
      செய்வது ஒன்று அறியா அடியோங்கள்<br/>
ஒத்த தோள் இரண்டும் ஒரு முடியும் <br/>
      ஒருவர்-தம் திறத்தோம் அன்றி வாழ்ந்தோம் <br/>
அத்த எம் பெருமான் எம்மைக் கொல்லேல் <br/>
      அஞ்சினோம்-தடம் பொங்கத்தம் பொங்கோ            	(2)<br/>
 	 	<br/>
1860  தண்டகாரணியம் புகுந்து அன்று <br/>
      தையலை தகவிலி எம் கோமான்<br/>
கொண்டுபோந்து கெட்டான் எமக்கு இங்கு ஓர் <br/>
      குற்றம் இல்லை கொல்லேல் குல வேந்தே <br/>
பெண்டிரால் கெடும் இக் குடி-தன்னைப் <br/>
      பேசுகின்றது என்? தாசரதீ உன்<br/>
அண்டவாணர் உகப்பதே செய்தாய் <br/>
      அஞ்சினோம்-தடம் பொங்கத்தம் பொங்கோ            	(3)<br/>
 	 	<br/>
1861  எஞ்சல் இல் இலங்கைக்கு இறை எம் கோன்<br/>
      தன்னை முன் பணிந்து எங்கள் கண்முகப்பே<br/>
நஞ்சு-தான் அரக்கர் குடிக்கு என்று <br/>
      நங்கையை அவன் தம்பியே சொன்னான் <br/>
விஞ்சை வானவர் வேண்டிற்றே பட்டோம் <br/>
      வேரி வார் பொழில் மா மயில் அன்ன<br/>
அஞ்சு அல் ஓதியைக் கொண்டு நடமின் <br/>
      அஞ்சினோம்-தடம் பொங்கத்தம் பொங்கோ            	(4)<br/>
 	 	<br/>
1862  செம்பொன் நீள் முடி எங்கள் இராவணன் <br/>
      சீதை என்பது ஓர் தெய்வம் கொணர்ந்து <br/>
வம்பு உலாம் கடி காவில் சிறையா <br/>
      வைத்ததே குற்றம் ஆயிற்றுக் காணீர் <br/>
கும்பனோடு நிகும்பனும் பட்டான் <br/>
      கூற்றம் மானிடமாய் வந்து தோன்றி <br/>
அம்பினால் எம்மைக் கொன்றிடுகின்றது <br/>
      அஞ்சினோம்-தடம் பொங்கத்தம் பொங்கோ             	(5)<br/>
 	 	<br/>
1863  ஓத மா கடலைக் கடந்து ஏறி <br/>
      உயர்கொள் மாக் கடி காவை இறுத்து <br/>
காதல் மக்களும் சுற்றமும் கொன்று <br/>
      கடி இலங்கை மலங்க எரித்து <br/>
தூது வந்த குரங்குக்கே உங்கள் <br/>
      தோன்றல் தேவியை விட்டுக் கொடாதே <br/>
ஆதர் நின்று படுகின்றது அந்தோ <br/>
      அஞ்சினோம்-தடம் பொங்கத்தம் பொங்கோ            	(6)<br/>
 	 	<br/>
1864  தாழம் இன்றி முந்நீரை அஞ்ஞான்று <br/>
      தகைந்ததே கண்டு வஞ்சி நுண் மருங்குல்<br/>
மாழை மான் மட நோக்கியை விட்டு <br/>
      வாழகில்லா மதி இல் மனத்தானை <br/>
ஏழையை இலங்கைக்கு இறை-தன்னை <br/>
      எங்களை ஒழியக் கொலையவனை <br/>
சூழுமா நினை மா மணி வண்ணா <br/>
      சொல்லினோம்-தடம் பொங்கத்தம் பொங்கோ            	(7)<br/>
 	 	<br/>
1865  மனம் கொண்டு ஏறும் மண்டோதரி முதலா <br/>
      அம் கயல் கண்ணினார்கள் இருப்ப <br/>
தனம்கொள் மென் முலை நோக்கம் ஒழிந்து <br/>
      தஞ்சமே சில தாபதர் என்று <br/>
புனம்கொள் மென் மயிலைச் சிறைவைத்த <br/>
      புன்மையாளன் நெஞ்சில் புக எய்த <br/>
அனங்கன் அன்ன திண் தோள் எம் இராமற்கு <br/>
      அஞ்சினோம்-தடம் பொங்கத்தம் பொங்கோ            	(8)  <br/>
 	 	<br/>
1866  புரங்கள் மூன்றும் ஓர் மாத்திரைப் போதில் <br/>
      பொங்கு எரிக்கு இரை கண்டவன் அம்பின்<br/>
சரங்களே கொடிது ஆய் அடுகின்ற <br/>
      சாம்பவான் உடன் நிறகத் தொழுதோம் <br/>
இரங்கு நீ எமக்கு எந்தை பிரானே <br/>
      இலங்கு வெம் கதிரோன்-தன் சிறுவா <br/>
குரங்குகட்கு அரசே எம்மைக் கொல்லேல் <br/>
      கூறினோம்-தடம் பொங்கத்தம் பொங்கோ 	(9)<br/>
 	 	<br/>
1867  அங்கு அவ் வானவர்க்கு ஆகுலம் தீர <br/>
      அணி இலங்கை அழித்தவன்-தன்னை <br/>
பொங்கு மா வலவன் கலிகன்றி <br/>
      புகன்ற பொங்கத்தம் கொண்டு இவ் உலகினில்<br/>
எங்கும் பாடி நின்று ஆடுமின் தொண்டீர் <br/>
      இம்மையே இடர் இல்லை இறந்தால் <br/>
தங்கும் ஊர் அண்டமே கண்டு கொள்மின் <br/>
      சாற்றினோம்-தடம் பொங்கத்தம் பொங்கோ            	(10)<br/>
--------------<br/>
<br/>
<strong>   93.  குழமணிதூரம்</strong>   <br/>
<br/>
1868  ஏத்துகின்றோம் நாத் தழும்ப இராமன் திருநாமம் <br/>
சோத்தம் நம்பீ சுக்கிரீவா உம்மைத் தொழுகின்றோம் <br/>
வார்த்தை பேசீர் எம்மை உங்கள் வானரம் கொல்லாமே <br/>
கூத்தர் போல ஆடுகின்றோம்-குழமணிதூரமே            	(1)<br/>
 	 	<br/>
1869  எம்பிரானே என்னை ஆள்வாய் என்று என்று அலற்றாதே <br/>
அம்பின் வாய்ப்பட்டு ஆற்றகில்லாது இந்திரசித்து அழிந்தான் <br/>
நம்பி அநுமா சுக்கிரீவா அங்கதனே நளனே <br/>
கும்பகர்ணன் பட்டுப்போனான்_-குழமணிதூரமே            	(2)<br/>
 	 	<br/>
1870  ஞாலம் ஆளும் உங்கள் கோமான் எங்கள் இராவணற்குக்<br/>
காலன் ஆகி வந்தவா கண்டு அஞ்சி கரு முகில்போல்<br/>
நீலன் வாழ்க சுடேணன் வாழ்க அங்கதன் வாழ்க என்று<br/>
கோலம் ஆக ஆடுகின்றோம்-குழமணிதூரமே             	(3)<br/>
 	 	<br/>
1871  மணங்கள் நாறும் வார் குழலார் மாதர்கள் ஆதரத்தைப்<br/>
புணர்ந்த சிந்தைப் புன்மையாளன் பொன்ற வரி சிலையால் <br/>
கணங்கள் உண்ண வாளி ஆண்ட காவலனுக்கு இளையோன்<br/>
குணங்கள் பாடி ஆடுகின்றோம்-குழமணிதூரமே            	(4)<br/>
 	 	<br/>
1872  வென்றி தந்தோம் மானம் வேண்டோம் தானம் எமக்கு ஆக<br/>
இன்று தம்மின் எங்கள் வாழ்நாள் எம் பெருமான்-தமர்காள் <br/>
நின்று காணீர் கண்கள் ஆர நீர் எம்மைக் கொல்லாதே<br/>
குன்று போல ஆடுகின்றோம்-குழமணிதூரமே            	(5)<br/>
 	 	<br/>
1873  கல்லின் முந்நீர் மாற்றி வந்து காவல் கடந்து இலங்கை<br/>
அல்லல் செய்தான் உங்கள் கோமான் எம்மை அமர்க்களத்து<br/>
வெல்லகில்லாது அஞ்சினோம்காண் வெம் கதிரோன் சிறுவா <br/>
கொல்லவேண்டா ஆடுகின்றோம்-குழமணிதூரமே             	(6)<br/>
 	 	<br/>
1874  மாற்றம் ஆவது இத்தனையே வம்மின் அரக்கர் உள்ளீர் <br/>
சீற்றம் நும்மேல் தீர வேண்டின் சேவகம் பேசாதே <br/>
ஆற்றல் சான்ற தொல் பிறப்பின் அநுமனை வாழ்க என்று <br/>
கூற்றம் அன்னார் காண ஆடீர்-குழமணிதூரமே             	(7)<br/>
 	 	<br/>
1875  கவள யானை பாய் புரவி தேரொடு அரக்கர் எல்லாம்<br/>
துவள வென்ற வென்றியாளன்-தன் தமர் கொல்லாமே <br/>
தவள மாடம் நீடு அயோத்தி காவலன்-தன் சிறுவன்<br/>
குவளை வண்ணன் காண ஆடீர்-குழமணிதூரமே            	(8)<br/>
 	 	<br/>
1876  ஏடு ஒத்து ஏந்தும் நீள் இலை வேல் எங்கள் இராவணனார்<br/>
ஓடிப்போனார் நாங்கள் எய்த்தோம் உய்வது ஓர் காரணத்தால் <br/>
சூடிப் போந்தோம் உங்கள் கோமான் ஆணை தொடரேல்மின் <br/>
கூடிக் கூடி ஆடுகின்றோம்-குழமணிதூரமே            	(9)<br/>
 	 	<br/>
1877  வென்ற தொல் சீர்த் தென் இலங்கை வெம் சமத்து அன்று அரக்கர்<br/>
குன்றம் அன்னார் ஆடி உய்ந்த குழமணிதூரத்தைக்<br/>
கன்றி நெய்ந் நீர் நின்ற வேல் கைக் கலியன் ஒலிமாலை<br/>
ஒன்றும் ஒன்றும் ஐந்தும் மூன்றும் பாடிநின்று ஆடுமினே            	(10)<br/>
 -----------<br/>
<br/>
<strong>   94.  கண்ணனை அம்மம் உண்ண அழைத்தல்</strong>   <br/>
<br/>
1878  சந்த மலர்க் குழல் தாழ தான் உகந்து ஓடி தனியே<br/>
வந்து என் முலைத்தடம்-தன்னை வாங்கி நின் வாயில் மடுத்து <br/>
நந்தன் பெறப் பெற்ற நம்பீ நான் உகந்து உண்ணும் அமுதே <br/>
எந்தை பெருமானே உண்ணாய் என் அம்மம் சேமம் உண்ணாயே            	(1)<br/>
 	 	<br/>
1879  வங்க மறி கடல் வண்ணா மா முகிலே ஒக்கும் நம்பீ <br/>
செங்கண் நெடிய திருவே செங்கமலம் புரை வாயா <br/>
கொங்கை சுரந்திட உன்னைக் கூவியும் காணாதிருந்தேன் <br/>
எங்கு இருந்து ஆயர்களோடும் என் விளையாடுகின்றாயே? 	(2)<br/>
 	 	<br/>
1880  திருவில் பொலிந்த எழில் ஆர் ஆயர்-தம் பிள்ளைகளோடு <br/>
தெருவில் திளைக்கின்ற நம்பீ செய்கின்ற தீமைகள் கண்டிட்டு <br/>
உருகி என் கொங்கையின் தீம் பால் ஓட்டந்து பாய்ந்திடுகின்ற <br/>
மருவிக் குடங்கால் இருந்து வாய் முலை உண்ண நீ வாராய்             	(3)<br/>
 	 	<br/>
1881  மக்கள் பெறு தவம் போலும்-வையத்து வாழும் மடவார் <br/>
மக்கள் பிறர் கண்ணுக்கு-ஒக்கும் முதல்வா மதக் களிறு அன்னாய் <br/>
செக்கர் இளம் பிறை-தன்னை வாங்கி நின் கையில் தருவன் <br/>
ஒக்கலைமேல் இருந்து அம்மம் உகந்து இனிது உண்ண நீ வாராய் 	(4)<br/>
 	 	<br/>
1882  மைத்த கருங் குஞ்சி மைந்தா மா மருது ஊடு நடந்தாய் <br/>
வித்தகனே விரையாதே வெண்ணெய் விழுங்கும் விகிர்தா <br/>
இத்தனை போது அன்றி என்-தன் கொங்கை சுரந்து இருக்ககில்லா <br/>
உத்தமனே அம்மம் உண்ணாய் உலகு அளந்தாய் அம்மம் உண்ணாய்            	(5)<br/>
 	 	<br/>
1883  பிள்ளைகள் செய்வன செய்யாய் பேசின் பெரிதும் வலியை <br/>
கள்ளம் மனத்தில் உடையை காணவே தீமைகள் செய்தி <br/>
உள்ளம் உருகி என் கொங்கை ஓட்டந்து பாய்ந்திடுகின்ற <br/>
பள்ளிக் குறிப்புச் செய்யாதே பால் அமுது உண்ண நீ வாராய்            	(6)<br/>
 	 	<br/>
1884  தன் மகன் ஆக வன் பேய்ச்சி தான் முலை உண்ணக் கொடுக்க <br/>
வன் மகன் ஆய் அவள் ஆவி வாங்கி முலை உண்ட நம்பீ <br/>
நன் மகள் ஆய்மகளோடு நானில-மங்கை மணாளா <br/>
என் மகனே அம்மம் உண்ணாய் என் அம்மம் சேமம் உண்ணாயே            	(7)<br/>
 	 	<br/>
1885  உந்தம் அடிகள் முனிவர் உன்னை நான் என் கையில் கோலால் <br/>
நொந்திட மோதவும் கில்லேன் நுங்கள்-தம் ஆ-நிரை எல்லாம் <br/>
வந்து புகுதரும் போது வானிடைத் தெய்வங்கள் காண <br/>
அந்தி அம் போது அங்கு நில்லேல் ஆழி அம் கையனே வாராய் 	(8)<br/>
 	 	<br/>
1886  பெற்றத் தலைவன் எம் கோமான் பேர் அருளாளன் மதலாய் <br/>
சுற்றக் குழாத்து இளங் கோவே தோன்றிய தொல் புகழாளா <br/>
கற்று இனம் தோறும் மறித்து கானம் திரிந்த களிறே <br/>
எற்றுக்கு என் அம்மம் உண்ணாதே எம் பெருமான் இருந்தாயே             	(9)<br/>
 	 	<br/>
1887  இம்மை இடர் கெட வேண்டி ஏந்து எழில் தோள் கலிகன்றி <br/>
செம்மைப் பனுவல் நூல்கொண்டு செங்கண் நெடியவன்-தன்னை <br/>
அம்மம் உண் என்று உரைக்கின்ற பாடல் இவை ஐந்தும் ஐந்தும்<br/>
மெய்ம்மை மனத்து வைத்து ஏத்த விண்ணவர் ஆகலும் ஆமே             	(10)<br/>
 --------------<br/>
<br/>
<strong>   95.  சப்பாணி கொட்ட வேண்டுதல்</strong>   <br/>
<br/>
1888  பூங் கோதை ஆய்ச்சி கடை வெண்ணெய் புக்கு உண்ண <br/>
ஆங்கு அவள் ஆர்த்துப் புடைக்க புடையுண்டு <br/>
ஏங்கி இருந்து சிணுங்கி விளையாடும்<br/>
ஓங்கு ஓத வண்ணனே சப்பாணி <br/>
      ஒளி மணி வண்ணனே சப்பாணி 	(1)<br/>
 	 	<br/>
1889  தாயர் மனங்கள் தடிப்ப தயிர் நெய் உண்டு <br/>
ஏய் எம் பிராக்கள் இரு நிலத்து எங்கள்-தம்<br/>
ஆயர் அழக அடிகள் அரவிந்த<br/>
வாயவனே கொட்டாய் சப்பாணி <br/>
      மால் வண்ணனே கொட்டாய் சப்பாணி 2<br/>
 	 	<br/>
1890  தாம் மோர் உருட்டி தயிர் நெய் விழுங்கிட்டு <br/>
தாமோ தவழ்வர் என்று ஆய்ச்சியர் தாம்பினால் <br/>
தாம் மோதரக் கையால் ஆர்க்க தழும்பு இருந்த<br/>
தாமோதரா கொட்டாய் சப்பாணி <br/>
      தாமரைக் கண்ணனே சப்பாணி            	(3)<br/>
 	 	<br/>
1891  பெற்றார் தளை கழலப் பேர்ந்து அங்கு அயல் இடத்து<br/>
உற்றார் ஒருவரும் இன்றி உலகினில்<br/>
மற்றாரும் அஞ்சப் போய் வஞ்சப் பெண் நஞ்சு உண்ட<br/>
கற்றாயனே கொட்டாய் சப்பாணி <br/>
      கார் வண்ணனே கொட்டாய் சப்பாணி            	(4)<br/>
 	 	<br/>
1892  சோத்து என நின்னைத் தொழுவன் வரம் தர <br/>
பேய்ச்சி முலை உண்ட பிள்ளாய் பெரியன<br/>
ஆய்ச்சியர் அப்பம் தருவர் அவர்க்காகச்<br/>
சாற்றி ஓர் ஆயிரம் சப்பாணி <br/>
      தடங் கைகளால் கொட்டாய் சப்பாணி            	(5)<br/>
 	 	<br/>
1893  கேவலம் அன்று உன் வயிறு வயிற்றுக்கு<br/>
நான் அவல் அப்பம் தருவன் கருவிளைப்<br/>
பூ அலர் நீள் முடி நந்தன்-தன் போர் ஏறே <br/>
கோவலனே கொட்டாய் சப்பாணி <br/>
      குடம் ஆடீ கொட்டாய் சப்பாணி            	(6)<br/>
 	 	<br/>
1894  புள்ளினை வாய் பிளந்து பூங் குருந்தம் சாய்த்து <br/>
துள்ளி விளையாடி தூங்கு உறி வெண்ணெயை<br/>
அள்ளிய கையால் அடியேன் முலை நெருடும்<br/>
பிள்ளைப் பிரான் கொட்டாய் சப்பாணி <br/>
      பேய் முலை உண்டானே சப்பாணி 	(7)<br/>
 	 	<br/>
1895  யாயும் பிறரும் அறியாத யாமத்து <br/>
மாய வலவைப் பெண் வந்து முலை தர <br/>
பேய் என்று அவளைப் பிடித்து உயிர் உண்ட<br/>
வாயவனே கொட்டாய் சப்பாணி <br/>
      மால்வண்ணனே கொட்டாய் சப்பாணி            	(8)<br/>
 	 	<br/>
1896  கள்ளக் குழவி ஆய் காலால் சகடத்தைத்<br/>
தள்ளி உதைத்திட்டு தாய் ஆய் வருவாளை<br/>
மெள்ளத் தொடர்ந்து பிடித்து ஆர் உயிர் உண்ட<br/>
வள்ளலே கொட்டாய் சப்பாணி <br/>
      மால் வண்ணனே கொட்டாய் சப்பாணி            	(9)<br/>
 	 	<br/>
1897  கார் ஆர் புயல் கைக் கலிகன்றி மங்கையர்-கோன் <br/>
பேராளன் நெஞ்சில் பிரியாது இடம்கொண்ட<br/>
சீராளா செந்தாமரைக் கண்ணா தண் துழாய்த்<br/>
தார் ஆளா கொட்டாய் சப்பாணி <br/>
      தட மார்வா கொட்டாய் சப்பாணி            	(10)<br/>
------------ <br/>
<br/>
<strong>   96.  மற்றை அவதாரங்களின் மேன்மையோடு <br/>
கிருஷ்ணாவதாரத்தின் எளிமையை அனுபவித்தல்</strong>   <br/>
<br/>
1898  எங்கானும் ஈது ஒப்பது ஓர் மாயம் உண்டே?<br/>
      -நர நாரணன் ஆய் உலகத்து அறநூல்<br/>
சிங்காமை விரித்தவன் எம் பெருமான் <br/>
      அது அன்றியும் செஞ்சுடரும் நிலனும் <br/>
பொங்கு ஆர் கடலும் பொருப்பும் நெருப்பும் <br/>
      நெருக்கிப் புக பொன் மிடறு அத்தனைபோது<br/>
அங்காந்தவன் காண்மின்-இன்று ஆய்ச்சியரால் <br/>
      அளை வெண்ணெய் உண்டு ஆப்புண்டிருந்தவனே 	(1)<br/>
 	 	<br/>
1899  குன்று ஒன்று மத்தா அரவம் அளவி <br/>
      குரை மா கடலைக் கடைந்திட்டு ஒருகால்<br/>
நின்று உண்டை கொண்டு ஓட்டி வன் கூன் நிமிர <br/>
      நினைந்த பெருமான் அது அன்றியும் முன்<br/>
நன்று உண்ட தொல் சீர் மகரக் கடல் ஏழ் மலை ஏழ் <br/>
      உலகு ஏழ் ஒழியாமை நம்பி <br/>
அன்று உண்டவன் காண்மின்-இன்று ஆய்ச்சியரால் <br/>
      அளை வெண்ணெய் உண்டு ஆப்புண்டிருந்தவனே 	(2)<br/>
 	 	<br/>
1900  உளைந்திட்டு எழுந்த மது-கைடவர்கள் <br/>
      உலப்பு இல் வலியார்-அவர்பால் வயிரம்<br/>
விளைந்திட்டது என்று எண்ணி விண்ணோர் பரவ <br/>
      அவர் நாள் ஒழித்த பெருமான் முன நாள்<br/>
வளைந்திட்ட வில்லாளி வல் வாள் எயிற்று <br/>
      மலை போல் அவுணன் உடல் வள் உகிரால்<br/>
அளைந்திட்டவன் காண்மின்-இன்று ஆய்ச்சியரால் <br/>
      அளை வெண்ணெய் உண்டு ஆப்புண்டிருந்தவனே            	(3)<br/>
 	 	<br/>
1901  தளர்ந்திட்டு இமையோர் சரண் தா என தான் <br/>
      சரண் ஆய் முரண் ஆயவனை உகிரால்<br/>
பிளந்திட்டு அமரர்க்கு அருள்செய்து உகந்த <br/>
      பெருமான் திருமால் விரி நீர் உலகை<br/>
வளர்ந்திட்ட தொல் சீர் விறல் மாவலியை <br/>
      மண் கொள்ள வஞ்சித்து ஒரு மாண் குறள் ஆய்<br/>
அளந்திட்டவன் காண்மின்-இன்று ஆய்ச்சியரால் <br/>
      அளை வெண்ணெய் உண்டு ஆப்புண்டிருந்தவனே            	(4)<br/>
 	 	<br/>
1902  நீண்டான் குறள் ஆய் நெடு வான் அளவும் <br/>
      அடியார் படும் ஆழ் துயர் ஆய எல்லாம்<br/>
தீண்டாமை நினைந்து இமையோர் அளவும் <br/>
      செல வைத்த பிரான் அது அன்றியும் முன்<br/>
வேண்டாமை நமன்-தமர் என் தமரை <br/>
      வினவப் பெறுவார் அலர் என்று உலகு ஏழ்<br/>
ஆண்டான்-அவன் காண்மின்-இன்று ஆய்ச்சியரால் <br/>
      அளை வெண்ணெய் உண்டு ஆப்புண்டிருந்தவனே             	(5)<br/>
 	 	<br/>
1903  பழித்திட்ட இன்பப் பயன் பற்று அறுத்துப் <br/>
      பணிந்து ஏத்த வல்லார் துயர் ஆய எல்லாம்<br/>
ஒழித்திட்டு அவரைத் தனக்கு ஆக்கவல்ல <br/>
      பெருமான் திருமால் அது அன்றியும் முன்<br/>
தெழித்திட்டு எழுந்தே எதிர் நின்ற மன்னன் <br/>
      சினத்தோள்-அவை ஆயிரமும் மழுவால்<br/>
அழித்திட்டவன் காண்மின்-இன்று ஆய்ச்சியரால் <br/>
      அளை வெண்ணெய் உண்டு ஆப்புண்டிருந்தவனே            	(6)<br/>
 	 	<br/>
1904  படைத்திட்டு அது இவ் வையம் உய்ய முன நாள் <br/>
      பணிந்து ஏத்த வல்லார் துயர் ஆய எல்லாம்<br/>
துடைத்திட்டு அவரைத் தனக்கு ஆக்க என்னத் <br/>
      தெளியா அரக்கர் திறல் போய் அவிய<br/>
மிடைத்திட்டு எழுந்த குரங்கைப் படையா <br/>
      விலங்கல் புகப் பாய்ச்சி விம்ம கடலை<br/>
அடைத்திட்டவன் காண்மின்-இன்று ஆய்ச்சியரால் <br/>
      அளை வெண்ணெய் உண்டு ஆப்புண்டிருந்தவனே            	(7)<br/>
 	 	<br/>
1905  நெறித்திட்ட மென் கூழை நல் நேர்-இழையோடு <br/>
      உடன் ஆய வில் என்ன வல் ஏய் அதனை<br/>
இறுத்திட்டு அவள் இன்பம் அன்போடு அணைந்திட்டு <br/>
      இளங் கொற்றவன் ஆய் துளங்காத முந்நீர்<br/>
செறித்திட்டு இலங்கை மலங்க அரக்கன் <br/>
      செழு நீள் முடி தோளொடு தாள் துணிய<br/>
அறுத்திட்டவன் காண்மின்-இன்று ஆய்ச்சியரால் <br/>
      அளை வெண்ணெய் உண்டு ஆப்புண்டிருந்தவனே            	(8)<br/>
 	 	<br/>
1906  சுரிந்திட்ட செங் கேழ் உளைப் பொங்கு அரிமா <br/>
      தொலைய பிரியாது சென்று எய்தி எய்தாது<br/>
இரிந்திட்டு இடங்கொண்டு அடங்காததன் வாய் <br/>
      இரு கூறு செய்த பெருமான் முன நாள் <br/>
வரிந்திட்ட வில்லால் மரம் ஏழும் எய்து <br/>
      மலைபோல் உருவத்து ஓர் இராக்கதி மூக்கு<br/>
அரிந்திட்டவன் காண்மின்-இன்று ஆய்ச்சியரால் <br/>
      அளை வெண்ணெய் உண்டு ஆப்புண்டிருந்தவனே            	(9)<br/>
 	 	<br/>
1907  நின்றார் முகப்புச் சிறிதும் நினையான் <br/>
      வயிற்றை நிறைப்பான் உறிப் பால் தயிர் நெய்<br/>
அன்று ஆய்ச்சியர் வெண்ணெய் விழுங்கி உரலோடு <br/>
      ஆப்புண்டிருந்த பெருமான் அடிமேல்<br/>
நன்று ஆய தொல் சீர் வயல் மங்கையர்-கோன் <br/>
      கலியன் ஒலிசெய்த தமிழ்-மாலை வல்லார்<br/>
என்றானும் எய்தார் இடர் இன்பம் எய்தி <br/>
      இமையோர்க்கும் அப்பால் செல எய்துவாரே            	(10)<br/>
----------<br/>
<br/>
<strong>   97.  கண்ணனது செய்தியைக் குறித்து யசோதை பணித்தலும் <br/>
ஆய்ச்சியர் முறையிடுதலும் </strong>   <br/>
<br/>
1908  மானம் உடைத்து உங்கள் ஆயர் குலம் <br/>
      அதனால் பிறர் மக்கள்-தம்மை<br/>
ஊனம் உடையன செய்யப் பெறாய் என்று <br/>
      இரப்பன் உரப்பகில்லேன் <br/>
நானும் உரைத்திலேன் நந்தன் பணித்திலன் <br/>
      நங்கைகாள் நான் என் செய்கேன்?<br/>
தானும் ஓர் கன்னியும் கீழை அகத்துத் <br/>
      தயிர் கடைகின்றான் போலும்            	(1)<br/>
 	 	<br/>
1909  காலை எழுந்து கடைந்த இம் மோர் விற்கப் <br/>
      போகின்றேன் கண்டே போனேன் <br/>
மாலை நறுங் குஞ்சி நந்தன் மகன் அல்லால் <br/>
      மற்று வந்தாரும் இல்லை <br/>
மேலை அகத்து நங்காய் வந்து காண்மின்கள் <br/>
      வெண்ணெயே அன்று இருந்த<br/>
பாலும் பதின் குடம் கண்டிலேன் பாவியேன் <br/>
      என் செய்கேன்? என் செய்கேனோ? 	(2)<br/>
 	 	<br/>
1910  தெள்ளிய வாய்ச் சிறியான் நங்கைகாள் <br/>
      உறிமேலைத் தடா நிறைந்த<br/>
வெள்ளி மலை இருந்தால் ஒத்த வெண்ணெயை <br/>
      வாரி விழுங்கியிட்டு <br/>
கள்வன் உறங்குகின்றான் வந்து காண்மின்கள் <br/>
      கை எல்லாம் நெய் வயிறு<br/>
பிள்ளை பரம் அன்று இவ் ஏழ் உலகும் கொள்ளும் <br/>
      பேதையேன் என் செய்கேனோ? 	(3)<br/>
 	 	<br/>
1911  மைந்நம்பு வேல் கண் நல்லாள் முன்னம் பெற்ற <br/>
      வளை வண்ண நல் மா மேனி<br/>
தன் நம்பி நம்பியும் இங்கு வளர்ந்தது <br/>
      அவன் இவை செய்தறியான் <br/>
பொய்ந் நம்பி புள்ளுவன் கள்வம் பொதி அறை <br/>
      போகின்றவா தவழ்ந்திட்டு <br/>
      இந் நம்பி நம்பியா ஆய்ச்சியர்க்கு உய்வு இல்லை <br/>
      என் செய்கேன்? என் செய்கேனோ? 	(4)<br/>
 	 	<br/>
1912  தந்தை புகுந்திலன் நான் இங்கு இருந்திலேன் <br/>
      தோழிமார் ஆரும் இல்லை <br/>
சந்த மலர்க் குழலாள் தனியே <br/>
      விளையாடும் இடம் குறுகி <br/>
பந்து பறித்து துகில் பற்றிக் கீறி <br/>
      படிறன் படிறுசெய்யும் <br/>
நந்தன் மதலைக்கு இங்கு என் கடவோம்? நங்காய் <br/>
      என் செய்கேன்? என் செய்கேனோ? 	(5)<br/>
 	 	<br/>
1913  மண்மகள் கேள்வன் மலர் மங்கை நாயகன் <br/>
      நந்தன் பெற்ற மதலை <br/>
அண்ணல் இலைக் குழல் ஊதி நம் சேரிக்கே <br/>
      அல்லில்-தான் வந்த பின்னை <br/>
கண் மலர் சோர்ந்து முலை வந்து விம்மி <br/>
      கமலச் செவ்வாய் வெளுப்ப <br/>
என் மகள் வண்ணம் இருக்கின்றவா நங்காய் <br/>
      என் செய்கேன்? என் செய்கேனோ? 	(6)<br/>
 	 	<br/>
1914  ஆயிரம் கண் உடை இந்திரனாருக்கு <br/>
      அன்று ஆயர் விழவு எடுப்ப <br/>
பாசனம் நல்லன பண்டிகளால் புகப் <br/>
      பெய்த அதனை எல்லாம்<br/>
போயிருந்து அங்கு ஒரு பூத வடிவுகொண்டு <br/>
      உன் மகன் இன்று நங்காய் <br/>
மாயன் அதனை எல்லாம் முற்ற வாரி <br/>
      வளைத்து உண்டு இருந்தான் போலும்            	(7)<br/>
 	 	<br/>
1915  தோய்த்த தயிரும் நறு நெய்யும் பாலும் <br/>
      ஓர் ஓர் குடம் துற்றிடும் என்று <br/>
ஆய்ச்சியர் கூடி அழைக்கவும் நான் இதற்கு <br/>
      எள்கி இவனை நங்காய் <br/>
சோத்தம் பிரான் இவை செய்யப் பெறாய் என்று <br/>
      இரப்பன் உரப்பகில்லேன் <br/>
பேய்ச்சி முலை உண்ட பின்னை இப் <br/>
      பிள்ளையைப் பேசுவது அஞ்சுவனே            	(8)<br/>
 	 	<br/>
1916  ஈடும் வலியும் உடைய இந் நம்பி <br/>
      பிறந்த எழு திங்களில் <br/>
ஏடு அலர் கண்ணியினானை வளர்த்தி <br/>
      யமுனை நீராடப் போனேன் <br/>
சேடன் திரு மறு மார்வன் கிடந்து <br/>
      திருவடியால் மலைபோல்<br/>
ஓடும் சகடத்தைச் சாடிய பின்னை <br/>
      உரப்புவது அஞ்சுவனே            	(9)<br/>
 	 	<br/>
1917  அஞ்சுவன் சொல்லி அழைத்திட நங்கைகாள் <br/>
      ஆயிரம் நாழி நெய்யை<br/>
பஞ்சிய மெல் அடிப் பிள்ளைகள் உண்கின்று <br/>
      பாகம்-தான் வையார்களே <br/>
கஞ்சன் கடியன் கறவு எட்டு நாளில் என் <br/>
      கைவலத்து ஆதும் இல்லை <br/>
நெஞ்சத்து இருப்பன செய்துவைத்தாய் நம்பீ <br/>
      என் செய்கேன்? என் செய்கேனோ? 	(10)<br/>
 	 	<br/>
1918  அங்ஙனம் தீமைகள் செய்வர்களோ-<br/>
      நம்பீ ஆயர் மட மக்களை?<br/>
பங்கய நீர் குடைந்து ஆடுகின்றார்கள் <br/>
      பின்னே சென்று ஒளித்திருந்து <br/>
அங்கு அவர் பூந் துகில் வாரிக்கொண்டிட்டு <br/>
      அரவு ஏர் இடையார் இரப்ப <br/>
        மங்கை நல்லீர் வந்து கொள்மின் என்று <br/>
      மரம் ஏறி இருந்தாய் போலும்             	(11)<br/>
<br/>
1919  அச்சம் தினைத்தனை இல்லை இப் பிள்ளைக்கு <br/>
      ஆண்மையும் சேவகமும் <br/>
உச்சியில் முத்தி வளர்த்து எடுத்தேனுக்கு <br/>
      உரைத்திலன் தான் இன்று போய் <br/>
பச்சிலைப் பூங் கடம்பு ஏறி விசைகொண்டு <br/>
      பாய்ந்து புக்கு ஆயிர வாய்<br/>
நச்சு அழல் பொய்கையில் நாகத்தினோடு <br/>
      பிணங்கி நீ வந்தாய் போலும்            	(12)<br/>
 	 	<br/>
1920  தம்பரம் அல்லன ஆண்மைகளைத் <br/>
      தனியே நின்று தாம் செய்வரோ?<br/>
எம் பெருமான் உன்னைப் பெற்ற வயிறு உடையேன் <br/>
      இனி யான் என் செய்கேன்?<br/>
அம்பரம் ஏழும் அதிரும் இடி குரல் <br/>
      அங்கு அனல் செங் கண் உடை<br/>
வம்பு அவிழ் கானத்து மால் விடையோடு <br/>
      பிணங்கி நீ வந்தாய் போலும்             	(13)<br/>
 	 	<br/>
1921  அன்ன நடை மட ஆய்ச்சி வயிறு அடித்து <br/>
      அஞ்ச அரு வரைபோல் <br/>
மன்னு கருங் களிற்று ஆர் உயிர் வவ்விய <br/>
      மைந்தனை மா கடல் சூழ்<br/>
கன்னி நல் மா மதிள் மங்கையர் காவலன் <br/>
      காமரு சீர்க் கலிகன்றி<br/>
இன் இசை மாலைகள் ஈர் ஏழும் வல்லவர்க்கு <br/>
      ஏதும் இடர் இல்லையே             	(14)  <br/>
------------- <br/>
<br/>
<strong>   98.  ஆய்ச்சி ஒருத்தி கண்ணனோடு ஊடி உரைத்தல்</strong>   <br/>
<br/>
1922  காதில் கடிப்பு இட்டு கலிங்கம் உடுத்து <br/>
தாது நல்ல தண் அம் துழாய்கொடு அணிந்து <br/>
போது மறுத்து புறமே வந்து நின்றீர்-<br/>
ஏதுக்கு? இது என்? இது என்? இது என்னோ?             	(1)<br/>
 	 	<br/>
1923  துவர் ஆடை உடுத்து ஒரு செண்டு சிலுப்பி <br/>
கவர் ஆக முடித்து கலிக் கச்சுக் கட்டி <br/>
சுவர் ஆர் கதவின் புறமே வந்து நின்றீர்-<br/>
இவர் ஆர்? இது என்? இது என்? இது என்னோ?            	(2)<br/>
 	 	<br/>
1924  கருளக் கொடி ஒன்று உடையீர் தனிப் பாகீர் <br/>
உருளச் சகடம்-அது உறுக்கி நிமிர்த்தீர் <br/>
மருளைக்கொடு பாடி வந்து இல்லம் புகுந்தீர் <br/>
இருளத்து இது என்? இது என்? இது என்னோ?             	(3)<br/>
 	 	<br/>
1925  நாமம் பலவும் உடை நாரண நம்பீ <br/>
தாமத் துளவம் மிக நாறிடுகின்றீர் <br/>
காமன் எனப் பாடி வந்து இல்லம் புகுந்தீர் <br/>
ஏமத்து-இது என்? இது என்? இது என்னோ?            	(4)<br/>
 	 	<br/>
1926  சுற்றும் குழல் தாழ சுரிகை அணைத்து <br/>
மற்று பல மா மணி பொன் கொடு அணிந்து <br/>
முற்றம் புகுந்து முறுவல் செய்து நின்றீர்-<br/>
எற்றுக்கு? இது என்? இது என்? இது என்னோ?            	(5)<br/>
 	 	<br/>
1927  ஆன்-ஆயரும் ஆ-நிரையும் அங்கு ஒழிய <br/>
கூன் ஆயது ஓர் கொற்ற வில் ஒன்று கை ஏந்தி <br/>
போனார் இருந்தாரையும் பார்த்து புகுதீர்-<br/>
ஏனோர்கள் முன் என்? இது என்? இது என்னோ? 6<br/>
 	 	<br/>
1928  மல்லே பொருத திரள் தோள் மணவாளீர் <br/>
அல்லே அறிந்தோம் நும் மனத்தின் கருத்தை <br/>
சொல்லாது ஒழியீர் சொன்னபோதினால் வாரீர்-<br/>
எல்லே இது என்? இது என்? இது என்னோ?            	(7)<br/>
 	 	<br/>
1929  புக்கு ஆடு அரவம் பிடித்து ஆட்டும் புனிதீர் <br/>
இக் காலங்கள் யாம் உமக்கு ஏதொன்றும் அல்லோம் <br/>
தக்கார் பலர் தேவிமார் சால உடையீர்-<br/>
எக்கே இது என்? இது என்? இது என்னோ?            	(8)<br/>
 	 	<br/>
1930  ஆடி அசைந்து ஆய் மடவாரொடு நீ போய்க்<br/>
கூடிக் குரவை பிணை கோமளப் பிள்ளாய் <br/>
தேடி திரு மா மகள் மண்மகள் நிற்ப-<br/>
ஏடி இது என்? இது என்? இது என்னோ?            	(9)<br/>
 	 	<br/>
1931  அல்லிக் கமலக் கண்ணனை அங்கு ஓர் ஆய்ச்சி<br/>
எல்லிப் பொழுது ஊடிய ஊடல் திறத்தைக்<br/>
கல்லின் மலி தோள் கலியன் சொன்ன மாலை<br/>
சொல்லித் துதிப்பார்-அவர் துக்கம் இலரே            	(10)<br/>
----------<br/>
<br/>
<strong>   99.  பழமொழியால் பணிந்து உரைத்த பாட்டு</strong>   <br/>
<br/>
1932  புள் உரு ஆகி நள் இருள் வந்த <br/>
      பூதனை மாள இலங்கை<br/>
ஒள் எரி மண்டி உண்ணப் பணித்த <br/>
      ஊக்கம்-அதனை நினைந்தோ-<br/>
கள் அவிழ் கோதை காதலும் எங்கள் <br/>
      காரிகை மாதர் கருத்தும் <br/>
பிள்ளை-தன் கையில் கிண்ணமே ஒக்கப் <br/>
      பேசுவது? எந்தை பிரானே            	(1)<br/>
 	 	<br/>
1933  மன்றில் மலிந்து கூத்து உவந்து ஆடி <br/>
      மால் விடை ஏழும் அடர்த்து ஆயர்<br/>
அன்று நடுங்க ஆ-நிரை காத்த <br/>
      ஆண்மை கொலோ? அறியேன் நான்-<br/>
நின்ற பிரானே நீள் கடல் வண்ணா <br/>
      நீ இவள்-தன்னை நின் கோயில்<br/>
முன்றில் எழுந்த முருங்கையில் தேனா <br/>
      முன் கை வளை கவர்ந்தாயே            	(2)<br/>
 	 	<br/>
1934  ஆர் மலி ஆழி சங்கொடு பற்றி <br/>
      ஆற்றலை ஆற்றல் மிகுத்து <br/>
கார் முகில் வண்ணா கஞ்சனை முன்னம் <br/>
      கடந்த நின் கடுந் திறல் தானோ-<br/>
நேர் இழை மாதை நித்திலத் தொத்தை <br/>
      நெடுங் கடல் அமுது அனையாளை <br/>
ஆர் எழில் வண்ணா அம் கையில் வட்டு ஆம் <br/>
      இவள் எனக் கருதுகின்றாயே?            	(3)<br/>
 	 	<br/>
1935  மல்கிய தோளும் மான் உரி அதளும் <br/>
      உடையவர்-தமக்கும் ஓர் பாகம்<br/>
நல்கிய நலமோ? நரகனைத் தொலைத்த <br/>
      கரதலத்து அமைதியின் கருத்தோ?<br/>
அல்லி அம் கோதை அணி நிறம் கொண்டு <br/>
      வந்து முன்னே நின்று போகாய் <br/>
சொல்லி என்-நம்பி இவளை நீ உங்கள் <br/>
      தொண்டர் கைத் தண்டு என்ற ஆறே? 	(4)<br/>
 	 	<br/>
1936  செரு அழியாத மன்னர்கள் மாள <br/>
      தேர் வலம் கொண்டு அவர் செல்லும்<br/>
அரு வழி வானம் அதர்படக் கண்ட <br/>
      ஆண்மை கொலோ? அறியேன் நான்-<br/>
திருமொழி எங்கள் தே மலர்க் கோதை <br/>
      சீர்மையை நினைந்திலை அந்தோ <br/>
பெரு வழி நாவல் கனியினும் எளியள் <br/>
      இவள் எனப் பேசுகின்றாயே            	(5)<br/>
 	 	<br/>
1937  அரக்கியர் ஆகம் புல் என வில்லால் <br/>
      அணி மதிள் இலங்கையார்-கோனைச்<br/>
செருக்கு அழித்து அமரர் பணிய முன் நின்ற <br/>
      சேவகமோ செய்தது இன்று?-<br/>
முருக்கு இதழ் வாய்ச்சி முன் கை வெண் சங்கம் <br/>
      கொண்டு முன்னே நின்று போகாய் <br/>
எருக்கு இலைக்கு ஆக எறி மழு ஓச்சல் <br/>
      என் செய்வது? எந்தை பிரானே             	(6)<br/>
 	 	<br/>
1938  ஆழி அம் திண் தேர் அரசர் வந்து இறைஞ்ச <br/>
      அலை கடல் உலகம் முன் ஆண்ட<br/>
பாழி அம் தோள் ஓர் ஆயிரம் வீழ <br/>
      படை மழுப் பற்றிய வலியோ-<br/>
மாழை மென் நோக்கி மணி நிறம் கொண்டு <br/>
      வந்து முன்னே நின்று போகாய்?<br/>
கோழி வெண் முட்டைக்கு என் செய்வது-எந்தாய்!-<br/>
      குறுந்தடி? நெடுங் கடல் வண்ணா            	(7)<br/>
 	 	<br/>
1939  பொருந்தலன் ஆகம் புள் உவந்து ஏற <br/>
      வள் உகிரால் பிளந்து அன்று <br/>
பெருந்தகைக்கு இரங்கி வாலியை முனிந்த <br/>
      பெருமைகொலோ செய்தது இன்று?-<br/>
பெருந் தடங் கண்ணி சுரும்பு உறு கோதை <br/>
      பெருமையை நினைந்திலை பேசில் <br/>
கருங் கடல் வண்ணா கவுள் கொண்ட நீர் ஆம் <br/>
      இவள் எனக் கருதுகின்றாயே            	(8)<br/>
 	 	<br/>
1940  நீர் அழல் வான் ஆய் நெடு நிலம் கால் ஆய் <br/>
      நின்ற நின் நீர்மையை நினைந்தோ-<br/>
சீர் கெழு கோதை என் அலது இலள் என்று <br/>
      அன்னது ஓர் தேற்றன்மை தானோ-<br/>
பார் கெழு பவ்வத்து ஆர் அமுது அனைய <br/>
      பாவையைப் பாவம் செய்தேனுக்கு <br/>
ஆர் அழல் ஓம்பும் அந்தணன் தோட்டம் <br/>
      ஆக நின் மனத்து வைத்தாயே?            	(9)<br/>
 	 	<br/>
1941  வேட்டத்தைக் கருதாது அடி-இணை வணங்கி <br/>
      மெய்ம்மையே நின்று எம் பெருமானை <br/>
வாள் திறல் தானை மங்கையர் தலைவன் <br/>
      மான வேல் கலியன் வாய் ஒலிகள்<br/>
தோட்டு அலர் பைந்தார்ச் சுடர் முடியானைப் <br/>
      பழமொழியால் பணிந்து உரைத்த<br/>
பாட்டு இவை பாட பத்திமை பெருகிச் <br/>
      சித்தமும் திருவொடு மிகுமே            	(10)<br/>
----------------<br/>
<br/>

<strong>   100.  தலைமகனைப் பிரிந்த தலைமகள் ஆற்றாமை மீதிட்டுக் கூறுதல்</strong>   <br/>
<br/>
1942  திருத்தாய் செம்போத்தே <br/>
திரு மா மகள்-தன் கணவன்<br/>
மருத் தார் தொல் புகழ் மாதவனை வர-<br/>
திருத்தாய் செம்போத்தே            	(1)<br/>
 	 	<br/>
1943  கரையாய் காக்கைப் பிள்ளாய் <br/>
கரு மா முகில் போல் நிறத்தன்<br/>
உரை ஆர் தொல் புகழ் உத்தமனை வர-<br/>
கரையாய் காக்கைப் பிள்ளாய்            	(2)<br/>
 	 	<br/>
1944  கூவாய் பூங் குயிலே <br/>
குளிர் மாரி தடுத்து உகந்த<br/>
மா வாய் கீண்ட மணி வண்ணனை வர-<br/>
கூவாய் பூங் குயிலே            	(3)<br/>
 	 	<br/>
1945  கொட்டாய் பல்லிக் குட்டி <br/>
குடம் ஆடி உலகு அளந்த<br/>
மட்டு ஆர் பூங் குழல் மாதவனை வர-<br/>
கொட்டாய் பல்லிக் குட்டி             	(4)<br/>
 	 	<br/>
1946  சொல்லாய் பைங் கிளியே <br/>
சுடர் ஆழி வலன் உயர்த்த<br/>
மல் ஆர் தோள் வட வேங்கடவனை வர-<br/>
சொல்லாய் பைங் கிளியே            	(5)<br/>
 	 	<br/>
1947  கோழி கூ என்னுமால் <br/>
தோழி நான் என் செய்கேன்?<br/>
ஆழி வண்ணர் வரும் பொழுது ஆயிற்று-<br/>
கோழி கூ என்னுமால்             	(6)<br/>
 	 	<br/>
1948  காமற்கு என் கடவேன்?<br/>
கரு மா முகில் வண்ணற்கு அல்லால் <br/>
பூ மேல் ஐங்கணை கோத்துப் புகுந்து எய்ய-<br/>
காமற்கு என் கடவேன்? 	(7)<br/>
 	 	<br/>
1949  இங்கே போதும்கொலோ-<br/>
இன வேல் நெடுங் கண் களிப்ப?<br/>
கொங்கு ஆர் சோலைக் குடந்தைக் கிடந்த மால்<br/>
இங்கே போதும்கொலோ?            	(8)<br/>
 	 	<br/>
1950  இன்னார் என்று அறியேன் <br/>
அன்னே ஆழியொடும்<br/>
பொன் ஆர் சார்ங்கம் உடைய அடிகளை-<br/>
இன்னார் என்று அறியேன்            	(9)<br/>
 	 	<br/>
1951  தொண்டீர் பாடுமினோ <br/>
சுரும்பு ஆர் பொழில் மங்கையர்-கோன் <br/>
ஒண் தார் வேல் கலியன் ஒலி மாலைகள்<br/>
தொண்டீர் பாடுமினோ            	(10)<br/>
---------------<br/>
<br/>
<strong>   101.  பிரிவு ஆற்றாத தலைவி இரங்கிக் கூறுதல்</strong>   <br/>
<br/>
1952  குன்றம் ஒன்று எடுத்து ஏந்தி மா மழை <br/>
அன்று காத்த அம்மான் அரக்கரை <br/>
வென்ற வில்லியார் வீரமே கொலோ- <br/>
தென்றல் வந்து தீ வீசும்? என் செய்கேன்            	1<br/>
 	 	<br/>
1953  காரும் வார் பனிக் கடலும் அன்னவன் <br/>
தாரும் மார்வமும் கண்ட தண்டமோ- <br/>
சோரும் மா முகில் துளியினூடு வந்து <br/>
ஈர வாடை-தான் ஈரும் என்னையே? 	2<br/>
 	 	<br/>
1954  சங்கும் மாமையும் தளரும் மேனிமேல் <br/>
திங்கள் வெம் கதிர் சீறும்-என் செய்கேன்?- <br/>
பொங்கு வெண் திரைப் புணரி வண்ணனார் <br/>
கொங்கு அலர்ந்த தார் கூவும் என்னையே 	3<br/>
 	 	<br/>
1955  அங்கு ஓர் ஆய்க்குலத்துள் வளர்ந்து சென்று <br/>
அங்கு ஓர் தாய் உரு ஆகி வந்தவள் <br/>
கொங்கை நஞ்சு உண்ட கோயின்மை கொலோ- <br/>
திங்கள் வெம் கதிர் சீறுகின்றதே? 	4<br/>
 	 	<br/>
1956  அங்கு ஓர் ஆள் அரி ஆய் அவுணனை <br/>
பங்கமா இரு கூறு செய்தவன் <br/>
மங்குல் மா மதி வாங்கவே கொலோ- <br/>
பொங்கு மா கடல் புலம்புகின்றதே? 	5<br/>
 	 	<br/>
1957  சென்று வார் சிலை வளைத்து இலங்கையை <br/>
வென்ற வில்லியார் வீரமே கொலோ- <br/>
முன்றில் பெண்ணைமேல் முளரிக் கூட்டகத்து <br/>
அன்றிலின் குரல் அடரும் என்னையே? 	6<br/>
 	 	<br/>
1958  பூவை வண்ணனார் புள்ளின்மேல் வர <br/>
மேவி நின்று நான் கண்ட தண்டமோ- <br/>
வீவு இல் ஐங்கணை வில்லி அம்பு கோத்து <br/>
ஆவியே இலக்கு ஆக எய்வதே? 	7<br/>
 	 	<br/>
1959  மால் இனம் துழாய் வரும் என் நெஞ்சகம் <br/>
மாலின் அம் துழாய் வந்து என் உள்புக <br/>
கோல வாடையும் கொண்டு வந்தது ஓர் <br/>
ஆலி வந்ததால்-அரிது காவலே 	8<br/>
 	 	<br/>
1960  கெண்டை ஒண் கணும் துயிலும் என் நிறம் <br/>
பண்டு பண்டு போல் ஒக்கும்-மிக்க சீர்த் <br/>
தொண்டர் இட்ட பூந் துளவின் வாசமே <br/>
வண்டு கொண்டுவந்து ஊதுமாகிலே 	9<br/>
 	 	<br/>
1961  அன்று பாரதத்து ஐவர் தூதனாய்ச் <br/>
சென்ற மாயனை செங் கண் மாலினை <br/>
மன்றில் ஆர் புகழ் மங்கை வாள் கலி- <br/>
கன்றி சொல் வல்லார்க்கு அல்லல் இல்லையே 	10<br/>
------------<br/>
<br/>
<strong>   102.  தலைவி பிரிவு ஆற்றாது வருந்திக் கூறுதல்</strong>   <br/>
<br/>
1962  குன்றம் எடுத்து மழை தடுத்து இளையாரொடும் <br/>
மன்றில் குரவை பிணைந்த மால் என்னை மால்செய்தான் <br/>
முன்றில் தனி நின்ற பெண்ணைமேல் கிடந்து ஈர்கின்ற <br/>
அன்றிலின் கூட்டைப் பிரிக்ககிற்பவர் ஆர்கொலோ? 	1<br/>
 	 	<br/>
1963  பூங் குருந்து ஒசித்து ஆனை காய்ந்து அரி மாச் செகுத்து <br/>
ஆங்கு வேழத்தின் கொம்பு கொண்டு வன் பேய் முலை <br/>
வாங்கி உண்ட அவ் வாயன் நிற்க இவ் ஆயன் வாய் <br/>
ஏங்கு வேய்ங்குழல் என்னோடு ஆடும் இளமையே 	2<br/>
 	 	<br/>
1964  மல்லொடு கஞ்சனும் துஞ்ச வென்ற மணிவண்ணன் <br/>
அல்லி மலர்த் தண் துழாய் நினைந்திருந்தேனையே <br/>
எல்லியில் மாருதம் வந்து அடும் அது அன்றியும் <br/>
கொல்லை வல் ஏற்றின் மணியும் கோயின்மை செய்யுமே 	3<br/>
 	 	<br/>
1965  பொருந்து மா மரம் ஏழும் எய்த புனிதனார் <br/>
திருந்து சேவடி என் மனத்து நினைதொறும் <br/>
கருந் தண் மா கடல் கங்குல் ஆர்க்கும் அது அன்றியும் <br/>
வருந்த வாடை வரும் இதற்கு இனி என் செய்கேன்? 	4<br/>
 	 	<br/>
1966  அன்னை முனிவதும் அன்றிலின் குரல் ஈர்வதும் <br/>
மன்னு மறி கடல் ஆர்ப்பதும் வளை சோர்வதும்- <br/>
பொன் அம் கலை அல்குல் அன்ன மென் நடை பூங் குழல்- <br/>
பின்னை மணாளர்திறத்தம் ஆயின பின்னையே 	5<br/>
 	 	<br/>
1967  ஆழியும் சங்கும் உடைய நங்கள் அடிகள்-தாம் <br/>
பாழிமையான கனவில் நம்மைப் பகர்வித்தார் <br/>
தோழியும் நானும் ஒழிய வையம் துயின்றது <br/>
கோழியும் கூகின்றது இல்லை கூர் இருள் ஆயிற்றே 	6<br/>
 	 	<br/>
1968  காமன்-தனக்கு முறை அல்லேன் கடல் வண்ணனார் <br/>
மா மணவாளர் எனக்குத் தானும் மகன் சொல்லில் <br/>
யாமங்கள் தோறு எரி வீசும் என் இளங் கொங்கைகள் <br/>
மா மணி வண்ணர்திறத்தவாய் வளர்கின்றவே 	7<br/>
 	 	<br/>
1969  மஞ்சு உறு மாலிருஞ்சோலை நின்ற மணாளனார் <br/>
நெஞ்சம் நிறைகொண்டு போயினார் நினைகின்றிலர் <br/>
வெம் சுடர் போய் விடியாமல் எவ்விடம் புக்கதோ? <br/>
நஞ்சு உடலம் துயின்றால் நமக்கு இனி நல்லதே 	8<br/>
 	 	<br/>
1970  காமன் கணைக்கு ஓர் இலக்கம் ஆய் நலத்தின் மிகு <br/>
பூ மரு கோலம் நம் பெண்மை சிந்தித்து இராது போய் <br/>
தூ மலர் நீர் கொடு தோழி நாம் தொழுது ஏத்தினால் <br/>
கார் முகில் வண்ணரைக் கண்களால் காணல் ஆம்கொலோ? 	9<br/>
 	 	<br/>
1971  வென்றி விடை உடன் ஏழ் அடர்த்த அடிகளை <br/>
மன்றில் மலி புகழ் மங்கை மன் கலிகன்றி சொல் <br/>
ஒன்று நின்ற ஒன்பதும் உரைப்பவர்-தங்கள்மேல் <br/>
என்றும் நில்லா வினை ஒன்றும் சொல்லில் உலகிலே 	10<br/>
--------- <br/>
<br/>
<strong>   103.  தலைவி இரங்கிக் கூறல்</strong>   <br/>
<br/>
1972  மன் இலங்கு பாரதத்துத் தேர் ஊர்ந்து மாவலியைப் <br/>
பொன் இலங்கு திண் விலங்கில் வைத்து பொரு கடல் சூழ் <br/>
தென் இலங்கை ஈடு அழித்த தேவர்க்கு-இது காணீர்- <br/>
என் இலங்கு சங்கோடு எழில் தோற்றிருந்தேனே 	1<br/>
 	 	<br/>
1973  இருந்தான் என் உள்ளத்து இறைவன் கறை சேர் <br/>
பருந் தாள் களிற்றுக்கு அருள் செய்த செங் கண் <br/>
பெருந் தோள் நெடுமாலைப் பேர் பாடி ஆட <br/>
வருந்தாது என் கொங்கை ஒளி மன்னும் அன்னே 	2<br/>
 	 	<br/>
1974  அன்னே இவரை அறிவன் மறை நான்கும் <br/>
முன்னே உரைத்த முனிவர் இவர் வந்து <br/>
பொன் ஏய் வளை கவர்ந்து போகார் மனம் புகுந்து <br/>
என்னே-இவர் எண்ணும் எண்ணம்? அறியோமே 	3<br/>
 	 	<br/>
1975  அறியோமே என்று உரைக்கல் ஆமே எமக்கு- <br/>
வெறி ஆர் பொழில் சூழ் வியன் குடந்தை மேவி <br/>
சிறியான் ஓர் பிள்ளை ஆய் மெள்ள நடந்திட்டு <br/>
உறி ஆர் நறு வெண்ணெய் உண்டு உகந்தார்-தம்மையே? 	4<br/>
 	 	<br/>
1976  தம்மையே நாளும் வணங்கித் தொழுவார்க்குத் <br/>
தம்மையே ஒக்க அருள் செய்வர் ஆதலால் <br/>
தம்மையே நாளும் வணங்கித் தொழுது இறைஞ்சி <br/>
தம்மையே பற்றா மனத்து என்றும் வைத்தோமே 	5<br/>
 	 	<br/>
1977  வைத்தார் அடியார் மனத்தினில் வைத்து இன்பம் <br/>
உய்த்தார்-ஒளி விசும்பில் ஓர் அடி வைத்து ஓர் அடிக்கும் <br/>
எய்த்தாது மண் என்று இமையோர் தொழுது ஏத்தி <br/>
கைத்தாமரை குவிக்கும் கண்ணன் என் கண்ணனையே 	6<br/>
 	 	<br/>
1978  கண்ணன் மனத்துள்ளே நிற்கவும் கை வளைகள் <br/>
என்னோ கழன்ற? இவை என்ன மாயங்கள்? <br/>
பெண் ஆனோம் பெண்மையோம் நிற்க அவன் மேய <br/>
அண்ணல் மலையும் அரங்கமும் பாடோமே? 	7<br/>
 	 	<br/>
1979  பாடோமே-எந்தை பெருமானை? பாடிநின்று <br/>
ஆடோமே-ஆயிரம் பேரானை? பேர் நினைந்து <br/>
சூடோமே-சூடும் துழாய் அலங்கல்? சூடி நாம் <br/>
கூடோமே-கூடக் குறிப்பு ஆகில்? நல் நெஞ்சே 	8<br/>
 	 	<br/>
1980  நல் நெஞ்சே நம் பெருமான் நாளும் இனிது அமரும் <br/>
அன்னம் சேர் கானல் அணி ஆலி கைதொழுது <br/>
முன்னம் சேர் வல்வினைகள் போக முகில் வண்ணன் <br/>
பொன்னம் சேர் சேவடிமேல் போது அணியப்பெற்றோமே 	9<br/>
 	 	<br/>
1981  பெற்று ஆரார்-ஆயிரம் பேரானைப் பேர் பாட <br/>
பெற்றான் கலியன் ஒலிசெய் தமிழ்-மாலை <br/>
கற்றார் ஓ முற்று உலகு ஆள்வர் இவை கேட்கல் <br/>
உற்றார்க்கு உறு துயர் இல்லை உலகத்தே 	10<br/>
------------<br/>
<br/>
 
<strong>   104.  திருமாலின் திருஅவதாரங்களில் ஈடுபடுதல்</strong>   <br/>
<br/>
1982  நிலை இடம் எங்கும் இன்றி நெடு வெள்ளம் உம்பர் <br/>
      வள நாடு மூட இமையோர் <br/>
தலை இட மற்று எமக்கு ஓர் சரண் இல்லை என்ன <br/>
      அரண் ஆவன் என்னும் அருளால் <br/>
அலை கடல் நீர் குழம்ப அகடு ஆட ஓடி <br/>
      அகல் வான் உரிஞ்ச முதுகில் <br/>
மலைகளை மீதுகொண்டு வரும் மீனை மாலை <br/>
      மறவாது இறைஞ்சு என் மனனே 	1<br/>
 	 	<br/>
1983  செரு மிகு வாள் எயிற்ற அரவு ஒன்று சுற்றி <br/>
      திசை மண்ணும் விண்ணும் உடனே <br/>
வெருவர வெள்ளை வெள்ளம் முழுதும் குழம்ப <br/>
      இமையோர்கள் நின்று கடைய <br/>
பரு வரை ஒன்று நின்று முதுகில் பரந்து <br/>
      சுழலக் கிடந்து துயிலும் <br/>
அரு வரை அன்ன தன்மை அடல் ஆமை ஆன <br/>
      திருமால் நமக்கு ஓர் அரணே 	2<br/>
 	 	<br/>
1984  தீது அறு திங்கள் பொங்கு சுடர் உம்பர் <br/>
      உம்பர்-உலகு ஏழினோடும் உடனே <br/>
மாதிரம் மண் சுமந்த வட குன்றும் நின்ற <br/>
      மலை ஆறும் ஏழு கடலும் <br/>
பாதமர் சூழ் குளம்பின் அக மண்டலத்தின் <br/>
      ஒருபால் ஒடுங்க வளர் சேர் <br/>
ஆதி முன் ஏனம் ஆகி அரண் ஆய மூர்த்தி <br/>
      அது நம்மை ஆளும் அரசே 	3<br/>
 	 	<br/>
1985  தளை அவிழ் கோதை மாலை இருபால் தயங்க <br/>
      எரி கான்று இரண்டு தறு கண் <br/>
அளவு எழ வெம்மை மிக்க அரி ஆகி அன்று <br/>
      பரியோன் சினங்கள் அவிழ <br/>
வளை உகிர்-ஆளி மொய்ம்பின் மறவோனது ஆகம் <br/>
      மதியாது சென்று ஓர் உகிரால் <br/>
பிளவு எழ விட்ட குட்டம்-அது வையம் மூடு <br/>
      பெரு நீரில் மும்மை பெரிதே 	4<br/>
 	 	<br/>
1986  வெந் திறல் வாணன் வேள்வியிடம் எய்தி அங்கு <br/>
      ஓர் குறள் ஆகி மெய்ம்மை உணர <br/>
செந் தொழில் வேத நாவின் முனி ஆகி வையம் <br/>
      அடி மூன்று இரந்து பெறினும் <br/>
மந்தரமீது போகி மதி நின்று இறைஞ்ச <br/>
      மலரோன் வணங்க வளர் சேர் <br/>
அந்தரம் ஏழினூடு செல உய்த்த பாதம்-<br/>
      அது நம்மை ஆளும் அரசே 	5<br/>
 	 	<br/>
1987  இரு நில மன்னர்-தம்மை இரு நாலும் எட்டும் <br/>
      ஒரு நாலும் ஒன்றும் உடனே <br/>
செரு நுதலூடு போகி அவர் ஆவி மங்க <br/>
      மழுவாளில் வென்ற திறலோன் <br/>
பெரு நில-மங்கை மன்னர் மலர்-மங்கை நாதர் <br/>
      புலமங்கை கேள்வர் புகழ் சேர் <br/>
பெரு நிலம் உண்டு உமிழ்ந்த பெரு வாயர் ஆகி<br/>
      யவர் நம்மை ஆள்வர் பெரிதே 	6<br/>
 	 	<br/>
1988  இலை மலி பள்ளி எய்தி இது மாயம் என்ன <br/>
      இனம் ஆய மான் பின் எழில் சேர் <br/>
அலை மலி வேல்கணாளை அகல்விப்பதற்கு <br/>
      ஓர் உரு ஆய மானை அமையா <br/>
கொலை மலி எய்துவித்த கொடியோன் இலங்கை <br/>
      பொடி ஆக வென்றி அமருள் <br/>
சிலை மலி செஞ் சரங்கள் செல உய்த்த நங்கள் <br/>
      திருமால் நமக்கு ஓர் அரணே 	7<br/>
 	 	<br/>
1989  முன் உலகங்கள் ஏழும் இருள்மண்டி உண்ண <br/>
      முதலோடு வீடும் அறியாது <br/>
என் இது வந்தது? என்ன இமையோர் திசைப்ப <br/>
      எழில் வேதம் இன்றி மறைய <br/>
பின்னும் வானவர்க்கும் முனிவர்க்கும் நல்கி <br/>
      இருள் தீர்ந்து இவ் வையம் மகிழ <br/>
      அன்னம்-அது ஆய் இருந்து அங்கு அறநூல் உரைத்த <br/>
      அது நம்மை ஆளும் அரசே 	8<br/>
 	 	<br/>
1990  துணைநிலை மற்று எமக்கு ஓர் உளது என்று இராது <br/>
      தொழுமின்கள் தொண்டர் தொலைய <br/>
உண முலை முன் கொடுத்த உரவோளது ஆவி <br/>
      உக உண்டு வெண்ணெய் மருவி <br/>
பணை முலை ஆயர் மாதர் உரலோடு கட்ட <br/>
      அதனோடும் ஓடி அடல் சேர் <br/>
இணை மருது இற்று வீழ நடைகற்ற தெற்றல் <br/>
      வினைப் பற்று அறுக்கும் விதியே 	9<br/>
 	 	<br/>
1991  கொலை கெழு செம் முகத்த களிறு ஒன்று கொன்று <br/>
      கொடியோன் இலங்கை பொடியா <br/>
சிலை கெழு செஞ் சரங்கள் செல உய்த்த நங்கள் <br/>
      திருமாலை வேலை புடை சூழ் <br/>
கலி கெழு மாட வீதி வயல் மங்கை மன்னு <br/>
      கலிகன்றி சொன்ன பனுவல் <br/>
ஒலி கெழு பாடல் பாடி உழல்கின்ற தொண்டர் <br/>
      அவர் ஆள்வர் உம்பர் உலகே 	10<br/>
------------ <br/>
<br/>
<strong>   105.  திருச்சாழல்</strong>   <br/>
<br/>
1992  மான் அமரும் மென் நோக்கி வைதேவி இன் துணையா <br/>
கான் அமரும் கல் அதர் போய் காடு உறைந்தான் காண் ஏடீ!- <br/>
கான் அமரும் கல் அதர் போய் காடு உறைந்த பொன் அடிக்கள் <br/>
வானவர்-தம் சென்னி மலர் கண்டாய் சாழலே 	1<br/>
 	 	<br/>
1993  தந்தை தளை கழலத் தோன்றிப் போய் ஆய்ப்பாடி <br/>
நந்தன் குல மதலையாய் வளர்ந்தான் காண் ஏடீ!- <br/>
நந்தன் குல மதலையாய் வளர்ந்தான் நான்முகற்குத் <br/>
தந்தை காண் எந்தை பெருமான் காண் சாழலே 	2<br/>
 	 	<br/>
1994  ஆழ் கடல் சூழ் வையகத்தார் ஏசப் போய் ஆய்ப்பாடித் <br/>
தாழ் குழலார் வைத்த தயிர் உண்டான் காண் ஏடீ <br/>
தாழ் குழலார் வைத்த தயிர் உண்ட பொன் வயிறு இவ் <br/>
ஏழ் உலகும் உண்டும் இடம் உடைத்தால் சாழலே 	3<br/>
 	 	<br/>
1995  அறியாதார்க்கு ஆன் ஆயன் ஆகிப் போய் ஆய்ப்பாடி <br/>
உறி ஆர் நறு வெண்ணெய் உண்டு உகந்தான் காண் ஏடீ!- <br/>
உறி ஆர் நறு வெண்ணெய் உண்டு உகந்த பொன் வயிற்றுக்கு <br/>
எறி நீர் உலகு அனைத்தும் எய்தாதால் சாழலே 	4<br/>
 	 	<br/>
1996  வண்ணக் கருங் குழல் ஆய்ச்சியால் மொத்துண்டு <br/>
கண்ணிக் குறுங் கயிற்றால் கட்டுண்டான் காண் ஏடீ- <br/>
கண்ணிக் குறுங் கயிற்றால் கட்டுண்டான் ஆகிலும் <br/>
எண்ணற்கு அரியன் இமையோர்க்கும் சாழலே             	(5)<br/>
 	 	<br/>
1997  கன்றப் பறை கறங்க கண்டவர்-தம் கண் களிப்ப <br/>
மன்றில் மரக்கால் கூத்து ஆடினான் காண் ஏடீ!- <br/>
மன்றில் மரக்கால் கூத்து ஆடினான் ஆகிலும் <br/>
என்றும் அரியன் இமையோர்க்கும் சாழலே             	(6)<br/>
 	 	<br/>
1998  கோதை வேல் ஐவர்க்கு ஆய் மண் அகலம் கூறு இடுவான் <br/>
தூதன் ஆய் மன்னவனால் சொல்லுண்டான் காண் ஏடீ!- <br/>
தூதன் ஆய் மன்னவனால் சொல்லுண்டான் ஆகிலும் <br/>
ஓத நீர் வையகம் முன் உண்டு உமிழ்ந்தான் சாழலே             	(7)<br/>
 	 	<br/>
1999  பார் மன்னர் மங்கப் படைதொட்டு வெம் சமத்துத் <br/>
தேர் மன்னற்கு ஆய் அன்று தேர் ஊர்ந்தான் காண் ஏடீ!- <br/>
தேர் மன்னற்கு ஆய் அன்று தேர் ஊர்ந்தான் ஆகிலும் <br/>
தார் மன்னர்-தங்கள் தலைமேலான் சாழலே             	(8)<br/>
 	 	<br/>
2000  கண்டார் இரங்க கழியக் குறள் உரு ஆய் <br/>
வண் தாரான் வேள்வியில் மண் இரந்தான் காண் ஏடீ <br/>
வண் தாரான் வேள்வியில் மண் இரந்தான் ஆகிலும் <br/>
விண்டு ஏழ் உலகுக்கும் மிக்கான் காண் சாழலே             	(9)<br/>
 	 	<br/>
2001  கள்ளத்தால் மாவலியை மூவடி மண் கொண்டு அளந்தான் <br/>
வெள்ளத்தான் வேங்கடத்தான் என்பரால் காண் ஏடீ!- <br/>
வெள்ளத்தான் வேங்கடத்தானேலும் கலிகன்றி <br/>
உள்ளத்தின் உள்ளே உளன் கண்டாய் சாழலே             	(10)<br/>
-----------<br/>
<br/>
<strong>   106.  உலகத்தைப் பிரளயத்திலிருந்து எம் பெருமான் <br/>
உய்வித்தமை கூறி உலகிற்கு உபதேசித்தல்</strong>   <br/>
<br/>
2002  மைந் நின்ற கருங் கடல்வாய் உலகு இன்றி <br/>
      வானவரும் யாமும் எல்லாம் <br/>
நெய்ந் நின்ற சக்கரத்தன் திருவயிற்றில் <br/>
      நெடுங் காலம் கிடந்தது ஓரீர் <br/>
எந் நன்றி செய்தாரா ஏதிலோர் <br/>
      தெய்வத்தை ஏத்துகின்றீர்? <br/>
செய்ந்நன்றி குன்றேல்மின் தொண்டர்காள் <br/>
      அண்டனைய ஏத்தீர்களே             	(1)<br/>
 	 	<br/>
2003  நில்லாத பெரு வெள்ளம் நெடு விசும்பின் மீது <br/>
      ஓடி நிமிர்ந்த காலம் <br/>
மல் ஆண்ட தடக் கையால் பகிரண்டம் <br/>
      அகப்படுத்த காலத்து அன்று <br/>
எல்லாரும் அறியாரோ? எம் பெருமான் <br/>
      உண்டு உமிழ்ந்த எச்சில் தேவர் <br/>
அல்லாதார் தாம் உளரே? அவன் அருளே <br/>
      உலகு ஆவது அறியீர்களே?             	(2)<br/>
 	 	<br/>
2004  நெற்றிமேல் கண்ணானும் நிறை மொழி வாய் <br/>
      நான்முகனும் நீண்ட நால் வாய் <br/>
ஒற்றைக் கை வெண் பகட்டின் ஒருவனையும் <br/>
      உள்ளிட்ட அமரரோடும் <br/>
வெற்றிப் போர்க் கடல் அரையன் விழுங்காமல் <br/>
      தான் விழுங்கி உய்யக்கொண்ட <br/>
கொற்றப்போர் ஆழியான் குணம் பரவாச் <br/>
      சிறுதொண்டர் கொடிய ஆறே             	(3)<br/>
 	 	<br/>
2005  பனிப் பரவைத் திரை ததும்ப பார் எல்லாம் <br/>
      நெடுங் கடலே ஆன காலம் <br/>
இனிக் களைகண் இவர்க்கு இல்லை என்று உலகம் <br/>
      ஏழினையும் ஊழில் வாங்கி <br/>
முனித் தலைவன் முழங்கு ஒளி சேர் திரு வயிற்றில் <br/>
      வைத்து உம்மை உய்யக்கொண்ட <br/>
கனிக் களவத் திரு உருவத்து ஒருவனையே <br/>
      கழல் தொழுமா கல்லீர்களே             	(4)<br/>
 	 	<br/>
2006  பார் ஆரும் காணாமே பரவை மா <br/>
      நெடுங் கடலே ஆன காலம் <br/>
ஆரானும் அவனுடைய திரு வயிற்றில் <br/>
      நெடுங்காலம் கிடந்தது உள்ளத்து <br/>
ஓராத உணர்விலீர் உணருதிரேல் <br/>
      உலகு அளந்த உம்பர் கோமான் <br/>
பேராளன் பேரான பேர்கள் <br/>
      ஆயிரங்களுமே பேசீர்களே             	(5)<br/>
 	 	<br/>
2007  பேய் இருக்கும் நெடு வெள்ளம் பெரு விசும்பின்-மீது <br/>
      ஓடிப் பெருகு காலம் <br/>
தாய் இருக்கும் வண்ணமே உம்மைத் தன் <br/>
      வயிற்று இருத்தி உய்யக்கொண்டான் <br/>
போய் இருக்க மற்று இங்கு ஓர் புதுத் தெய்வம் <br/>
      கொண்டாடும் தொண்டீர் பெற்ற <br/>
தாய் இருக்க மணை வெந்நீர் ஆட்டுதிரோ-<br/>
      மாட்டாத தகவு அற்றீரே?  	6<br/>
 	 	<br/>
2008  மண் நாடும் விண் நாடும் வானவரும் <br/>
      தானவரும் மற்றும் எல்லாம் <br/>
உண்ணாத பெரு வெள்ளம் உண்ணாமல் <br/>
      தான் விழுங்கி உய்யக்கொண்ட <br/>
கண்ணாளன் கண்ணமங்கை நகராளன் <br/>
      கழல் சூடி அவனை உள்ளத்து <br/>
எண்ணாத மானிடத்தை எண்ணாத <br/>
      போது எல்லாம் இனிய ஆறே 	7<br/>
 	 	<br/>
2009  மறம் கிளர்ந்த கருங் கடல் நீர் உரம் துரந்து <br/>
      பரந்து ஏறி அண்டத்து அப்பால் <br/>
புறம் கிளர்ந்த காலத்து பொன் உலகம் <br/>
      ஏழினையும் ஊழில் வாங்கி <br/>
அறம் கிளந்த திரு வயிற்றின் அகம்படியில் <br/>
      வைத்து உம்மை உய்யக்கொண்ட <br/>
நிறம் கிளர்ந்த கருஞ் சோதி நெடுந்தகையை <br/>
      நினையாதார் நீசர்-தாமே 	8<br/>
 	 	<br/>
2010  அண்டத்தின் முகடு அழுந்த அலை முந்நீர்த் <br/>
      திரை ததும்ப ஆஆ என்று <br/>
தொண்டர்க்கும் முனிவர்க்கும் அமரர்க்கும் <br/>
      தான் அருளி உலகம் ஏழும் <br/>
உண்டு ஒத்த திருவயிற்றின் அகம்படியில் <br/>
      வைத்து உம்மை உய்யக்கொண்ட <br/>
கொண்டல் கை மணி வண்ணன் தண் <br/>
      குடந்தை நகர் பாடி ஆடீர்களே 	9<br/>
 	 	<br/>
2011  தேவரையும் அசுரரையும் திசைகளையும் <br/>
      கடல்களையும் மற்றும் முற்றும் <br/>
யாவரையும் ஒழியாமே எம் பெருமான் <br/>
      உண்டு உமிழ்ந்தது அறிந்து சொன்ன <br/>
கா வளரும் பொழில் மங்கைக் கலிகன்றி <br/>
      ஒலி மாலை கற்று வல்லார் <br/>
பூ வளரும் திருமகளால் அருள்பெற்றுப் <br/>
      பொன்-உலகில் பொலிவர்-தாமே 	10  <br/>
-------------<br/>
<br/>
<strong>   107.  எம்பெருமான் திறத்தில் உதவாத அவயவங்கள் பயனற்றன எனல்</strong>   <br/>
<br/>
2012  நீள் நாகம் சுற்றி நெடு வரை நட்டு ஆழ் கடலைப் <br/>
பேணான் கடைந்து அமுதம் கொண்டு உகந்த பெம்மானை <br/>
பூண் ஆர மார்வனை புள் ஊரும் பொன் மலையை- <br/>
காணாதார் கண் என்றும் கண் அல்ல கண்டாமே 	1<br/>
 	 	<br/>
2013  நீள்வான் குறள் உரு ஆய் நின்று இரந்து மாவலி மண் <br/>
தாளால் அளவிட்ட தக்கணைக்கு மிக்கானை <br/>
தோளாத மா மணியை தொண்டர்க்கு இனியானை- <br/>
கேளாச் செவிகள் செவி அல்ல கேட்டாமே 	2<br/>
 	 	<br/>
2014  தூயானை தூய மறையானை தென் ஆலி <br/>
மேயானை மேவாள் உயிர் உண்டு அமுது உண்ட <br/>
வாயானை மாலை-வணங்கி அவன் பெருமை <br/>
பேசாதார் பேச்சு என்றும் பேச்சு அல்ல கேட்டாமே	 3<br/>
 	 	<br/>
2015  கூடா இரணியனைக் கூர் உகிரால் மார்வு இடந்த <br/>
ஓடா அடல் அரியை உம்பரார் கோமானை <br/>
தோடு ஆர் நறுந் துழாய் மார்வனை-ஆர்வத்தால் <br/>
பாடாதார் பாட்டு என்றும் பாட்டு அல்ல கேட்டாமே 	4<br/>
 	 	<br/>
2016  மை ஆர் கடலும் மணி வரையும் மா முகிலும் <br/>
கொய் ஆர் குவளையும் காயாவும் போன்று இருண்ட <br/>
மெய்யானை மெய்ய மலையானை சங்கு ஏந்தும் <br/>
கையானை-கை தொழா கை அல்ல கண்டாமே 	5<br/>
 	 	<br/>
2017  கள் ஆர் துழாயும் கணவலரும் கூவிளையும் <br/>
முள் ஆர் முளரியும் ஆம்பலும் முன் கண்டக்கால் <br/>
புள் ஆய் ஓர் ஏனம் ஆய்ப் புக்கு இடந்தான் பொன் அடிக்கு என்று- <br/>
உள்ளாதார் உள்ளத்தை உள்ளமாக் கொள்ளோமே 	6<br/>
 	 	<br/>
2018  கனை ஆர் கடலும் கருவிளையும் காயாவும் <br/>
அனையானை-அன்பினால் ஆர்வத்தால் என்றும் <br/>
சுனை ஆர் மலர் இட்டு தொண்டராய் நின்று <br/>
நினையாதார் நெஞ்சு என்றும் நெஞ்சு அல்ல கண்டாமே 	7<br/>
 	 	<br/>
2019  வெறி ஆர் கருங் கூந்தல் ஆய்ச்சியர் வைத்த <br/>
உறி ஆர் நறு வெண்ணெய் தான் உகந்து உண்ட <br/>
சிறியானை செங் கண் நெடியானை-சிந்தித்து <br/>
அறியாதார் என்றும் அறியாதார் கண்டாமே 	8<br/>
 	 	<br/>
2020  தேனொடு வண்டு ஆலும் திருமாலிருஞ்சோலை <br/>
தான் இடமாக் கொண்டான் தட மலர்க் கண்ணிக்காய் <br/>
ஆன் விடை ஏழ் அன்று அடர்த்தாற்கு-ஆள் ஆனார் அல்லாதார் <br/>
மானிடவர் அல்லர் என்று என் மனத்தே வைத்தேனே 	9<br/>
 	 	<br/>
2021  மெய்ந் நின்ற பாவம் அகல திருமாலைக் <br/>
கைந் நின்ற ஆழியான் சூழும் கழல் சூடிக் <br/>
கைந் நின்ற வேல் கைக் கலியன் ஒலி மாலை <br/>
ஐயொன்றும் ஐந்தும் இவை-பாடி ஆடுமினே 	10<br/>
---------- <br/>
<br/>
<strong>   108.  பிறப்பைப் போக்கி அருளுமாறு ஆழ்வார் <br/>
எம்பெருமானைப் பிரார்த்தித்தல்</strong>   <br/>
<br/>
2022  மாற்றம் உள ஆகிலும் சொல்லுவன் மக்கள் <br/>
தோற்றக் குழி தோற்றுவிப்பாய்கொல் என்று இன்னம்- <br/>
ஆற்றங்கரை வாழ் மரம்போல்-அஞ்சுகின்றேன் <br/>
நாற்றம் சுவை ஊறு ஒலி ஆகிய நம்பீ                 	(1)  <br/>
 	 	<br/>
2023  சீற்றம் உள ஆகிலும் செப்புவன் மக்கள் <br/>
தோற்றக் குழி தோற்றுவிப்பாய்கொல் என்று அஞ்சி- <br/>
காற்றத்திடைப்பட்ட கலவர் மனம்போல்- <br/>
ஆற்றத் துளங்கா நிற்பன் ஆழி வலவா             	(2)<br/>
 	 	<br/>
2024  தூங்கு ஆர் பிறவிக்கண் இன்னம் புகப் பெய்து <br/>
வாங்காய் என்று சிந்தித்து நான் அதற்கு அஞ்சி- <br/>
பாம்போடு ஒரு கூரையிலே பயின்றால்போல்- <br/>
தாங்காது உள்ளம் தள்ளும் என் தமரைக்கண்ணா             	(3)<br/>
 	 	<br/>
2025  உரு ஆர் பிறவிக்கண் இன்னம் புகப் பெய்து <br/>
திரிவாய் என்று சிந்தித்தி என்று அதற்கு அஞ்சி- <br/>
இரு பாடு எரி கொள்ளியினுள்-எறும்பேபோல்- <br/>
உருகாநிற்கும் என் உள்ளம் ஊழி முதல்வா             	(4)<br/>
 	 	<br/>
2026  கொள்ளக் குறையாத இடும்பைக் குழியில் <br/>
தள்ளிப் புகப் பெய்திகொல் என்று அதற்கு அஞ்சி- <br/>
வெள்ளத்திடைப்பட்ட நரி இனம்போலே- <br/>
உள்ளம் துளங்காநிற்பன் ஊழி முதல்வா             	(5)<br/>
 	 	<br/>
2027  படை நின்ற பைந்தாமரையோடு அணி நீலம் <br/>
மடை நின்று அலரும் வயல் ஆலி மணாளா <br/>
இடையன் எறிந்த மரமே ஒத்து இராமே- <br/>
அடைய அருளாய் எனக்கு உன்-தன் அருளே             	(6)<br/>
 	 	<br/>
2028  வேம்பின் புழு வேம்பு அன்றி உண்ணாது-அடியேன் <br/>
நான் பின்னும் உன் சேவடி அன்றி நயவேன் <br/>
தேம்பல் இளந் திங்கள் சிறைவிடுத்து ஐவாய்ப் <br/>
பாம்பின் அணைப் பள்ளிகொண்டாய் பரஞ்சோதீ 	(7)<br/>
 	 	<br/>
2029  அணி ஆர் பொழில் சூழ் அரங்க நகர் அப்பா!- <br/>
துணியேன் இனி நின் அருள் அல்லது எனக்கு <br/>
மணியே மணி மாணிக்கமே மதுசூதா!- <br/>
பணியாய் எனக்கு உய்யும் வகை-பரஞ்சோதீ             	(8)<br/>
 	 	<br/>
2030  நந்தா நரகத்து அழுந்தாவகை நாளும்- <br/>
எந்தாய் தொண்டர் ஆனவர்க்கு இன் அருள் செய்வாய் <br/>
சந்தோகா தலைவனே தாமரைக் கண்ணா!- <br/>
அந்தோ அடியேற்கு அருளாய் உன் அருளே             	(9)<br/>
 	 	<br/>
2031  குன்றம் எடுத்து ஆ-நிரை காத்தவன்-தன்னை <br/>
மன்றில் புகழ் மங்கை மன் கலிகன்றி சொல் <br/>
ஒன்று நின்ற ஒன்பதும் வல்லவர்-தம்மேல் <br/>
என்றும் வினை ஆயின சாரகில்லாவே             	(10)<br/>
---------<br/>
<hr noshade="" width="50%"/>

<center><h3>
திருமங்கை ஆழ்வார்  - திருக்குறுந் தாண்டகம் (2032 – 2051)</h3></center>
<br/>
2032  நிதியினை பவளத் தூணை <br/>
      நெறிமையால் நினைய வல்லார் <br/>
கதியினை கஞ்சன் மாளக் <br/>
      கண்டு முன் அண்டம் ஆளும் <br/>
மதியினை மாலை வாழ்த்தி <br/>
      வணங்கி என் மனத்து வந்த <br/>
விதியினைக் கண்டு கொண்ட <br/>
      தொண்டனேன்-விடுகிலேனே             	(1)<br/>
 	 	<br/>
2033  காற்றினை புனலை தீயை <br/>
      கடிமதிள் இலங்கை செற்ற <br/>
ஏற்றினை இமயம் ஏய <br/>
      எழில் மணித் திரளை இன்ப <br/>
ஆற்றினை அமுதம்-தன்னை <br/>
      அவுணன் ஆர் உயிரை உண்ட <br/>
கூற்றினை குணங்கொண்டு உள்ளம் <br/>
      கூறு-நீ கூறுமாறே             	(2)<br/>
 	 	<br/>
2034  பா இரும் பரவை-தன்னுள் <br/>
      பரு வரை திரித்து வானோர்க்கு <br/>
ஆய் இருந்து அமுதங் கொண்ட <br/>
      அப்பனை எம் பிரானை <br/>
வேய் இருஞ் சோலை சூழ்ந்து <br/>
      விரி கதிர் இரிய நின்ற <br/>
மா இருஞ் சோலை மேய <br/>
      மைந்தனை-வணங்கினேனே             	(3)<br/>
 	 	<br/>
2035  கேட்க யான் உற்றது உண்டு <br/>
      கேழல் ஆய் உலகம் கொண்ட <br/>
பூக் கெழு வண்ணனாரைப் <br/>
      போதரக் கனவில் கண்டு <br/>
வாக்கினால் கருமம்-தன்னால் <br/>
      மனத்தினால் சிரத்தை-தன்னால் <br/>
வேட்கை மீதூர வாங்கி <br/>
      விழுங்கினேற்கு இனியவாறே             	(4)<br/>
 	 	<br/>
2036  இரும்பு அனன்று உண்ட நீர்போல் <br/>
      எம் பெருமானுக்கு என்-தன் <br/>
அரும் பெறல் அன்பு புக்கிட்டு <br/>
      அடிமைபூண்டு உய்ந்து போனேன் <br/>
வரும் புயல் வண்ணனாரை <br/>
      மருவி என் மனத்து வைத்து <br/>
கரும்பின் இன் சாறு போலப் <br/>
      பருகினேற்கு இனியவாறே             	(5)<br/>
 	 	<br/>
2037  மூவரில் முதல்வன் ஆய <br/>
      ஒருவனை உலகம் கொண்ட <br/>
கோவினை குடந்தை மேய <br/>
      குரு மணித் திரளை இன்பப் <br/>
பாவினை பச்சைத் தேனை <br/>
      பைம் பொன்னை அமரர் சென்னிப் <br/>
பூவினைப் புகழும் தொண்டர் <br/>
      என் சொல்லிப் புகழ்வர் தாமே?            	(6)<br/>
 	 	<br/>
2038  இம்மையை மறுமை-தன்னை <br/>
      எமக்கு வீடு ஆகி நின்ற <br/>
மெய்ம்மையை விரிந்த சோலை <br/>
      வியன் திரு அரங்கம் மேய <br/>
செம்மையை கருமை-தன்னை <br/>
      திருமலை ஒருமையானை <br/>
தன்மையை நினைவார் என்-தன் <br/>
      தலைமிசை மன்னுவாரே            	(7)<br/>
 	 	<br/>
2039  வானிடைப் புயலை மாலை <br/>
      வரையிடைப் பிரசம் ஈன்ற <br/>
தேனிடைக் கரும்பின் சாற்றை <br/>
      திருவினை மருவி வாழார்- <br/>
மானிடப் பிறவி அந்தோ <br/>
      மதிக்கிலர் கொள்க-தம் தம் <br/>
ஊனிடைக் குரம்பை வாழ்க்கைக்கு <br/>
      உறுதியே வேண்டினாரே             	(8)<br/>
 	 	<br/>
2040  உள்ளமோ ஒன்றில் நில்லாது <br/>
      ஓசையில் எரி நின்று உண்ணும் <br/>
கொள்ளிமேல் எறும்புபோலக் <br/>
      குழையுமால் என்-தன் உள்ளம் <br/>
தெள்ளியீர் தேவர்க்கு எல்லாம் <br/>
      தேவராய் உலகம் கொண்ட <br/>
ஒள்ளியீர் உம்மை அல்லால் <br/>
      எழுமையும் துணை இலோமே             	(9)<br/>
 	 	<br/>
2041  சித்தமும் செவ்வை நில்லாது <br/>
      என் செய்கேன் தீவினையேன்? <br/>
பத்திமைக்கு அன்பு உடையேன் <br/>
      ஆவதே பணியாய் எந்தாய் <br/>
முத்து ஒளி மரகதமே <br/>
      முழங்கு ஒளி முகில் வண்ணா என் <br/>
அத்த நின் அடிமை அல்லால் <br/>
      யாதும் ஒன்று அறிகிலேனே             	(10)<br/>
 	 	<br/>
2042  தொண்டு எல்லாம் பரவி நின்னைத் <br/>
      தொழுது அடி பணியுமாறு <br/>
கண்டு தான் கவலை தீர்ப்பான் <br/>
      ஆவதே பணியாய் எந்தாய் <br/>
அண்டம் ஆய் எண் திசைக்கும் <br/>
      ஆதி ஆய் நீதி ஆன <br/>
பண்டம் ஆம் பரம சோதி <br/>
      நின்னையே பரவுவேனே             	(11)<br/>
 	 	<br/>
2043  ஆவியை அரங்க மாலை <br/>
      அழுக்கு உடம்பு எச்சில் வாயால் <br/>
தூய்மை இல் தொண்டனேன் நான் <br/>
      சொல்லினேன் தொல்லை நாமம் <br/>
பாவியேன் பிழைத்தவாறு என்று <br/>
      அஞ்சினேற்கு அஞ்சல் என்று <br/>
காவிபோல் வண்ணர் வந்து என் <br/>
      கண்ணுளே தோன்றினாரே             	(12)<br/>
 	 	<br/>
2044  இரும்பு அனன்று உண்ட நீரும் <br/>
      போதரும் கொள்க என்-தன் <br/>
அரும் பிணி பாவம் எல்லாம் <br/>
      அகன்றன என்னை விட்டு <br/>
சுரும்பு அமர் சோலை சூழ்ந்த <br/>
      அரங்க மா கோயில் கொண்ட <br/>
கரும்பினைக் கண்டுகொண்டு என் <br/>
      கண்-இணை களிக்குமாறே             	(13)<br/>
 	 	<br/>
2045  காவியை வென்ற கண்ணார் <br/>
      கலவியே கருதி நாளும் <br/>
பாவியேன் ஆக எண்ணி <br/>
      அதனுள்ளே பழுத்தொழிந்தேன் <br/>
தூவி சேர் அன்னம் மன்னும் <br/>
      சூழ் புனல் குடந்தையானைப் <br/>
பாவியேன் பாவியாது <br/>
      பாவியேன் ஆயினேனே             	(14)<br/>
 	 	<br/>
2046  முன் பொலா இராவணன்-தன் <br/>
      முது மதிள் இலங்கை வேவித்து <br/>
அன்பினால் அனுமன் வந்து ஆங்கு <br/>
      அடி-இணை பணிய நின்றார்க்கு <br/>
என்பு எலாம் உருகி உக்கிட்டு <br/>
      என்னுடை நெஞ்சம் என்னும் <br/>
அன்பினால் ஞான நீர் கொண்டு <br/>
      ஆட்டுவன் அடியனேனே             	(15)<br/>
 	 	<br/>
2047  மாய மான் மாயச் செற்று <br/>
      மருது இற நடந்து வையம் <br/>
தாய் அமா பரவை பொங்கத் <br/>
      தட வரை திரித்து வானோர்க்கு <br/>
ஈயும் மால் எம்பிரானார்க்கு <br/>
      என்னுடைச் சொற்கள் என்னும் <br/>
தூய மா மாலைகொண்டு <br/>
      சூட்டுவன் தொண்டனேனே             	(16)<br/>
 	 	<br/>
2048  பேசினார் பிறவி நீத்தார்-<br/>
      பேர் உளான் பெருமை பேசி <br/>
ஏசினார் உய்ந்து போனார் <br/>
      என்பது இவ் உலகின் வண்ணம் <br/>
பேசினேன் ஏச மாட்டேன் <br/>
      பேதையேன் பிறவி நீத்தற்கு <br/>
ஆசையோ பெரிது கொள்க-<br/>
      அலை கடல் வண்ணர்பாலே             	(17)<br/>
 	 	<br/>
2049  இளைப்பினை இயக்கம் நீக்கி <br/>
      இருந்து முன் இமையைக் கூட்டி <br/>
அளப்பு இல் ஐம்புலன் அடக்கி <br/>
      அன்பு அவர்கண்ணே வைத்து <br/>
துளக்கம் இல் சிந்தைசெய்து <br/>
      தோன்றலும் சுடர்விட்டு ஆங்கே <br/>
விளக்கினை விதியின் காண்பார் <br/>
      மெய்ம்மையைக் காண்கிற்பாரே?             	(18)<br/>
 	 	<br/>
2050  பிண்டி ஆர் மண்டை ஏந்தி <br/>
      பிறர் மனை திரிதந்து உண்ணும் <br/>
முண்டியான் சாபம் தீர்த்த <br/>
      ஒருவன் ஊர் உலகம் ஏத்தும் <br/>
கண்டியூர் அரங்கம் மெய்யம் <br/>
      கச்சி பேர் மல்லை என்று <br/>
மண்டினார் உய்யல் அல்லால் <br/>
      மற்றையார்க்கு உய்யல் ஆமே?            	(19)<br/>
 	 	<br/>
2051  வானவர்-தங்கள்-கோனும் <br/>
      மலர்மிசை அயனும் நாளும் <br/>
தே மலர் தூவி ஏத்தும் <br/>
      சேவடிச் செங் கண் மாலை <br/>
மான வேல் கலியன் சொன்ன <br/>
      வண் தமிழ்-மாலை நாலைந்து <br/>
ஊனம்-அது இன்றி வல்லார் <br/>
      ஒளி விசும்பு ஆள்வர் தாமே             	(20)<br/>
----------------<br/>
<hr noshade="" width="50%"/>
<center><h3>
திருமங்கை ஆழ்வார்  - திரு நெடுந்தாண்டகம் (2052 – 2081)</h3></center>
<br/>
2052  மின் உரு ஆய் முன் உருவில் வேதம் நான்கு ஆய் <br/>
      விளக்கு ஒளி ஆய் முளைத்து எழுந்த திங்கள்-தான் ஆய் <br/>
பின் உரு ஆய் முன் உருவில் பிணி மூப்பு இல்லாப் <br/>
      பிறப்பிலி ஆய் இறப்பதற்கே எண்ணாது எண்ணும் <br/>
பொன் உரு ஆய் மணி உருவில் பூதம் ஐந்து ஆய் <br/>
      புனல் உரு ஆய் அனல் உருவில் திகழும் சோதி <br/>
தன் உரு ஆய் என் உருவில் நின்ற எந்தை <br/>
      தளிர் புரையும் திருவடி என் தலைமேலவே             	(1)<br/>
 	 	<br/>
2053  பார்-உருவி நீர் எரி கால் விசும்பும் ஆகி <br/>
      பல் வேறு சமயமும் ஆய்ப் பரந்து நின்ற <br/>
ஏர் உருவில் மூவருமே என்ன நின்ற <br/>
      இமையவர்-தம் திருவுரு வேறு எண்ணும்போது <br/>
ஓர் உருவம் பொன் உருவம் ஒன்று செந்தீ <br/>
      ஒன்று மா கடல் உருவம் ஒத்துநின்ற <br/>
மூவுருவும் கண்ட போது ஒன்றாம் சோதி <br/>
      முகில் உருவம் எம் அடிகள் உருவம்-தானே             	(2)<br/>
 	 	<br/>
2054  திருவடிவில் கரு நெடுமால் சேயன் என்றும் <br/>
      திரேதைக்கண் வளை உருவாய்த் திகழ்ந்தான் என்றும் <br/>
பெரு வடிவில் கடல் அமுதம் கொண்ட காலம் <br/>
      பெருமானைக் கரு நீல வண்ணன்-தன்னை <br/>
      ஒரு வடிவத்து ஓர் உரு என்று உணரல் ஆகாது <br/>
      ஊழிதோறு ஊழி நின்று ஏத்தல் அல்லால் <br/>
கரு வடிவில் செங் கண்ண வண்ணன்-தன்னை-<br/>
      கட்டுரையே-யார் ஒருவர் காண்கிற்பாரே?             	(3)<br/>
 	 	<br/>
2055  இந்திரற்கும் பிரமற்கும் முதல்வன்-தன்னை <br/>
      இரு நிலம் கால் தீ நீர் விண் பூதம் ஐந்து ஆய் <br/>
செந்திறத்த தமிழ் ஓசை வடசொல் ஆகி <br/>
      திசை நான்கும் ஆய் திங்கள் ஞாயிறு ஆகி <br/>
அந்தரத்தில் தேவர்க்கும் அறியல் ஆகா <br/>
      அந்தணனை அந்தணர்மாட்டு அந்தி வைத்த <br/>
மந்திரத்தை மந்திரத்தால் மறவாது என்றும் <br/>
      வாழுதியே வாழலாம் மட நெஞ்சமே             	(4)  <br/>
 	 	<br/>
2056  ஒண் மிதியில் புனல் உருவி ஒரு கால் நிற்ப <br/>
      ஒரு காலும் காமரு சீர் அவுணன் உள்ளத்து <br/>
எண் மதியும் கடந்து அண்டம்மீது போகி <br/>
      இரு விசும்பினூடு போய் எழுந்து மேலைத் <br/>
தண் மதியும் கதிரவனும் தவிர ஓடி <br/>
      தாரகையின் புறந் தடவி அப்பால் மிக்கு <br/>
மண் முழுதும் அகப்படுத்து நின்ற எந்தை <br/>
      மலர் புரையும் திருவடியே வணங்கினேனே            	(5)  <br/>
 	 	<br/>
2057  அலம்புரிந்த நெடுந் தடக்கை அமரர்-வேந்தன் <br/>
      அம் சிறைப் புள் தனிப் பாகன் அவுணர்க்கு என்றும் <br/>
சலம்புரிந்து அங்கு அருள் இல்லாத் தன்மையாளன் <br/>
      தான் உகந்த ஊர் எல்லாம் தன் தாள் பாடி <br/>
நிலம் பரந்து வரும் கலுழிப் பெண்ணை ஈர்த்த <br/>
      நெடு வேய்கள் படு முத்தம் உந்த உந்தி <br/>
புலம் பரந்து பொன் விளைக்கும் பொய்கை வேலிப் <br/>
      பூங் கோவலூர் தொழுதும்-போது நெஞ்சே             	(6)<br/>
 	 	<br/>
2058  வற்பு உடைய வரை நெடுந் தோள் மன்னர் மாள <br/>
      வடி வாய மழு ஏந்தி உலகம் ஆண்டு <br/>
வெற்பு உடைய நெடுங் கடலுள் தனி வேல் உய்த்த <br/>
      வேள் முதலா வென்றான் ஊர்-விந்தம் மேய <br/>
கற்பு உடைய மடக் கன்னி காவல் பூண்ட <br/>
      கடி பொழில் சூழ் நெடு மறுகில் கமல வேலி <br/>
      பொற்பு உடைய மலை-அரையன் பணிய நின்ற <br/>
      பூங் கோவலூர்-தொழுதும்-போது நெஞ்சே             	(7)<br/>
 	 	<br/>
2059  நீரகத்தாய் நெடுவரையின் உச்சி மேலாய் <br/>
      நிலாத்திங்கள் துண்டத்தாய் நிறைந்த கச்சி <br/>
ஊரகத்தாய் ஒண் துறை நீர் வெஃகா உள்ளாய் <br/>
      உள்ளுவார் உள்ளத்தாய் உலகம் ஏத்தும் <br/>
காரகத்தாய் கார்வானத்து உள்ளாய் கள்வா <br/>
      காமரு பூங் காவிரியின் தென்பால் மன்னு <br/>
பேரகத்தாய் பேராது என் நெஞ்சின் உள்ளாய் <br/>
      பெருமான் உன் திருவடியே பேணினேனே             	(8)<br/>
 	 	<br/>
2060  வங்கத்தால் மா மணி வந்து உந்து முந்நீர் <br/>
      மல்லையாய் மதிள் கச்சியூராய் பேராய் <br/>
கொங்குத் தார் வளங் கொன்றை அலங்கல் மார்வன் <br/>
      குலவரையன் மடப் பாவை இடப்பால் கொண்டான் <br/>
பங்கத்தாய் பாற்கடலாய் பாரின் மேலாய் <br/>
      பனி வரையின் உச்சியாய் பவள வண்ணா <br/>
எங்கு உற்றாய்? எம் பெருமான் உன்னை நாடி <br/>
      ஏழையேன் இங்ஙனமே உழிதர்கேனே             	(9)<br/>
 	 	<br/>
2061  பொன் ஆனாய் பொழில் ஏழும் காவல் பூண்ட <br/>
      புகழ் ஆனாய் இகழ்வாய தொண்டனேன் நான் <br/>
என் ஆனாய் என் ஆனாய் என்னல் அல்லால் <br/>
      என் அறிவன்-ஏழையேன்? உலகம் ஏத்தும் <br/>
தென் ஆனாய் வட ஆனாய் குடபால் ஆனாய் <br/>
      குணபால மத யானாய் இமையோர்க்கு என்றும் <br/>
முன் ஆனாய் பின் ஆனார் வணங்கும் சோதி <br/>
      திருமூழிக்களத்து ஆனாய் முதல் ஆனாயே             	(10)<br/>
 	 	<br/>
2062  பட்டு உடுக்கும் அயர்த்து இரங்கும் பாவை பேணாள் <br/>
      பனி நெடுங் கண் நீர் ததும்பப் பள்ளி கொள்ளாள் <br/>
எள் துணைப் போது என் குடங்கால் இருக்ககில்லாள் <br/>
      எம் பெருமான் திருவரங்கம் எங்கே? என்னும் <br/>
      மட்டு விக்கி மணி வண்டு முரலும் கூந்தல் <br/>
      மட மானை இது செய்தார்-தம்மை மெய்யே <br/>
கட்டுவிச்சி சொல் என்னச் சொன்னாள் நங்காய்!-<br/>
      கடல் வண்ணர் இது செய்தார் காப்பார் ஆரே?             	(11)<br/>
 	 	<br/>
2063  நெஞ்சு உருகிக் கண் பனிப்ப நிற்கும் சோரும் <br/>
      நெடிது உயிர்க்கும் உண்டு அறியாள் உறக்கம் பேணாள் <br/>
நஞ்சு அரவில் துயில் அமர்ந்த நம்பீ என்னும் <br/>
      வம்பு ஆர் பூ வயல் ஆலி மைந்தா என்னும் <br/>
அம் சிறைய புட்கொடியே ஆடும் பாடும் <br/>
      அணி அரங்கம் ஆடுதுமோ? தோழீ என்னும் <br/>
      என் சிறகின்கீழ் அடங்காப் பெண்ணைப் பெற்றேன் <br/>
      இரு நிலத்து ஓர் பழி படைத்தேன் ஏ பாவமே             	(12)<br/>
 	 	<br/>
2064  கல் எடுத்துக் கல்-மாரி காத்தாய் என்னும் <br/>
      காமரு பூங் கச்சி ஊரகத்தாய் என்னும் <br/>
வில் இறுத்து மெல்லியல் தோள் தோய்ந்தாய் என்னும் <br/>
      வெஃகாவில் துயில் அமர்ந்த வேந்தே என்னும் <br/>
மல் அடர்த்து மல்லரை அன்று அட்டாய் என்னும் <br/>
      மா கீண்ட கைத்தலத்து என் மைந்தா என்னும் <br/>
சொல் எடுத்துத் தன் கிளியைச் சொல்லே என்று <br/>
      துணை முலைமேல் துளி சோர சோர்கின்றாளே             	(13)  <br/>
 	 	<br/>
2065  முளைக் கதிரை குறுங்குடியுள் முகிலை மூவா <br/>
      மூவுலகும் கடந்து அப்பால் முதலாய் நின்ற <br/>
அளப்பு அரிய ஆர் அமுதை அரங்கம் மேய <br/>
      அந்தணனை அந்தணர்-தம் சிந்தையானை <br/>
விளக்கு ஒளியை மரகதத்தை திருத்தண்காவில் <br/>
      வெஃகாவில் திருமாலைப் பாடக் கேட்டு <br/>
வளர்த்ததனால் பயன்பெற்றேன் வருக என்று <br/>
      மடக் கிளியைக் கைகூப்பி வணங்கினாளே             	(14)<br/>
 	 	<br/>
2066  கல் உயர்ந்த நெடு மதிள் சூழ் கச்சி மேய <br/>
      களிறு என்றும் கடல் கிடந்த கனியே என்றும் <br/>
அல்லியம் பூ மலர்ப் பொய்கைப் பழன வேலி <br/>
      அணி அழுந்தூர் நின்று உகந்த அம்மான் என்றும் <br/>
சொல் உயர்ந்த நெடு வீணை முலை மேல் தாங்கி <br/>
      தூ முறுவல் நகை இறையே தோன்ற நக்கு <br/>
மெல் விரல்கள் சிவப்பு எய்தத் தடவி ஆங்கே <br/>
      மென் கிளிபோல் மிக மிழற்றும் என் பேதையே             	(15)<br/>
 	 	<br/>
2067  கன்று மேய்த்து இனிது உகந்த காளாய் என்றும் <br/>
      கடி பொழில் சூழ் கணபுரத்து என் கனியே என்றும் <br/>
மன்று அமரக் கூத்து ஆடி மகிழ்ந்தாய் என்றும் <br/>
      வட திருவேங்கடம் மேய மைந்தா என்றும் <br/>
வென்று அசுரர் குலம் களைந்த வேந்தே என்றும் <br/>
      விரி பொழில் சூழ் திருநறையூர் நின்றாய் என்றும் <br/>
துன்று குழல் கரு நிறத்து என் துணையே என்றும் <br/>
      துணை முலைமேல் துளி சோர சோர்கின்றாளே             	(16)<br/>
 	 	<br/>
2068  பொங்கு ஆர் மெல் இளங் கொங்கை பொன்னே பூப்ப <br/>
      பொரு கயல் கண் நீர் அரும்பப் போந்து நின்று <br/>
செங் கால மடப் புறவம் பெடைக்குப் பேசும் <br/>
      சிறு குரலுக்கு உடல் உருகிச் சிந்தித்து ஆங்கே <br/>
தண்காலும் தண் குடந்தை நகரும் பாடித் <br/>
      தண் கோவலூர் பாடி ஆடக் கேட்டு <br/>
நங்காய் நம் குடிக்கு இதுவோ நன்மை? என்ன <br/>
      நறையூரும் பாடுவாள் நவில்கின்றாளே             	(17)<br/>
 	 	<br/>
2069  கார் வண்ணம் திருமேனி கண்ணும் வாயும் <br/>
      கைத்தலமும் அடி-இணையும் கமல வண்ணம் <br/>
பார் வண்ண மட மங்கை பத்தர் பித்தர் <br/>
      பனி மலர்மேல் பாவைக்கு பாவம் செய்தேன் <br/>
ஏர் வண்ண என் பேதை என் சொல் கேளாள் <br/>
      எம் பெருமான் திருவரங்கம் எங்கே? என்னும் <br/>
நீர்வண்ணன் நீர்மலைக்கே போவேன் என்னும் <br/>
      இது அன்றோ நிறை அழிந்தார் நிற்குமாறே             	(18)<br/>
 	 	<br/>
2070  முற்று ஆரா வன முலையாள் பாவை மாயன் <br/>
      மொய் அகலத்துள் இருப்பாள் அஃதும் கண்டும் <br/>
அற்றாள் தன் நிறை அழிந்தாள் ஆவிக்கின்றாள் <br/>
      அணி அரங்கம் ஆடுதுமோ? தோழீ என்னும் <br/>
பெற்றேன் வாய்ச் சொல் இறையும் பேசக் கேளாள் <br/>
      பேர் பாடி தண் குடந்தை நகரும் பாடி <br/>
      பொற்றாமரைக் கயம் நீராடப் போனாள் <br/>
      பொரு அற்றாள் என் மகள்-உம் பொன்னும் அஃதே?             	(19)<br/>
 	 	<br/>
2072  தேர் ஆளும் வாள் அரக்கன் செல்வம் மாள <br/>
      தென் இலங்கை முன் மலங்கச் செந்தீ ஒல்கி <br/>
போர் ஆளன் ஆயிரந் தோள் வாணன் மாள <br/>
      பொரு கடலை அரண் கடந்து புக்கு மிக்க <br/>
பார் ஆளன் பார் இடந்து பாரை உண்டு <br/>
      பார் உமிழ்ந்து பார் அளந்து பாரை ஆண்ட <br/>
பேர் ஆளன் பேர் ஓதும் பெண்ணை மண்மேல் <br/>
      பெருந் தவத்தள் என்று அல்லால் பேசல் ஆமே?             	(20)<br/>
 	 	<br/>
2072  மை வண்ண நறுங் குஞ்சிக் குழல் பின் தாழ <br/>
      மகரம் சேர் குழை இருபாடு இலங்கி ஆட <br/>
எய் வண்ண வெம் சிலையே துணையா இங்கே <br/>
      இருவராய் வந்தார் என் முன்னே நின்றார் <br/>
கை வண்ணம் தாமரை வாய் கமலம் போலும் <br/>
      கண்-இணையும் அரவிந்தம் அடியும் அஃதே <br/>
அவ் வண்ணத்து அவர் நிலைமை கண்டும் தோழீ <br/>
      அவரை நாம் தேவர் என்று அஞ்சினோமே             	(21)<br/>
 	 	<br/>
2073  நைவளம் ஒன்று ஆராயா நம்மை நோக்கா <br/>
      நாணினார் போல் இறையே நயங்கள் பின்னும் <br/>
செய்வு அளவில் என் மனமும் கண்ணும் ஓடி <br/>
      எம் பெருமான் திருவடிக்கீழ் அணைய இப்பால் <br/>
கைவளையும் மேகலையும் காணேன் கண்டேன் <br/>
      கன மகரக் குழை இரண்டும் நான்கு தோளும் <br/>
எவ்வளவு உண்டு எம் பெருமான் கோயில்? என்றேற்கு <br/>
      இது அன்றோ எழில் ஆலி என்றார் தாமே             	(22)<br/>
 	 	<br/>
2074  உள் ஊரும் சிந்தை நோய் எனக்கே தந்து என் <br/>
      ஒளி வளையும் மா நிறமும் கொண்டார் இங்கே <br/>
தெள் ஊரும் இளந் தெங்கின் தேறல் மாந்திச் <br/>
      சேல் உகளும் திருவரங்கம் நம் ஊர் என்ன <br/>
கள் ஊரும் பைந் துழாய் மாலையானைக் <br/>
      கனவிடத்தில் யான் காண்பன் கண்ட போது <br/>
புள் ஊரும் கள்வா நீ போகேல் என்பன் <br/>
      என்றாலும் இது நமக்கு ஓர் புலவி-தானே             	(23)<br/>
 	 	<br/>
2075  இரு கையில் சங்கு-இவை நில்லா எல்லே பாவம்!-<br/>
      இலங்கு ஒலி நீர்ப் பெரும் பௌவம் மண்டி உண்ட <br/>
பெரு வயிற்ற கரு முகிலே ஒப்பர் வண்ணம் <br/>
      பெருந் தவத்தர் அருந் தவத்து முனிவர் சூழ <br/>
ஒரு கையில் சங்கு ஒரு கை மற்று ஆழி ஏந்தி <br/>
      உலகு உண்ட பெரு வாயர் இங்கே வந்து என் <br/>
பொரு கயல் கண் நீர் அரும்பப் புலவி தந்து <br/>
      புனல் அரங்கம் ஊர் என்று போயினாரே             	(24)<br/>
 	 	<br/>
2076  மின் இலங்கு திருவுருவும் பெரிய தோளும் <br/>
      கரி முனிந்த கைத்தலமும் கண்ணும் வாயும் <br/>
தன் அலர்ந்த நறுந் துழாய் மலரின் கீழே <br/>
      தாழ்ந்து இலங்கு மகரம் சேர் குழையும் காட்டி <br/>
என் நலனும் என் நிறையும் என் சிந்தையும் <br/>
      என் வளையும் கொண்டு என்னை ஆளும் கொண்டு <br/>
      பொன் அலர்ந்த நறுஞ் செருந்திப் பொழிலினூடே <br/>
      புனல் அரங்கம் ஊர் என்று போயினாரே             	(25)<br/>
 	 	<br/>
2077  தே மருவு பொழிலிடத்து மலர்ந்த போதைத் <br/>
      தேன்-அதனை வாய்மடுத்து உன் பெடையும் நீயும் <br/>
பூ மருவி இனிது அமர்ந்து பொறியில் ஆர்ந்த <br/>
      அறு கால சிறு வண்டே தொழுதேன் உன்னை <br/>
ஆ மருவி நிரை மேய்த்த அமரர்-கோமான் <br/>
      அணி அழுந்தூர் நின்றானுக்கு இன்றே சென்று <br/>
நீ மருவி அஞ்சாதே நின்று ஓர் மாது <br/>
      நின் நயந்தாள் என்று இறையே இயம்பிக் காணே             	(26)<br/>
 	 	<br/>
2078  செங் கால மட நாராய் இன்றே சென்று <br/>
      திருக்கண்ணபுரம் புக்கு என் செங் கண் மாலுக்கு <br/>
என் காதல் என் துணைவர்க்கு உரைத்தியாகில் <br/>
      இது ஒப்பது எமக்கு இன்பம் இல்லை நாளும் <br/>
பைங் கானம் ஈது எல்லாம் உனதே ஆகப் <br/>
      பழன மீன் கவர்ந்து உண்ணத் தருவன் தந்தால் <br/>
இங்கே வந்து இனிது இருந்து உன் பெடையும் நீயும் <br/>
      இரு நிலத்தில் இனிது இன்பம் எய்தலாமே             	(27)<br/>
 	 	<br/>
2079  தென் இலங்கை அரண் சிதறி அவுணன் மாளச் <br/>
      சென்று உலகம் மூன்றினையும் திரிந்து ஓர் தேரால் <br/>
மன் இலங்கு பாரதத்தை மாள ஊர்ந்த <br/>
      வரை உருவின் மா களிற்றை தோழீ என்-தன் <br/>
பொன் இலங்கு முலைக் குவட்டில் பூட்டிக்கொண்டு <br/>
      போகாமை வல்லேனாய்ப் புலவி எய்தி <br/>
என்னில் அங்கம் எல்லாம் வந்து இன்பம் எய்த <br/>
      எப்பொழுதும் நினைந்து உருகி இருப்பன் நானே             	(28)<br/>
 	 	<br/>
2080  அன்று ஆயர் குலமகளுக்கு அரையன்-தன்னை <br/>
      அலை கடலைக் கடைந்து அடைத்த அம்மான்-தன்னை <br/>
குன்றாத வலி அரக்கர் கோனை மாள <br/>
      கொடும் சிலைவாய்ச் சரம் துரந்து குலம் களைந்து <br/>
வென்றானை குன்று எடுத்த தோளினானை <br/>
      விரி திரை நீர் விண்ணகரம் மருவி நாளும் <br/>
நின்றானை தண் குடந்தைக் கிடந்த மாலை <br/>
      நெடியானை-அடி நாயேன் நினைந்திட்டேனே             	(29)<br/>
 	 	<br/>
2081  மின்னு மா மழை தவழும் மேக வண்ணா <br/>
      விண்ணவர்-தம் பெருமானே அருளாய் என்று <br/>
அன்னம் ஆய் முனிவரோடு அமரர் ஏத்த <br/>
      அருமறையை வெளிப்படுத்த அம்மான்-தன்னை <br/>
மன்னு மா மணி மாட மங்கை வேந்தன் <br/>
      மான வேல் பரகாலன் கலியன் சொன்ன <br/>
பன்னிய நூல் தமிழ்-மாலை வல்லார் தொல்லைப் <br/>
      பழவினையை முதல் அரிய வல்லார் தாமே             	(30)<br/>
----------- <br/>
</pre>
</ul>
<hr noshade=""/>
This file was last updated on 4 Sept. 2018 <br/>
Feel free to send the corrections to the webmaster. <br/>
</body>
</body></html>
