<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>kAr nArpathu,  ElAthi &amp; ciru panja mUlam (in tamil script, unicode format)</title>
</head>
<body>
<body bgcolor="white" text="#800000">
</body>
<center><img src="pmdr0.gif"/></center>
<hr noshade="" width="50%"/><br/>
<center><h2>patinenkiizkannakku noolkaL -III<br/>
kAr nArpathu (madurai kaNNangkUthanAr)<br/>
ElAthi (kaNimEthaiyAr)<br/>
ciru panja mUlam (kAriyAcAn)<br/>
(in tamil script, unicode/UTF-8 format)<p>
பதினெண் கீழ்க்கணக்கு நூல்கள் -III<br/>
கார் நாற்பது (ஆசிரியர் மதுரைக் கண்ணங்கூத்தனார்)<br/>
ஏலாதி -80  (ஆசிரியர் கணிமேதையார்)<br/>
சிறு பஞ்ச மூலம் -100 (ஆசிரியர்   காரியாசான்)<br/><p>
</p></p></h2></center>
<hr noshade="" width="50%"/><br/>
<hr noshade=""/>
Etext Preparation (input, proof-reading, webpage) : K. Kalyanasundaram<br/>
<br/>
This webpage presents the Etxt in Tamil script but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">kalyan@geocities.com</a><br/>
<br/>
C: Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr noshade=""/> <center>
<h2> கார் நாற்பது<br/>
மதுரைக் கண்ணங்கூத்தனார் அருளியது<br/>
</h2></center>
(பாட வேற்றுமைகள் @ % &amp; குறிகள் கொண்டு காட்டப்பட்டுள்ளது )
<br/>
<br/>
தோழி தலைமகட்குப் பருவங்காட்டி வற்புறுத்தது<br/>
<br/>
பொருகடல் வண்ணன் புனைமார்பிற் றார்போல்<br/>
திருவில் விலங்கூன்றித் தீம்பொழல் தாழ@<br/>
வருதும் எனமொழிந்தார் வாரார்கொல் வானங்<br/>
கருவிருந் தாலிக்கும் போழ்து%            1<br/>
@  தீம்பொழல் வீழ       ஃ  பொழுது<br/>
<br/>
இதுவுமது<br/>
கடுங்கதிர் நல்கூரக் கார்செல்வ மெய்த<br/>
நெடுங்காடு நேர்சினை யீனக் கொடுங்குழாய்@<br/>
இன்னே வருவர் நமரென் றெழில்வானம்<br/>
மின்னு மவர்தூ துரைத்து.        2<br/>
@  கொடுங்குழை<br/>
<br/>
பருவங் கண்டழிந்த தலைமகள் ஆற்றல்வேண்டித் தோழி<br/>
தனது ஆற்றாமை தோன்ற வுரைத்தது<br/>
வரிநிறப் பாதிரி வாட வளிபோழ்ந்<br/>
தயிர்மணற் றண்புறவி னாலி - புரள<br/>
உருமிடி வான மிழிய வெழுமே@<br/>
நெருந லொருத்தி திறத்து.         3<br/>
@ இழித்தெழுங் தோங்கும்<br/>
<br/>
தோழி பருவங்காட்டித் தலைமகளை வற்புறுத்தது<br/>
ஆடு மகளிரின் மஞ்ஞை யணிகொளக்<br/>
காடுங் கடுக்கை கவின்பெறப்@ பூத்தன<br/>
பாடுவண் டூதும் பருவம் பணைத்தோளி<br/>
வாடம பசலை மருந்து.            4<br/>
@ கவின்கொள்<br/>
<br/>
இதுவுமது<br/>
இகழுநர் சொல்லஞ்சிச் சென்றார் வருதல்<br/>
பகழிபோ லுண்கண்ணாய் பொய்யன்மை யீண்டைப்<br/>
பவழஞ் சிதறி யவைபோலக் கோபந்<br/>
தவழுந் தகைய புறவு.        5<br/>
<br/>
இதுவுமது<br/>
தொடியிட வாற்றா தொலைந்ததோ ணோக்கி<br/>
வடுவிடைப் போழ்ந்தகன்ற கண்ணாய் வருந்தல்<br/>
கடிதிடி வான முரறு நெடுவிடைச்@<br/>
சென்றாரை நீடன்மி னென்று.          6<br/>
@நெறியிடை<br/>
<br/>
இதுவுமது<br/>
நச்சியார்க் கீதலு நண்ணார்த் தெறுதலுந்<br/>
தற்செய்வான் சென்றார்த் தரூஉந் தளரியலாய்<br/>
பொச்சாப் பிலாத புகழ்வேள்வித் தீப்போல<br/>
எச்சாரு மின்னு மழை.           7<br/>
<br/>
இதுவுமது<br/>
மண்ணியன் ஞாலத்து மன்னும் புகழ்வேண்டிப்<br/>
பெண்ணிய னல்லாய் பிரிந்தார் வால்கூறும்<br/>
கண்ணிய லஞ்சனங் தோய்ந்தபோற் காயாவும்<br/>
நுண்ணுரும் பூழ்த்த புறவு.       8<br/>
<br/>
உருவினை கண்மலர்போற் பூத்தன கார்க்கோற்<br/>
றெரிவனப் புற்றன தோன்றி - வரிவளை<br/>
முன்கை யிறப்பத் துறந்தார் வரல்கூறும்<br/>
இன்சொற் பலவு முரைத்து.       9<br/>
<br/>
இதுவுமது<br/>
வானேறு வானத் துரற வயமுரண்<br/>
ஆனேற் றொருத்த லதனோ டெதிர்செறுப்பக்<br/>
கான்யாற் றொலியிற் கடுமான்றே ரென்றோழி<br/>
மேனி தளிர்ப்ப வரும்.        10<br/>
<br/>
இதுவுமது<br/>
புணர்தரு செல்வந் தருபாக்குச் சென்றார்<br/>
வணரொலி யைம்பாலாய் வல்வருதல் கூறும்<br/>
அணர்த்தெழு பாம்பின் றலைபோற் புணர்கோடல்<br/>
பூங்குலை யீன்ற புறவு.            11<br/>
<br/>
இதுவுமது<br/>
மையெழி லுண்கண் மயிலன்ன சாயலாய்<br/>
ஐயந்தீர் காட்சி யவர்வருதல் திண்ணிதாம்@<br/>
நெய்யணி குஞ்சரம் போல விருங்கொண்மூ<br/>
வைகலு மேரும் வலம்.            12<br/>
@ திண்ணிதால்<br/>
<br/>
இதுவுமது<br/>
ஏந்தெழி லல்குலா யேமார்ந்த@ காதலர்<br/>
கூந்தல வனப்பிற் பெயறாழ - வேந்தர்<br/>
களிறெறி வாளரவம் போலக்கண் வெளவி<br/>
ஒளிறுபு மின்னு மழை.         13<br/>
@ ஏமாந்த <br/>
<br/>
இதுவுமது<br/>
செல்வந் தரவேண்டிச் சென்றநங் காதலர்<br/>
வல்லே வருத றெளிந்தாம் வயங்கிழாய்<br/>
முல்லை யிலங்கெயி றீன நறுந்தண்கார்<br/>
மெல்ல வினிய நகும்.            14<br/>
<br/>
இதுவுமது<br/>
திருந்திழாய் காதலர் தீர்குவ ரல்லர்<br/>
குருந்தின் குவியிண ருள்ளுறை யாகத்<br/>
திருந்தி னிளிவண்டு பாட விருந்தும்பி<br/>
இன்குழ லூதும் பொழுது.        15<br/>
<br/>
இதுவுமது<br/>
கருங்குயில் கையற மாமயி லாலப்<br/>
பெருங்கலி வான முரறும் - பெருந்தோள்<br/>
செயலை@ யிளந்தளி ரன்னநின் மேனிப்<br/>
பசலை பழங்கூண் கொள்.          16<br/>
@ அசோகினிளந்தளிர்<br/>
<br/>
இதுவுமது<br/>
அறைக்க லிறுவரைமேற் பாம்பு சவட்டிப்<br/>
பறைக்குர லேறோடு பெளவம் பருகி<br/>
உறைத்திருள் கூர்ந்தன்று வானம் பிறைத்தகை<br/>
கொண்டன்று பேதை நுதல்.       17<br/>
<br/>
இதுவுமது<br/>
கல்பயில் கானங் கடந்தார் வரவாங்கே<br/>
நல்லிசை யேறொடு வான நடுநிற்பச்<br/>
செல்வர் மனம்போற் கவினீன்ற நல்கூர்ந்தார்<br/>
மேனிபோற் புல்லென்ற காடு.       18<br/>
<br/>
வினைமுற்றிய தலைமகள் பாகற்குச் சொல்லியது<br/>
நாஞ்சில் வலவ னிறம்போலப் பூஞ்சினைச்<br/>
செங்கான் மராஅந் தகைந்தன - பைங்கோற்<br/>
றொடிபொலி முன்கையாள் தோடுணையா வேண்டி<br/>
நெடுவிடைச் சென்றதென் னெஞ்சு.          19<br/>
<br/>
இதுவுமது<br/>
வீறுசால் வேந்தன் வினையு முடிந்தன<br/>
ஆறும் பதமினிய வாயின - |ஏறோ<br/>
டருமணி நாக மனுங்கச் செருமன்னர்<br/>
சேனைபோற் செல்லு மழை.            20<br/>
<br/>
இதுவுமது<br/>
பொறிமாண் புனைதிண்டேர் போந்த வழியே<br/>
சிறுமுல்லைப் போதெல்லாஞ் செவ்வி - நறுநுதற்<br/>
செல்வ மழைந்தடங்கட் சின்மொழிப் பேதைவாய்<br/>
முள்ளெயி றேய்ப்ப வடிந்து.           21<br/>
<br/>
இதுவுமது<br/>
இளையரு மீர்ங்கட் டயர வுளையணிந்து<br/>
புல்லுண் கலிமாவும் பூட்டிய - நல்லார்<br/>
இளநலம் போலக் கவினி வளமுடையார்<br/>
ஆக்கம்போற் பூத்தன காடு.            22<br/>
<br/>
தோழி தலைமகட்குப் பருவங்காட்டி வற்புறுத்தது<br/>
கண்டிரண் முத்தங் கடுப்பப் புறவெல்லாந்<br/>
தண்டுளி யாலி புரளப் புயல்கான்று<br/>
கொண்டெழில் வானமுங் கொண்டன் றெவன் கொலோ<br/>
ஒண்டொடி யூடுநிலை.      23<br/>
<br/>
வினைமுற்றிய தலைமகள் நெஞ்சொடு சொல்லியது<br/>
எல்லா வினையுங் கிடப்ப வெழுநெஞ்சே<br/>
கல்லோங்கு கானங் களிற்றின் மதநாறும்<br/>
பல்லிருங் கூந்தல் பணிநோனாள் கார்வானம்<br/>
மெல்லவுந்@ தோன்றும்% பெயல்.              24<br/>
@  எல்லியும்    ஃ  செயல்<br/>
<br/>
பருவங்கண்டழிந்த தலைமகள் ஆற்றல்வேண்டித் தோழி<br/>
தனது ஆற்றாமை தோன்ற வுரைத்தது<br/>
கருங்கால் வரகின் பொரிப்போ லரும்புவிழ்ந்<br/>
தீர்ந்தண் புறவிற் றெறுழிவீ மலர்ந்தன<br/>
சேர்ந்தன செய்குறி வாரா ரவரென்று<br/>
கூர்ந்த பசலை யவட்கு.      25<br/>
<br/>
தோழி தலைமகட்குப் பருவங்காட்டி வற்புறுத்தது<br/>
நலமிகு கார்த்திகை நாட்டவ ரிட்ட<br/>
தலைநாள் விளக்கிற் றகையுடைய வாகிப்<br/>
புலமெலாம் பூத்தன தோன்றி சிலமொழி@<br/>
தூதொடு வந்த மழை.         26<br/>
@  தோன்றிசின் மென்மொழி<br/>
<br/>
ஊடுதலாற் பசலைமிகும் எனத் தோழி தலைமகட்குக் கூற<br/>
வற்புறுத்தது<br/>
முருகியம்போல் வான முழங்கி யிரங்கக்<br/>
குருகிலை பூத்தன கானம் - பிரிவெண்ணி<br/>
உள்ளா தகன்றாரென் றூடியாம் பாராட்டப்@<br/>
பள்ளியுட் பாயும் பசப்பு.              27<br/>
@  பாராட்டில்<br/>
<br/>
வினைமுற்றிய தலைமகள் நெஞ்சொடு சொல்லியது<br/>
இமிழிசை வானம் முழங்கக் குமிழின்பூப்@<br/>
பொன்செய் குழையிற் றுணர் தூங்கத் தண்பதஞ்<br/>
செவ்வி யுடைய சுரநெஞ்சே காதலியூர்<br/>
கவ்வை யழுங்கச் செலற்கு.       28<br/>
@ குமிழிணைப்பூ &amp; குமிழிணர்ப்பூ<br/>
<br/>
இதுவுமது<br/>
பொங்கரு ஞாங்கர் மலர்ந்தன தங்காத்<br/>
தகைவண்டு பாண்முரலுங் கானம் - பகைகொண்ட<br/>
லெவ்வெத் திசைகளும் வந்தன்று சேறுநாஞ்<br/>
செவ்வி யுடைய கரம்.       29<br/>
<br/>
இதுவுமது<br/>
வரைமல்க வானஞ் சிறப்ப வுறைபோழ்ந்<br/>
திருநிலந் தீம்பெய றாழ - விரைநாற@<br/>
ஊதை யுளரு நறுந்தண்கா பேதை<br/>
பெருமட நம்மாட் டுரைத்து.          30<br/>
@ திரைநாற<br/>
<br/>
வினைமுற்றிய தலைமகள் பாகற்குச் சொல்லியது<br/>
கார்ச்சே ணிகந்த கரைமருங்கி னீர்ச்சேர்ந்<br/>
தெருமை யெழிலே றெறிபவர் சூடிச்<br/>
செருமிகு மள்ளரிற் செம்மாக்குஞ் செவ்வி<br/>
திருநுதற் கியாஞ்செய் குறி.         31<br/>
<br/>
இதுவுமது<br/>
கடாஅவுக பாகதேர் காரோடக் கண்டே<br/>
கெடாஅப் புகழ்வேட்கைச் செல்வர் மனம்போற்<br/>
பாடஅ மகிழ்வண்டு பாண்முரலுங் கானம்<br/>
பிடாஅப் பெருந்தகை நற்கு.           32<br/>
<br/>
இதுவுமது<br/>
கடனீர் முகந்த கமஞ்சூ லெழிலி<br/>
குடமலை யாகத்துக் கொள்ளப் பிறைக்கும்@<br/>
இடமென வாங்கே குறிசெய்தேம் பேதை<br/>
மடமொழி யெவ்வங் கெட.        33<br/>
@ கொள்ளப் பிறக்கும்<br/>
<br/>
பருவங் கண்டழிந்த தலைமகள் ஆற்றல்வேண்டித் <br/>
தோழி தனது ஆற்றாமை தோன்ற வுரைத்தது<br/>
விரிதிரை வெள்ளம் வெறுப்பப் பருகிப்<br/>
பெருவிறல் வானம் பெருவரை சேருங்<br/>
கருவணி காலங் குறித்தார் திருவணித்த<br/>
ஒண்ணுதல் மாதர் திறத்து.          34<br/>
<br/>
இதுவுமது<br/>
சென்றநங்@ காதலர் சேணிகந்தா ரென்றெண்ணி<br/>
ஒன்றிய நோயோ டிடும்பை பலகூர<br/>
வென்றி முரசி னிரங்கி யெழில்வானம்<br/>
நின்று மிரங்கு மிவட்கு.        35<br/>
<br/>
வினைமுற்றி மீளுந் தலைமகள் பாகற்குச் சொல்லியது<br/>
சிரல்வாய் வனப்பின வாகி நிரலொப்ப<br/>
ஈர்ந்தண் தளவந் தகைந்தன - சீர்த்தக்க<br/>
செல்வ மழைமதர்க்கட் சின்மொழிப் பேதையூர்<br/>
நல்விருந் தாக நமக்கு.     36<br/>
<br/>
தோழி பருவங்காட்டித் தலைமகளை வற்புறுத்தது<br/>
கருங்கடல் மேய்ந்த கமஞ்சூ லெழிலி<br/>
இருங்க லிறுவரை யேறி யியுர்க்கும்<br/>
பெரும்பதக் காலையும் வாரார்கொல் வேந்தன்<br/>
அருந்தொழில் வாய்த்த நமர்.        37<br/>
<br/>
தலைவர் பொய்த்தாரெனக் கூறித் தோழி தலைவியை<br/>
ஆற்றுவித்தது<br/>
புகர்முகம் பூழிப்@ புரள வுயர்நிலைய%<br/>
வெஞ்சின் வேழம் பிடியோ டிசைந்தாடுந்&amp;<br/>
தண்பதக் காலையும் வாரா ரெவன்கொலோ<br/>
ஒண்டொடி யூடு நிலை.               38<br/>
@  பூமி புரள     ஃ உயர்நிலை     &amp;  இணைதாழ<br/>
<br/>
இதுவுமது<br/>
அலவன்க ணேய்ப்ப வரும்பீன் றவிழ்ந்த<br/>
கருங்குர@ னொச்சிப் பசுந்தழை சூடி<br/>
இரும்புன மேர்க்கடி கொண்டார் பெருங்கெளவை<br/>
ஆகின்று நம்மூ ரவர்க்கு.       39<br/>
@  கருங்கதிர்<br/>
<br/>
பருவம் வந்தமையால் தலைவர் வருதல் ஒருதலையெனக் கூறித்<br/>
தோழி தலைமகளை ஆற்றுவித்தது<br/>
வந்தன செய்குறி வாரா ரவரென்று<br/>
நொந்த வொருத்திக்கு நோய்தீர் மருந்தாகி<br/>
இந்தின் கருவண்ணங்@ கொண்டன் றெழில்வானம்<br/>
நந்துமென் பேதை நுதல்.            40<br/>
@ களிவண்ணம் கொண்டது<br/>
<br/>
கார் நாற்பது முற்றிற்று<br/>
<hr/>
<center>
<h2> ஏலாதி<br/>
ஆசிரியர் கணிமேதையார்<br/>
</h2></center>
<br/>
சிறப்புப் பாயிரம்<br/>
<br/>
இல்லறநூல்ஏற்ற துறவறநூல் ஏயுங்கால்<br/>
சொல்லறநூல் சோர்வின்றித் தொக்குரைத்து - நல்ல<br/>
அணிமேதை யாய்நல்ல வீட்டு நெறியும்<br/>
கணிமேதை செய்தான் கலந்து.<br/>
<br/>
கடவுள் வணக்கம்<br/>
<br/>
அறுநால்வ ராய்புகழ்ச் சேவடி யாற்றப்<br/>
பெறுநால்வர் பேணி வழங்கிப் - பெறுநால்<br/>
மறைபுரிந்து வாழுமேல் மண்ணொழிந்து விண்ணோர்க்(கு)<br/>
இறைபுரிந்து வாழ்தல் இயல்பு.        <br/>
<br/>
<br/>
சென்ற புகழ்செல்வம் மீக்கூற்றம் சேவகம்<br/>
நின்ற நிலைகல்வி வள்ளன்மை - என்றும்<br/>
வழிவந்தார் பூங்கோதாய் ஆறும் மறையின்<br/>
வழிவந்தார் கண்ணே வனப்பு.           1<br/>
<br/>
கொலையுரியான் கொல்லான் புலால் மயங்கான் கூர்த்த<br/>
அலைபுரியான் வஞ்சியான் யாதும் - நிலைதிரியான்<br/>
மண்ணவர்க்கும் அன்றி மதுமலிபூங் கோதாய்<br/>
விண்ணவர்க்கும் மேலாய் விடும்.          2<br/>
<br/>
தவம் எளிது தானம் அரிதுக் கார்க்கேல்<br/>
அவம் அரி(து) ஆதல் எளிதால் - அவமிலா<br/>
இன்பம் பிறழின் இயைஎளிது மற்றதன்<br/>
துன்பம் துடைத்தல் அரிது.           3<br/>
<br/>
இடர்த்தீர்த்தல் எள்ளாமை கீழினஞ்சே ராமை<br/>
படர்தீர்த்தல் யார்க்கும் பழிப்பின் - நடைதீர்த்தல்<br/>
கண்டவர் காமுறுஞ் சொல்காணின் கல்வியின்கண்<br/>
விண்டவர்நூல் வேண்டா விடும்.         4<br/>
<br/>
தனக்கென்றும் ஓர்பாங்கன் பொய்யான்மெய் யாக்கும்<br/>
எனக்கென்(று) இயையான்யா தொன்றும் - புனர்க்கொன்றை<br/>
போலும் இழையார்சொல் தேறான் களியானேல்<br/>
சாலும் பிறநூலின் சார்பு.            5<br/>
<br/>
நிறையுடைமை நீர்மை யுடைமை கொடையே<br/>
பொறையுடைமை பொய்ம்மை புலாற்கண் - மறையுடைமை<br/>
வேயன்ன தோளாய் இவையுடையான் பல்லுயிர்க்கும்<br/>
தாயன்னன் என்னத் தகும்.           6<br/>
<br/>
இன்சொல் அளாவல் இடம்இனிதூண் யாவர்க்கும்<br/>
வன்சொல் களைந்து வகுப்பானேல் - மென்சொல்<br/>
முருந்தேய்க்கும் முட்போல் எயிற்றினாய் நாளும்<br/>
விருந்தேற்பர் விண்ணோர் விரைந்து.            7<br/>
<br/>
உடன்படான் கொல்லான் உடன்றார்நோய் தீர்ந்து<br/>
மடம்படான் மாண்டார்நூல் மாண்ட - இடம்பட<br/>
நோக்கும்வாய் நோக்கி நுழைவானேல் மற்றவனை<br/>
ஆக்குமவர் ஆக்கும் அணைந்து.         8<br/>
<br/>
கற்றாரைக் கற்ற துணையார் எனமதியார்<br/>
உற்றாரை அன்னணம் ஓராமல் - அற்றார்கட்(கு)<br/>
உண்டி உறையுள் உடுக்கை இவைஈந்தார்<br/>
பண்டிதராய் வாழ்வார் பயின்று.        9<br/>
<br/>
செங்கோலான் கீழ்க்குடிகள் செல்வமும் சீரிலா<br/>
வெங்கோலான் கீழ்க்குடிகள் வீந்துகவும் - வெங்கோல்<br/>
அமைச்சர் தொழிலும் அறியலம்ஒன்(று) ஆற்ற<br/>
எனைத்தும் அறியாமை யான்.          10<br/>
<br/>
அவாஅறுக்கல் உற்றான் தளரான்அவ் ஐந்தின்<br/>
அவாஅறுப்பின் ஆற்ற அமையும் - அவாஅறான்<br/>
ஆகும் அவனாயின் ஐங்களிற்றின் ஆட்டுண்டு<br/>
போகும் புழையுள் புலந்து.              11<br/>
<br/>
கொலைக்களம் வார்குத்துச் சூதாடும் எல்லை<br/>
அலைக்களம் போர்யானை ஆக்கும் - நிலைக்களம்<br/>
முச்சா ரிகைஒதுங்கும் ஓரிடத்தும் இன்னவை<br/>
நச்சாமை நோக்காமை நன்று.         12<br/>
<br/>
விளையாமை உண்ணாமை ஆடாமை ஆற்ற<br/>
உளையாமை உட்குடைத்தா வென்று - களையாமை<br/>
நூற்பட்டார் பூங்கோதாய் நோக்கின் இவையாறும்<br/>
பாற்பட்டார் கொண்டொழும் பண்பு.          13<br/>
<br/>
பொய்யான் புலாலொடு கட்போக்கித் தீயன<br/>
செய்யான் சிறியார் இனஞ்சேரான் - வையான்<br/>
கயலியல்உண் கண்ணாய்! கருதுங்கால் என்றும்<br/>
அயல அயலவாம் நூல்.         14<br/>
<br/>
கண்போல்வார்க் காயாமை கற்றார் இனஞ்சேர்தல்<br/>
பண்போல் கிளவியார்ப் பற்றாமை - பண்போலும்<br/>
சொல்லார்க்(கு) அருமறைசோ ராமை சிறிதெனினும்<br/>
இல்லார்க்(கு) இடர்தீர்த்தல் நன்று.          15<br/>
<br/>
துறந்தார்கண் துன்னித் துறவார்(கு) இடுதல்<br/>
இறந்தார்க்கு இனிய இசைத்தல் - இறந்தார்<br/>
மறுதலை சுற்றம் மதித்தோம்பு வானேல்<br/>
இறுதலில் வாழ்வே இனிது.                16<br/>
<br/>
குடியோம்பல் வன்கண்மை நூல்வன்மை கூடம்<br/>
மடியோம்பும் ஆற்றல் உடைமை - முடியோம்பி<br/>
நாற்றம் சுவைகேள்வி நல்லார் இனஞ்சேர்தல்<br/>
தேற்றானேல் தேறும் அமைச்சு.           17<br/>
<br/>
போகம் பொருள்கேடு மான்வேட்டம் பொல்லாக்கள்<br/>
சோகம் படுஞ்சூதே சொல்வன்மை - சோகக்<br/>
கடுங்கதத்துத் தண்டம் அடங்காமை காப்பின்<br/>
அடுங்கதமில் ஏனை அரசு.         18<br/>
<br/>
கொல்லான் கொலைபுரியான் பொய்யான் பிறர்மனைமேல்<br/>
செல்லான் சிறியார் இனஞ்சேரான் - சொல்லும்<br/>
மறையின் செவியிலன் தீச்சொற்கண் மூங்கை<br/>
இறையில் பெரியாற்கு இவை.          19<br/>
<br/>
மின்னேர் இடையார்சொல் தேறான் விழைவோரான்<br/>
கொன்னே வெகுளான் கொலைபுரியான் - பொன்னே<br/>
உறுப்பறுத் தன்ன கொடையுவப்பான் தன்னின்<br/>
வெறுப்பறுத்தான் விண்ணகத்தும் இல்.          20<br/>
<br/>
இளமை கழியும் பிணிமூப்(பு) இயையும்<br/>
வளமை வலிஇவை வாடும் - உளநாளால்<br/>
பாடே புரியாது பால்போலும் சொல்லினாய்<br/>
வீடே புரிதல் வீதி!               21<br/>
<br/>
வாள்அஞ்சான் வன்கண்மை அஞ்சான் வனப்பஞ்சான்<br/>
ஆள்அஞ்சான் ஆம்பொருள் தானஞ்சான் - நாள்எஞ்சாக்<br/>
காலன் வரஒழிதல் காணின்வீ டெய்திய<br/>
பாவின்நூல் எய்தப் படும்.          22<br/>
<br/>
குணநோக்கான் கூழ்நோக்கான் கோலமும் நோக்கான்<br/>
மணநோக்கான் மங்கலமும் நோக்கான் - கணநோக்கான்<br/>
கால்காப்பு வேண்டான் பெரியார்நூல் காலற்கு<br/>
வாய்காப்புக் கோடல் வனப்பு.        23<br/>
<br/>
பிணிபுறப்பு மூப்போடு சாக்காடு துன்பம்<br/>
தணிவில் நிரப்பிவை தாழா - அணியின்<br/>
அரங்கின்மேல் ஆடுநர்போல் ஆகாமல் நன்றாம்<br/>
நிரம்புமேல் வீட்டு நெறி.       24<br/>
<br/>
பாடகஞ் சாராமை பாத்திலார் தாம்விழையும்<br/>
நாடகஞ் சாராமை நாடுங்கால் - நாடகம்<br/>
சேர்ந்தால் பகைபழி தீச்சொல்லே சாக்காடே<br/>
தீர்ந்தால்போல் தீரா வரும்.           25<br/>
<br/>
மாண்டமைந்(து)ஆ ராய்ந்த மதிவனப்பே வன்கண்மை<br/>
ஆண்டமைந்த கல்வியே சொல்லாற்றல் - பூண்டமைந்த<br/>
காலம் அறிதல் கருதுங்கால் தூதுவர்க்கு<br/>
ஞாலம் அறிந்த புகழ்.               26<br/>
<br/>
அஃகுநீ செய்யல் எனஅறிந்(து) ஆராய்ந்தும்<br/>
வெஃகல் வெகுடலே தீக்காட்சி - வெஃகுமான்<br/>
கள்ளத்த அல்ல கருதின் இவைமூன்றும்<br/>
உள்ளத்த ஆக உரை.             27<br/>
<br/>
மையேர் தடங்கண் மயிலன்னாய் சாயலே<br/>
மெய்யே உணர்ந்தார் மிகஉரைப்பர் - பொய்யே<br/>
குறளை கடுஞ்சொல் பயனிலசொல் நான்கும்<br/>
மறலையின் வாயினவாம் மற்று.        28<br/>
<br/>
நிலையளவின் நின்ற நெடியவர்தாம் நேரா<br/>
கொலைகளவு காமத்தீ வாழ்க்கை - அலையளவி<br/>
மையெனநீள் கண்ணாய்! மறுதலைய இம்மூன்றும்<br/>
மெய்யள வாக விதி.        29<br/>
<br/>
மாண்டவர் மாண்ட அறிவினால் மக்களைப்<br/>
பூண்டவர்ப் போற்றிப் புரக்குங்கால் - பூண்ட<br/>
ஓளரதனே கேத்திரசன் காணீனன் கூடன்<br/>
கிரிதன்பென கற்பவன் பேர்.        30<br/>
<br/>
மத்த மயிலன்ன சாயலாய் மன்னிய சீர்த்<br/>
தத்தன் சகோடன் கருத்திரமன் புத்திரி<br/>
புத்ரனப வித்தனோடு பொய்யில் உருகிருதன்<br/>
இத்திறத்த எஞ்சினோர் பேர்.             31<br/>
<br/>
உரையான் குலன்குடிமை ஊனம் பிறரை<br/>
உரையான் பொருளொடுவாழ்(வு) ஆயு - உரையானாய்ப்<br/>
பூவாதி வண்டுதேர்ந்து உண்குழலாய் ஈத்துண்பான்<br/>
தேவாதி தேவனாய்த் தேறு.       32<br/>
<br/>
பொய்யுரையான் வையான் புறங்கூறான் யாவரையும்<br/>
மெய்யுரையான் உள்ளனவும் விட்டுரையான் - எய்யுரையான்<br/>
கூந்தல் மயிலன்னாய் ! குழீஇயவான் விண்ணோர்க்கு<br/>
வேந்தனாம் இவ்வுலகம் விட்டு.           33<br/>
<br/>
சிதையுரையான் செற்றம் உரைய சீறில்லான்<br/>
இயல்புரையான் ஈனம் உரையாள் - நசையவர்க்குக்<br/>
கூடுவ(து) ஈவானைக் கொவ்வைபோல் செவ்வாயாய்<br/>
நாடுவர் விண்ணோர் நயந்து.       34<br/>
<br/>
துறந்தார் துறவாதார் துப்பிலார் தோன்றார்<br/>
இறந்தார்ஈ டற்றார் இளையர் - சிறந்தவர்க்கும்<br/>
பண்ணாரும் சொல்லாய் பழியில்ஊண் பாற்படுத்தான்<br/>
மண்ணாளும் மன்னாய் மற்று.            35<br/>
<br/>
காலில்லார் கண்ணில்லார் நாவில்லார் யாரையும்<br/>
பாலில்லார் பற்றிய நூலில்லார் - சாலவும்<br/>
ஆழப் படும்ஊண் அமைத்தார் இமையவரால்<br/>
வீழப் படுவார் விரைந்து.        36<br/>
<br/>
அழப்போகான் அஞ்சான் அலறினால் கேளான்<br/>
எழப்போகான் ஈடற்றார் என்றும் - தொழப்போகான்<br/>
என்னேஇக் காலன்ஈ(டு) ஓரான் தவமுயலான்<br/>
கொன்னே யிருத்தல் குறை.           37<br/>
<br/>
எழுத்தினால் நீங்கா(து)எண் ணால்ஒழியா(து) ஏத்தி<br/>
வழுத்தினால் மாறாது மாண்ட - ஒழுக்கினால்<br/>
நேராமை சால உணர்வார் பெருந்தவம்<br/>
போகாமை சாலப் புலை.        38<br/>
<br/>
சாவ(து) எளி(து)அரிது சான்றாண்மை நல்லது<br/>
மேவல் (எளிது)அரிது மெய்போற்றல் - ஆவதன்கண்<br/>
சேறல் எளிது நிலையரிது தெள்ளியராய்<br/>
வேறல் எளி(து)அரிது சொல்.          39<br/>
<br/>
உலையாமை உற்றதற்(கு) ஓடி உயிரை<br/>
அலையாமை ஐயப் படாமை - நிலையாமை<br/>
தீர்க்கும்வாய் தேர்ந்து பசியுண்டு நீக்குவான்<br/>
நோக்கும்வாய் விண்ணின் உயர்வு.     40<br/>
<br/>
குறுகான் சிறியாரைக் கொள்ளான் புலால்பொய்<br/>
மறுகான் பிறர்பொருள் வெளவான் - இறுகானாய்<br/>
ஈ(டு)அற் றவர்(கு)ஈவா னாயின் நெறிநூல்கள்<br/>
பாடிறப்ப பன்னும் இடத்து.          41<br/>
<br/>
கொல்லான் உடன்படான் கொல்வார் இனஞ்சேரான்<br/>
புல்லான் பிறர்பால் புலான்மயங்கல் - செல்லான்<br/>
குடிப்படுத்துக் கூழ்ஈந்தான் கொல்யானை ஏறி<br/>
அடிப்படுப்பான் மண்ஆண்(டு) அரசு.        42<br/>
<br/>
சூ(து)உவவான் பேரான் கலா(வு)உரையான் யார்திறத்தும்<br/>
வா(து)உவவான் மாதரார் சொல்தேறான் - காதுதாழ்<br/>
வான்மகர வார்குழையாய் மாதவர்க்கு ஊண்ஈந்தான்<br/>
தான்மகர வாய்மாடத் தான்.            43<br/>
<br/>
பொய்யான்பொய் மேவான் புலால்உண்ணான் யாவரையும்<br/>
வையான் வழிசீத்து வால்அடிசில் - நையாதே<br/>
ஈத்துண்பான் ஆகும் இருங்கடல்சூழ் மண்ணரசாய்ப்<br/>
பாத்துண்பான் ஏத்துண்பான் பாடு.          44<br/>
<br/>
இழுக்கான் இயல்நெறி இன்னாத வெஃகான்<br/>
வழுக்கான் மனைபொருள் வெளவான் - ஒழுக்கத்தால்<br/>
செல்வான் செயிரில்ஊண் ஈவான் அரசாண்டு<br/>
வெல்வான் விடுப்பான் விரைந்து.           45<br/>
<br/>
களியான்கள் ளுண்ணான் களிப்பாரைக் காணான்<br/>
ஒளியான் விருந்துக்(கு) உலையான் - எளியாரை<br/>
எள்ளான்நீத் துண்பானேல் ஏதமில் மண்ணாண்டு<br/>
கொள்வான் குடிவாழ்வான் கூர்ந்து.            46<br/>
<br/>
பெரியார்சொல் பேணிப் பிறழாது நின்று<br/>
பரியா அடியார்ப் பறியான் - கரியார்சொல்<br/>
தேறான் இயையான் தெளிந்தடிசில் ஈத்துண்பான்<br/>
மாறான்மண் ஆளுமாம் மற்று.      47<br/>
<br/>
வேற்றரவம் சேரான் விருந்தொழியான் தன்இல்லுள்<br/>
சோற்றரவம் சொல்லியுண் பானாயின் - மாற்றரவம்<br/>
கேளான் கிளைஓம்பின் கேடில் அரசனாய்<br/>
வாளான்மண் ணாண்டு வரும்.        48<br/>
<br/>
யானை குதிரைபொன் கன்னியே ஆணிரையோ(டு)<br/>
ஏனை ஒழிந்த இவையெல்லாம் - ஆன்நெய்யால்<br/>
எண்ணனாய் மாதவர்க்(கு) ஊண்ஈந்தான் வைசிர<br/>
வண்ணனாய் வாழ்வான் வகுத்து.       49<br/>
<br/>
எள்ளே பருத்தியே எண்ணெய் உடுத்தாடை<br/>
வள்ளே துணியே இவற்றோடு - கொள்ளென<br/>
அன்புற்(று) அசனம் கொடுத்தான் துணையினோ(டு)<br/>
இன்புற்(று) வாழ்வான் இயைந்து.        50<br/>
<br/>
உண்ணீர் வளம்குளம் கூவல் வழிப்புரை<br/>
தண்ணீரை அம்பலந்தான் பாற்படுத்தான் -பண்ணீர<br/>
பாடலோ(டு) ஆடல் பயின்றுயிர் செல்வானாய்க்<br/>
கூடலொ(டு) ஊடலுளான் கூர்ந்து.       51<br/>
<br/>
இல்லிழந்தார் கண்ணிழந்தார் ஈண்டியசெல் வம்இழந்தார்<br/>
நெல்லிழந்தார் ஆணிரை தான்இழந்தார்க்(கு) -எல்உழந்து<br/>
பண்ணியூண் ஈந்தவர் பல்யானை மன்னராய்<br/>
எண்ணிஊண் ஆர்வார் இயைந்து.      52<br/>
<br/>
கடம்பட்டார் காப்பில்லார் கைத்தில்லார் தங்கான்<br/>
முடம்பட்டார் மூத்தார்மூப் பில்லார்க்(கு) - உடம்பட்(டு)<br/>
உடையராய் இல்லுள்ஊண் ஈத்துண்பார் மண்மேல்<br/>
படையராய் வாழ்வார் பயின்று.          53<br/>
<br/>
பார்ப்பார் பசித்தார் தவசிகள் பாலர்கள்<br/>
கார்ப்பார் தமையாதும் காப்பிலார் - தூப்பால<br/>
நிண்டாரால் எண்ணாது நீத்தவர் மண்ணாண்டு<br/>
பண்டாரம் பற்றவாழ் வார்.       54<br/>
<br/>
ஈன்றார்ஈன் கால்தளர்வார் சூலார் குழவிகள்<br/>
மான்றார் வளியான் மயங்கினார்க்கு - ஆனார்என்(று)<br/>
ஊண்ஈய்த்(து) உறுநோய் களைந்தார் பெருஞ்செல்வம்<br/>
காண்ஈய்த்து வாழ்வார் கலந்து.        55<br/>
<br/>
தலையாளர் தாப்பாளர் தாழ்ந்தவர் பெண்டீர்<br/>
உயை஡ளர் ஊண்ஒன்றும் இல்லார் - கிளைஞராய்<br/>
மாவலந்த நோக்கினாய் ஊண்ஈய்ந்தபர் மாக்கடால்சூழ்<br/>
நாவலம்தீ(வு) ஆள்வாரே நன்கு.     56<br/>
<br/>
கருஞ்சிரங்கு வெண்தொழுநோய் கல்வளி காயும்<br/>
பெருஞ்சிரங்கு பேர்வயிற்றுத் தீயார்க்(கு) - அருஞ்சிரமம்<br/>
ஆற்றிஊண் ஈத்(து)அவை தீர்த்தார் அரசராய்ப்<br/>
போற்றிஊண் உண்பார் புரந்து.     57<br/>
<br/>
காமாடார் காமியார் கல்லார் இனஞ்சேரார்<br/>
ஆமாடார் ஆயந்தார் நெறிநின்று -தாமாடா(து)<br/>
ஏற்றாரை இன்புற ஈய்ந்தார்முன் இம்மையான்<br/>
மாற்றாரை மாற்றிவாழ் வார்.      58<br/>
<br/>
வணங்கி வழியொழுகி மாண்டார்சொல் கொண்டு<br/>
நுணங்கியநூல் நோக்கி நுழையா - இணங்கிய<br/>
பால்நோக்கி வாழ்வான் பழிஇல்லா மன்னனாய்<br/>
நூல்நோக்கி வாழ்வான் நுனித்து.       59<br/>
<br/>
பெருமை புகழ்அறம் பேணாமை சீற்றம்<br/>
அருமைநூல் சால்பில்லார் சாரின் இருமைக்கும்<br/>
பாவம் பழிபகை சாக்காடே கேடச்சம்<br/>
சாபம்போல் சாருஞ் சலித்து.           60<br/>
<br/>
ஆர்வமே செற்றம் கதமே அறையுங்கால்<br/>
ஒர்வமே செய்யும் உலோபமே - சீர்சாலா<br/>
மானமே மேய உயிர்க்(கு)ஊனம் என்னுமே<br/>
ஊனமே தீர்ந்தவர் ஒத்து.         61<br/>
<br/>
கூத்தும் விழவும் மணமும் கொலைக்களமும்<br/>
ஆர்த்த முனையுள்ளம் வேறிடத்தும் - ஒத்தும்<br/>
ஒழுக்கம் உடையவர் செல்லாரே செல்லின்<br/>
இழுக்கம் இழவும் தரும்.          62<br/>
<br/>
ஊணொடு கூறை எழுத்தாணி புத்தகம்<br/>
பேணொடும் எண்ணும் எழுத்திலை மாணொடு<br/>
கேட்டெழுதி ஓதிவாழ் வார்க்(கு)ஈய்ந்தார் இம்மையான்<br/>
வேட்டெழுத வாழ்வார் விரிந்து.           63<br/>
<br/>
உயர்ந்தான் தலைவனென்(று) ஒப்புடைத்தான் நோக்கி<br/>
உயர்ந்தான்நூல் ஓதி ஒடுங்கி - உயர்ந்தான்<br/>
அருந்தவம் ஆற்றச் செயின்வீடாம் என்றார்<br/>
பெருந்தவம் செய்தார் பெரிது.     64<br/>
<br/>
காலனார் ஈடறுத்தால் காண்குறின் முற்றுணர்ந்த<br/>
பாலனார் நூலமர்ந்து பாராது - வாலிதா<br/>
ஊறுபா(டு) இல்லா உயர்தவம் தான்புரியின்<br/>
ஏறுமோ மேலுலகம் ஓர்ந்து.     65<br/>
<br/>
பொய்தீர் புலவர் பொருள்புரிந்து ஆராய்ந்த<br/>
மைதீர் உயர்கதியின் மாண்புரைப்பின் - மைதீர்<br/>
சுடரின்று சொல்லின்று மாறின்று சோர்வின்(று)<br/>
இடரின்(று) இனிதுயிலும் இன்று.          66<br/>
<br/>
கூரம்பு வெம்மணல் ஈர்மணி தூங்கலும்<br/>
ஈரும் புகையிரு ளோ(டு)இருள்நூல் - ஆராய்ந்(து)<br/>
அழிகதி இம்முறையான் ஆன்றார் அறைந்தார்<br/>
இழிகதி இம்முறையான் ஏழு.      67<br/>
<br/>
சாதல் பொருள்கொடுத்தல் இன்சொல் புணர்வுலத்தல்<br/>
நோதல் பிரிவில் கவறலே - ஓதலின்<br/>
அன்புடையார்க்(கு) உள்ளன ஆறு குணமாக<br/>
மென்புடையார் வைத்தார் விரித்து.        68<br/>
<br/>
எடுத்தல் முடக்கல் நிமிர்த்தல் நிலையே<br/>
படுத்தலோ(டு) ஆடல் பகரின் - அடுத்துயிர்<br/>
ஆறு தொழிலென்(று) அறைந்தார் உயர்ந்தவர்<br/>
வேறு தொழிலாய் விரித்து.      69<br/>
<br/>
ஐயமே பிச்சை அருந்தவர்க்(கு) ஊண்ஆடை<br/>
ஐயமே இன்றி அறிந்(து) ஈந்தான் - வையமும்<br/>
வானும் வரிசையால் தானாளும் நாளுமே<br/>
ஈனமே இன்றி இனிது.            70<br/>
<br/>
நடப்பார்க்(கு) ஊண் நல்ல பொறைதாங்கி னார்க்(கு)ஊண்<br/>
கிடப்பார்க்(கு)ஊண் கேளிர்க்(கு)ஊண் கேடின்று உடல்சார்ந்த<br/>
வானகத்தார்க்(கு) ஊணே மறுதலையார்க்கு ஊண்அமைத்தான்<br/>
தானகத்தே வாழ்வான் தக.          71<br/>
<br/>
உணராமை யால்குற்றம் ஒத்தான் வினையாம்<br/>
உணரான் வினைப்பிறப்புச் செய்யும் - உணராத<br/>
தொண்டுஇருந் துன்பம் தொடரும் பிறப்பினால்<br/>
மண்டிலமும் ஆகும் மதி.         72<br/>
<br/>
மனைவாழ்க்கை மாதவம் என்றிரண்டும் மாண்ட<br/>
வினைவாழ்க்கை யாக விழைப - மனைவாழ்க்கை<br/>
பற்றுதல் இன்றி விடுதல்முன் சொல்லுமேல்<br/>
பற்றுதல் பாத்தில் தவம்.       73<br/>
<br/>
இடைவனப்பும், தோள்வனப்பும், ஈடில் வனப்பும்<br/>
நடைவனப்பும் நாணின் வனப்பும் - புடைசால்<br/>
கழுத்தின் வனப்பும் வனப்பல்ல எண்ணோ(டு)<br/>
எழுத்தின் வனப்பே வனப்பு.        74<br/>
<br/>
அறுவர்தம் நூலும் அறிந்துணர்வு பற்றி<br/>
மறுவரவு மாறான நீக்கி - மறுவரவின்<br/>
மாசா ரியனா மறுதலைச்சொல் மாற்றுதலே<br/>
ஆசா ரியன(து) அமைவு.     75<br/>
<br/>
ஒல்லுவ நல்ல உருவவேற் கண்ணினாய்<br/>
வல்லுவ நாடி வகையினால் - சொல்லின்<br/>
கொடையினார் போகம் சுவர்க்கம் தவத்தால்<br/>
அடையாத் தவத்தினால் வீடு.        76<br/>
<br/>
நாற்கதியும் துன்ப நவைதீர்த்தல் வேண்டுவான்<br/>
பாற்கதியின் பாற்பட ஆராய்ந்து நூற்கதியின்<br/>
எல்லை உயர்த்தார் தவமுயலின் மூன்(று) ஐந்(து) ஏழ்<br/>
வல்லைளீ(டு) ஆகும் வகு.      77<br/>
<br/>
தாயிழந்த பிள்ளை தலையிழந்த பெண்டாட்டி<br/>
வாயிழந்த வாழ்வினார் வாணிகம் - போயிழந்தார்<br/>
கைத்தூண் பொருளிழந்தார் கண்ணிலவர்க்(கு) ஈந்தார்<br/>
வைத்து வழங்கிவாழ் வார்.      78<br/>
<br/>
சாக்காடு கேடு பகைதுன்பம் இன்பமே<br/>
நாக்காடு நாட்டறை போக்குமென - நாக்காட்ட<br/>
நட்டார்க்(கு) இயையின் தமக்கியைந்த கூ(று) உடம்<br/>
பட்டார்வாய்ப் பட்டது பண்பு.           79<br/>
<br/>
புலையாளர் புண்பட்டார் கண்கெட்டார் போக்கில்<br/>
நிலையாளர் நீர்மை இழந்தார் - தலையாளர்க்கு<br/>
ஊண்கொடுத்(து) ஊற்றாய் உதவினார் மன்னராய்க்<br/>
காண்கொடுத்து வாழ்வார் கலந்து.        80<br/>
<br/>
ஏலாதி முற்றிற்று<br/>
<hr/><center>
<h2> சிறு பஞ்ச மூலம்<br/>
ஆசிரியர்   காரியாசான்<br/>
</h2></center>
கடவுள் வாழ்த்து<br/>
<br/>
முழுதுணர்ந்து மூன்றொழித்து மூவாதான் பாதம்<br/>
பழுதின்றி ஆற்றப் பணிந்து - முழுதேத்தி<br/>
நண்பாய ஞாலத்து மாந்தர்க்(கு) உறுதியா<br/>
வெண்பா உரைப்பன் சில.          1<br/>
<br/>
நூல்<br/>
ஒத்த ஒழுக்கம் கொலைபோய் புலால்களவோ(டு)<br/>
ஒத்த இவையல வோர்நாலிட்(டு) - ஒத்த<br/>
உறுபஞ்ச மூலந்தீர் மாரிபோல் கூறீர்<br/>
சிறுபஞ்ச மூலஞ் சிறந்து.              2<br/>
<br/>
பொருளுடையான் கண்ணதே போகம் அறனும்<br/>
அருளுடையான் கண்ணதே ஆகும் - அருளுடையான்<br/>
செய்யான் பழிபாவம் சேரான் புறமொழியும்<br/>
உய்யான் பிறர்செவிக்கு உய்த்து.          3<br/>
<br/>
கற்புடைய பெண்ணமிர்து கற்றடங்கி னான்அமிர்து<br/>
நற்புடைய நாடமிர்து நாட்டுக்கு - நற்புடைய<br/>
மேகமே சேர்கொடி வேந்தமிர்து சேவகனும்<br/>
ஆகவே செய்யின் அமிர்து.               4<br/>
<br/>
கல்லாதான் தான்காணும் நுட்பமும் காதிரண்டும்<br/>
இல்லாதாள் ஏக்கழுத்தஞ் செய்தலும் - இல்லாதான்<br/>
ஒல்லாப் பொருளில்லார்க்கு ஈந்தளியான் என்றலும்<br/>
நல்லவர்கள் கேட்பின் நகை.          5<br/>
<br/>
உடம்பொழிய வேண்டின் உயர்தவம் ஆற்றீண்டு<br/>
இடம்பொழிய வேண்டுமேல் ஈகை - மடம்பொழிய<br/>
வேண்டின் அறிமடம் வேண்டேல் பிறர்மனை<br/>
யீண்டின் இயையும் திரு.            6<br/>
<br/>
படைதனக்கு யானை வனப்பாகும் பெண்ணின்<br/>
இடைதனக்கு நுண்மை வனப்பாம் - நடைதனக்குக்<br/>
கோடா மொழிவனப்புக் கோற்(கு)அதுவே சேவகர்க்கு<br/>
வாடாதா வன்கண் வனப்பு.        7<br/>
<br/>
பற்றினான் பற்றற்றான் நூல்தவசி எப்பொருளும்<br/>
முற்றினான் ஆகும் முதல்வன்நூல் - பற்றினால்<br/>
பாத்துண்பான் பார்ப்பான் பழியுணர்வான் சான்றவன்<br/>
காத்துண்பான் காணான் பிணி.           8<br/>
<br/>
கண்வனப்புக் கண்ணோட்டம் கால்வனப்புச் செல்லாமை<br/>
எண்வனப்பு இத்துணையாம் என்றுரைத்தல் - பண்வனப்புக்<br/>
கேட்டார்நன்(று) என்றல் கிளர்வேந்தன் தன்நாடு<br/>
வாட்டான் நஞ்றென்றல் வனப்பு.           9<br/>
<br/>
கொன்றுண்பான் நாச்சாம் கொடுங்கரிபோ வான்நாச்சாம்<br/>
நன்றுணர்வார் முன்கல்லான் நாவுஞ்சாம் - ஒன்றானும்<br/>
கண்டுழி நாச்சாம் கடவான் குடிப்பிறந்தான்<br/>
உண்டுழி நாச்சாம் உணர்ந்து.          10<br/>
<br/>
சிலம்பிக்குத் தன்சினை கூற்றம்நீள் கோடு<br/>
விலங்கிற்குக் கூற்றம் மயிர்தான் - வலம்படா<br/>
மாவிற்குக் கூற்றமாம் ஞெண்டிற்குத் தன்பார்ப்பு<br/>
நாவிற்கு நன்றல் வசை.          11<br/>
<br/>
நாணிலான் சால்பும் நடையிலான் நன்னோன்பும்<br/>
ஊணிலான் செய்யும் உதாரதையும் - ஏணிலான்<br/>
சேவகமும் செந்தமிழ் தேற்றான் சுவிச்செயலும்<br/>
நாவகமே நாடின் நகை.          12<br/>
<br/>
கோறலும் நஞ்சூனைத் துய்த்தல் கொடுநஞ்சு<br/>
வேறலும் நஞ்சுமா(று) அல்லானைத் - தேறினான்<br/>
நீடாங்கு செய்தலும் நஞ்சாம் இளங்கிளியை<br/>
நாடாதே தீதுரையும் நஞ்சு.     13<br/>
<br/>
இடரின்னா நட்டார்கண் ஈயாமை இன்னா<br/>
தொடர்பின்னா நள்ளார்கண் தூயார்ப் - படர்பின்னா<br/>
கண்டல் அவர்பூங் கதுப்பினாய் இன்னாதே<br/>
கொண்ட விரதம் குறைவு.    14<br/>
<br/>
கொண்டான் வழியொழுகல் பெண்மகன் தந்தைக்குத்<br/>
தண்டான் வழியொழுகல் தன்கிளையஃது - அண்டாதே<br/>
வேல்வழி வெம்முனை வீடாது மன்னாடு<br/>
கோல்வழி வாழ்தல் குணம்.        15<br/>
<br/>
பிழைத்தல் பொறுத்தல் பெருமை சிறுமை<br/>
இழைத்ததீங்(கு) எண்ணி யிருத்தல் - இழைத்த<br/>
பகைகெட வாழ்வதும் பல்பொருளார் நல்லார்<br/>
நகைகெட வாழ்வதும் நன்று.      16<br/>
<br/>
கதநன்று சான்றாண்மை தீது கழிய<br/>
மதநன்று மாண்பில்லார் முன்னர் - விதநன்றால்<br/>
கோய்வாயிற் கீழுயிர்க்(கு)ஈ துற்றுக் குரைத்தெழுந்த<br/>
நாய்வாயுள் நல்ல தசை.     17<br/>
<br/>
நட்டாரை யாக்கிப் பகைபணித்து வைஎயிற்றுப்<br/>
பட்டார் அகல்அல்கு லார்படிந்து - ஓட்டித்<br/>
தொடங்கினார் இல்லகத்து அன்பில் துறவா<br/>
உடம்பினான் ஆய பயன்.         18<br/>
<br/>
பொய்யாமை பொன்பெறினும் கள்ளாமை மெல்லியலார்<br/>
வையாமை வார்குழலார் நச்சினும் - நையாமை<br/>
ஓர்த்துடம்பு பேருமென்று ஊனவாய் உண்ணானேல்<br/>
பேர்த்துடம்பு கோடல் அரிது.         19<br/>
<br/>
தேவறே கற்றவர் கல்லாதார் தேருங்கால்<br/>
பூதரே முன்பொருள் செய்யாதார் - ஆதரே<br/>
துன்பம் இலேம்பண்டு யாமே வனப்புடையேம்<br/>
என்பார் இருகால் எருது.        20<br/>
<br/>
கள்ளான்கு தென்றும் கழுமான் கரியாரை<br/>
நள்ளான் உயிரிங்க நாவாடான் - நள்ளானாய்<br/>
ஊன்மறுத்துக் கொள்ளானேல் ஊனுடம்(பு) எஞ்ஞான்றும்<br/>
தான்மறுத்துக் கொள்ளான் தளர்ந்து.           21<br/>
<br/>
பூவாது காய்க்கும் மரமுள நன்றறிவார்<br/>
மூவாது மூத்தவர் நூல்வல்லார் - தாவா<br/>
விதையாமை நாறுவ வித்துள மேதைக்கு<br/>
உரையாமை செல்லும் உணர்வு.             22<br/>
<br/>
பூத்தாலும் காயா மரமுள நன்றறிவார்<br/>
மூவாது மூவர்நூல் தேற்றதார் - பாத்திப்<br/>
புதைத்தாலும் நாறாத வித்துள பேதைக்கு<br/>
உரைத்தாலும் செல்லா(து) உணர்வு.      23<br/>
<br/>
வடி(வு)இளமை வாய்த்த வனப்பு வணங்காக்<br/>
குடிகுலமென்(று) ஐந்தும் குறித்து - முடியாத்<br/>
துளங்கா நிலைகாணார் தொக்(கு)ஈர் பசுவால்<br/>
இளங்கால் துறவா தவர்.      24<br/>
<br/>
கள்ளுண்டல் காணில் கணவன் பிரிந்துறைதல்<br/>
வெள்(கு)இல ளாய்ப்பிறர் இல்சேறல் - உள்ளிப்<br/>
பிறர்கருமம் ஆராய்தல் தீப்பெண் கிளைமைத்<br/>
துறமதுதீப் பெண்ணின் தொழில்.       25<br/>
<br/>
பெருங்குணத்தார்ச் சேர்மின் பிறன்பொருள்வெள வன்மின்<br/>
கருங்குணத்தார் கேண்மை கழிமின் - ஒருங்குணர்ந்து<br/>
தீச்சொல்லே காமின் வருங்காலன் திண்ணிதே<br/>
வாய்ச்சொல்லே யன்று வழக்கு.     26<br/>
<br/>
வான்குருவிக் கூ(டு)அரக்கு வால்உலண்டு கோல்தகுதல்<br/>
தேன்புரிந்து யார்க்கும் செயலாகா - தாம்புரீஇ<br/>
வல்லவர் வாய்ப்பன என்னார் ஒரோஒருவர்க்(கு)<br/>
ஒல்காதோர் ஒன்று படும்.       27<br/>
<br/>
அறன்நாட்டான் நன்னெறிக்கண் நிற்க அடங்காப்<br/>
புறன்நாட்டான் புன்னெறிப் போகாது - புறன்நட்டான்<br/>
கண்டெடுத்துக் கள்களவு சூது கருத்தினால்<br/>
பண்டெடுத்துக் காட்டும் பயின்று.          28<br/>
<br/>
ஆண்ஆக்கம் வேண்டாதான் ஆசான் அவற்(கு)இயைந்த<br/>
மாணாக்கன் அன்பான் வழிபடுவான் - மாணாக்கன்<br/>
கற்பனைத்தும் மூன்றுங் கடிந்தான் கடியாதான்<br/>
நிற்பனைத்தும் நெஞ்சிற்கோர் நோய்.         29<br/>
<br/>
நெய்தல் முகிழ்த்துணை யாம்குடுமி நேர்மயிரும்<br/>
உய்தல் ஒருதிங்கள் நாளாகும் - செய்தல்<br/>
துணங்குநூல் ஓதுதல் கேட்டல்மா ணாக்கர்<br/>
வணங்கி வலங்கொண்டு வந்து.       30<br/>
<br/>
ஒருவன் அறிவானும் எல்லாம் யாதொன்றும்<br/>
ஒருவன் அறியா தவனும் ஒருவன்<br/>
குணன்அடங்கக் குற்றமில் லானாம் ஒருவன்<br/>
கணன்அடங்கக் கற்றானும் இல்.       31<br/>
<br/>
உயிர்நோய்செய் யாமை உறுநோய் மறத்தல்<br/>
செயீர்நோய் பிறன்கண்செய் யாமை - செயிர்நோய்<br/>
விழைவு வெகுளி இவைவிடுவா னாயின்<br/>
இழிவன்(று) இனிது தவம்.        32<br/>
<br/>
வேட்பவன் பார்ப்பான் விளங்கிழைக்குக் கற்புடைமை<br/>
கேட்பவன் கேடில் பெரும்புலவன் - பாட்டவன்<br/>
சிந்தையான் ஆகும் சிறந்தது உலகினுள்<br/>
தந்தையான் ஆகும் நலம்.           33<br/>
<br/>
வைப்பானே வள்ளல் வழங்குவான் வாணிகன்<br/>
உய்ப்பானே ஆசான் உயர்கதிக்கு - உய்ப்பான்<br/>
உடம்பினார் வேலி ஒருப்படுத்(து)ஊன் ஆரத்<br/>
தொடங்கானேல் சேறல் துணிவு.           34<br/>
<br/>
வைததனால் ஆகும் வசைவணக்கம் நன்றாகச்<br/>
செய்ததனால் ஆகும் செழுங்குலமுன் - செய்த<br/>
பொருளினால் ஆகுமாம் போகம் நெகிழ்ந்த<br/>
அருளினால் ஆகும் அறம்.          35<br/>
<br/>
இல்இயலார் நல்லறமும் எனைத் துறவறமும்<br/>
நல்லியலின் நாடி உரைக்குங்கால் - நல்லியல்<br/>
தானத்தால் போதும் தவத்தால் சுவர்க்கமாம்<br/>
ஞானத்தால் வீடாக நாட்டு.            36<br/>
<br/>
மயிர்வனப்பும் கண்கவரும் மார்பின் வனப்பும்<br/>
உகிர்வனப்பும் காதின் வனப்பும் - செயிர்தீர்ந்த<br/>
பல்லின் வனப்பும் வனப்பல்ல நூற்கியைந்த<br/>
சொல்லின் வனப்பே வனப்பு.             37<br/>
<br/>
தொழீஇ அடஉண்ணார் தோழரில் துஞ்சார்<br/>
வழீஇய பிறர்பொருளை வெளவார் - கெழீஇக் <br/>
கலந்தபின் கீழ்காணார் காணாய் மடவாய்<br/>
புலந்தபின் போற்றார் புலை.      38<br/>
<br/>
பொய்யாமை நன்று பொருள்நன்று உயிர்நோவக்<br/>
கொல்லாமை நன்று கொழிக்குங்கால் - பல்லார்முன்<br/>
பேணாமை பேணும் தகைய சிறிதெனினும்<br/>
மாணாமை மாண்டார் மனம்.              39<br/>
<br/>
பண்டாரம் பல்கணக்குக் கண்காணி பாத்தில்லார்<br/>
உண்டார் அடிசிலே தோழரில் - கொண்டாரா<br/>
யாக்கைக்குத் தக்க அறிவில்லார்க் காப்படுப்பின்<br/>
காக்கைக்குக் காப்படுத்த சோறு.              40<br/>
<br/>
உடையிட்டார் புல்மேய்வார் ஓடுநீர் புக்கார்<br/>
படையிட்டார் பற்றேதும் இன்றி - நடையிட்டார்<br/>
இவ்வகை ஐவரையும் என்றும் அணுகாரே<br/>
செவ்வகைச் சேவகர் சென்று.          41<br/>
<br/>
பூவாதான் பூப்புப் புறங்கொடுத் தாள்இலிங்கி<br/>
ஓவாதான் கோலம் ஒருபொழுதும் - காவாதாள்<br/>
யார்யார் பிறர்மனையாள் உள்ளிட்டில் ஐவரையும்<br/>
சாரார் பகைபோல் சலித்து.           42<br/>
<br/>
வருவாய்க்குத் தக்க வழக்கறிந்து சுற்றம்<br/>
வெகுவாமை வீழ்ந்துவிருந் தோம்பித் - திருவாக்கும்<br/>
தெய்வதையும் எஞ்ஞான்றும் தேற்ற வழிபாடு<br/>
செய்வதே பெண்டிர் சிறப்பு.         43<br/>
<br/>
நாள்கூட்டம் மூர்த்தம் அவற்றோடு நன்றாம்அக்<br/>
கோள்கூட்டம் யோகம் குணன்உணர்ந்து - தோள்கூட்டல்<br/>
உற்றானும் அல்லானும் ஐந்தும் உணர்வானால்<br/>
பெற்றால்நாள் கொள்க பெரிது.         44<br/>
<br/>
பேண்அடக்கம் பேணாப் பெருந்தகைமை பீடுடைமை<br/>
நாண்ஒடுக்கம் என்றைந்தும் நண்ணின்றாப் - பூண்ஒடுக்கம்<br/>
பொன்வரைக்கோங் கேர்முலைப் பூந்திருவே யாயினும்<br/>
தன்வரைத் தாழ்த்தல் அரிது.           45<br/>
<br/>
வார்சான்ற கூந்தல் வரம்புயர வைகலும்<br/>
நீர்சான் றுயரவே நெல்லுயரும் - சீர்சான்ற<br/>
தாவாக் குடியுயரத் தாங்கருஞ்சீர்க் கோவுயரும்<br/>
ஓவா(து) உரைக்கும் உலகு.       46<br/>
<br/>
அழியாமை எத்துவமும் சார்ந்தாரை ஆக்கல்<br/>
பழியாமை பாத்தல்யார் மாட்டும் - ஒளியாமை<br/>
கன்றுசா வப்பால் கறவாமை செய்யாமை<br/>
மன்றுசார் வாசு மனை.            47<br/>
<br/>
நசைகொல்லார் நச்சியார்க்(கு) என்றும் கிளைஞர்<br/>
மிசைகொல்லார் வேளாண்மை கொல்லார் - இசைகொல்லார்<br/>
பொன்பெறும் பூஞ்சுணங்கின் மென்முலையாய் நன்குணர்ந்தார்<br/>
என்பெறினும் கொல்லார் இயைந்து.          48<br/>
<br/>
நீண்டநீர் காடு களர்நிவந்து விண்தோயும்<br/>
மாண்ட மலைமக்கள் உள்ளிட்டு - மாண்டவர்<br/>
ஆய்ந்தன ஐந்தும் அரணா உடையானை<br/>
வேந்தனா நாட்டல் விதி.          49<br/>
<br/>
பொச்சாப்புக் கேடு பொருட்செருக்குத் தான்கேடு<br/>
முற்றாமை கேடு முரண்கேடு - தெற்றத்<br/>
தொழில்மகன் தன்னோடு மாறாயின் என்றும்<br/>
உழுமகற்குக் கேடென்(று) உரை.        50<br/>
<br/>
கொல்லாமை நன்று கொலைதீ(து) எழுத்தினைக்<br/>
கல்லாமை தீது கதந்தீது - நல்லார்<br/>
மொழியாமை முன்னே முழுதுங் கிளைஞர்<br/>
பழியாமை பல்லார் பதி.            51<br/>
<br/>
உண்ணாமை நன்றவா நீக்கி விருந்துகண்மா(று)<br/>
எண்ணாமை நன்றிகழல் தீதெளியார் - எண்ணின்<br/>
அரியரா வார்பிறரிற் செல்லாரே உண்ணார்<br/>
பெரியரா வார்பிறர் கைத்து.            52<br/>
<br/>
மக்கட் பெறுதல் மடனுடைமை மாதுடைமை<br/>
ஒக்க உடனுறைதல் ஊண்அமைவு - தொக்க<br/>
அலவலை அல்லாமை பெண்மகளிர்க்(கு) ஐந்து<br/>
தலைமகனைத் தாழ்க்கு மருந்து.            53<br/>
<br/>
கொண்டான் கொழுநன் உடன்பிறந்தான் தன்மாமன்<br/>
வண்டார்பூந் தொங்கல் மகன்தந்தை - வண்தாராய் !<br/>
யாப்பார்பூங் கோதை அணிஇழையை நன்கியையக்<br/>
காப்பார் கருது மிடத்து.       54<br/>
<br/>
ஆம்பல்வாய் கண்மனம் வார்புருவம் என்றைந்தும்<br/>
தாம்பல்வா யோடி நிறைகாத்தல் - ஓம்பார்<br/>
நெடுங்கழைநீண் மூங்கில் எனஇகழ்ந்தார் ஆட்டும்<br/>
கொடுங்குழை போலக் கொளின்.       55<br/>
<br/>
பொன்பெறுங் கற்றான் பொருள்பெறும் நற்கவி<br/>
என்பெறும் வாதி இசைபெறும் - முன்பெறக்<br/>
கல்லார்கற் றாரினத்தார் அல்லார் பெறுபவே<br/>
நல்லார் இனத்து நகை.          56<br/>
<br/>
நல்ல வெளிப்படுத்துத் தீய மறந்தொழிந்து<br/>
ஒல்லை உயிர்க்(கு)ஊற்றம் கோலாகி - ஒல்லுமெனின்<br/>
மாயம் பிறர்பொருட்கண் மாற்றுக மானத்தான்<br/>
ஆயின் அழிதல் அறிவு.          57<br/>
<br/>
தன்நிலையும் தாழாத் தொழில்நிலையும் துப்பெதிர்ந்தார்<br/>
இல்நிலையும் ஈடில் இயல்நிலையும் - துன்னி<br/>
அளந்தறிந்து செய்வான் அரசமைச்சன் யாதும்<br/>
பிளந்தறியும் பேராற்ற லான்.      58<br/>
<br/>
பொருள்போகம் அஞ்சாமை பொன்றுங்கால் போந்த<br/>
அருள்போகா ஆரறம்என்(று) ஐந்தும் - இருள்தீரக்<br/>
கூறப் படுங்குணத்தான் கூர்வேல்வல் வேந்தனால்<br/>
தேறப் படுங்குணத்தி னான்.     59<br/>
<br/>
நன்புலத்து வையடக்கி நாளும்மா டோ போற்றிப்<br/>
புன்கலத்தைச் செய்(து) எருப் போற்றியபின் - இன்புலத்தின்<br/>
பண்கலப்பை என்றிலை பாற்படுப் பான்உழவோன்<br/>
நுண்கலப்பை நூலோது வார்.      60<br/>
<br/>
ஏலாமை நன்றீதல் தீதுபண்(பு) இல்லார்க்குச்<br/>
சாலாமை நன்றுநூல் சாயினும் - சாலாமை<br/>
நன்று தவநனி செய்தல்தீ(து) என்பாரை<br/>
இன்றுகா(று) யாம்கண் டிலம்.           61<br/>
<br/>
அரம்போல் கிளையடங்காய் பெண்வியக்கத் தொண்டு<br/>
மரம்போல் மகன்மாறாய் நின்று - கரம்போலக்<br/>
கள்ளநோய் காணும் அயல்ஐந்தும் ஆகுமேல்<br/>
உள்ளநோய் வேண்டா உயிர்க்கு.         62<br/>
<br/>
நீர்அறம் நன்று நிழல்நன்று தன்இல்லுள்<br/>
பார்அறம் நன்றுபாத்(து) உண்பானேல் - பேரறம்<br/>
நன்று தளிசாலை நாட்டல் பெரும்போகம்<br/>
ஒன்றுமாம் சால வுடன்.          63<br/>
<br/>
பிடிப்பிச்சை பின்னிறை ஐயங்கூழ் கூற்றோ(டு)<br/>
எடுத்திரந்த உப்(பு)இத் துணையோ(டு) - அடுத்துச்<br/>
சிறுபயம் என்னார் சிதவலிப்(பு) ஈவார்<br/>
பெறுபயன்பின் சாலப் பெரிது.      64<br/>
<br/>
வெந்தீங்காண் வெண்ணெய் மெழுகுநீர் சேர்மண்உப்(பு)<br/>
அந்த மகன்சார்ந்த தந்தையென்(று) - ஐந்தினுள்<br/>
ஒன்றுபோல் உள்நெகிழ்ந்து ஈயின் சிறிதெனினும்<br/>
குன்றுபோற் கூடும் பயன்.         65<br/>
<br/>
குளங்கொட்டுக் கோடு பதித்துவழி சீத்து<br/>
உளந்தொட்(டு) உழுவயல் ஆக்கி - வளந்தொட்டுப்<br/>
பாகு படுங்கிணற்றோ(டு) என்றிவ்ஐம் பாற்படுப்பான்<br/>
ஏகும் சுவர்க்கத்(து) இனிது.       66<br/>
<br/>
போர்த்தும் உரிந்திட்டும் பூசியும் நீட்டியும்<br/>
ஓர்த்(து) பால்மறைத்(து) உண்பான்மேய் - ஓர்த்த<br/>
அறமாம்மேல் சொல்பொறுக்க அன்றேல் கலிக்கண்<br/>
துறவறம்பொய் இல்லறமே வாய்.          67<br/>
<br/>
தான்பிறந்த இல்நினைந்து தன்னைக் கடைப்பிடித்துத்<br/>
தான்பிற ரால்கருதற் பாடுணர்ந்து - தான்பிறரால்<br/>
சாவ எனவாழான் சான்றேரால் பல்யாண்டும்<br/>
வாழ்க எனவாழ்தல் நன்று.             68<br/>
<br/>
நெடுக்கல் குறுக்கல் துறைநீர்நீ டாடல்<br/>
வடுத்தீர் பகல்வாய் உறையே - வடுத்தீரா<br/>
ஆகும்அந் நான்கொழிந்(து) ஐந்தடக்கு வானாநின்<br/>
வேகும்பம் வேண்டான் விடும்.          69<br/>
<br/>
கொன்றான் கொலையை உடன்பட்டான் கோடாது<br/>
கொன்றதனைக் கொண்டான் கொழுக்குங்கால் - கொன்றதனை<br/>
அட்டான் இடவுண்டான் ஐவரினும் ஆகுமெனக்<br/>
கட்டெறிந்த பாவம் கருது.            70<br/>
<br/>
சிறைக்கிடந்தார் செந்தார்க்கு நோற்பார் பலநாள்<br/>
உறைக்கிடந்தார் ஒன்றிடையிட்(டு) உண்பார் - பிறைக்கிடந்து<br/>
முற்றனைத்தும் உண்ணா தவர்க்கீந்தார் மன்னவராய்க்<br/>
கற்றனைத்தும் வாழ்வார் கலந்து.         71<br/>
<br/>
ஈன்றெடுத்தல் சூல்புறஞ் செய்தல் குழவியை<br/>
ஏன்றெடுத்தல் சூலேற்ற கன்னியை - ஆன்ற<br/>
அழிந்தானை இல்வைத்தல் பேரறமா ஆற்ற<br/>
மொழிந்தார் முதுநூலார் முன்பு.           72<br/>
<br/>
வலியிழந்தார் மூத்தார் வடக்கிருந்தார் நோயால்<br/>
நலி(பு)அழிந்தார் நாட்(டு)அறைபோய் நைந்தார் - மெலிவொழிய<br/>
இன்னவராம் என்னாராய் ஈந்த ஒருதுற்று<br/>
மன்னவராய்ச் செய்யும் மதித்து.           73<br/>
<br/>
கலங்காமைக் காத்தல் கருப்பஞ் சிதைந்தால்<br/>
இலங்காமை பேரறத்தால் ஈற்றம் - விலங்காமைக்<br/>
கோடல் குழவி மருந்து வெருட்டாமை<br/>
நாடின் அறம்பெருமை நாட்டு.       74<br/>
<br/>
சூலாமை சூலிற் படுந்துன்பம் ஈன்றபின்<br/>
ஏலாமை ஏற்றால் வளர்ப்பருமை - சால்பவை<br/>
வல்லாமை வாய்ப்ப அறிபவர் உண்ணாமை<br/>
கொல்லாமை நன்றால் கொழித்து.    75<br/>
<br/>
சிக்கர் சிதடர் சிதலைபோல் வாயுடையார்<br/>
துக்கர் துருநாமர் தூக்குங்கால் - தொக்க<br/>
வருநோய்கள் முன்னாளில் தீர்த்தாரே இந்நாள்<br/>
ஒருநோயும் இன்றிவாழ் வார்.             76<br/>
<br/>
பக்கம் படாமை ஒருவர்க்குப் பாடேற்றல்<br/>
தக்கம் படாமை தவமல்லாத் - தக்கார்<br/>
இழியினர்க்கே யானும் பசித்தார்க்(கு)ஊண் ஈதல்<br/>
கழிசினங் காத்தல் கடன்.        77<br/>
<br/>
புண்பட்டார் போற்றுவார் இல்லாதவர் போகுயிரார்<br/>
கண்கெட்டார் காலிரண்டும் இல்லாதார் -கண்கண்பட்(டு)<br/>
ஆழ்ந்து நெகிழ்ந்தவர்க்கு ஈந்தார் கடைபோக<br/>
வாழ்ந்து கழிவார் மகிழ்ந்து.    78<br/>
<br/>
பஞ்சப் பொழுதகத்தே பாத்துண்பான் காவாதான்<br/>
அஞ்சா(து) உடைபடையுள் போந்தெறிவான் - எஞ்சாதே<br/>
உண்பதுமுன் ஈவான் குழவி பலிகொடுப்பான்<br/>
எண்பதின் மேலும்வாழ் வாண்.        79<br/>
<br/>
வரைவில்லாப் பெண்வையார் மன்னைப்புற்(று) ஏறார்<br/>
புரையில்லார் நள்ளார்போர் வேந்தன் - வரைபோல்<br/>
கடுங்களிறு விட்டுழிச் செல்லார் வழங்கார்<br/>
கொடும்புலி கொட்கும் வழி.          80<br/>
<br/>
தக்கார் வழிகெடாது ஆகுந் தகாதவர்<br/>
உக்க வழியராய் ஒல்குவர் - தக்க<br/>
இனத்தினான் ஆகும் பழியும் புகழும்<br/>
மனத்தினான் ஆகும் மதி.             81<br/>
<br/>
கழிந்தவை தானிரங்கான் கைலாரா நச்சான்<br/>
இழிந்தவை இன்புறான் இல்லார் - மொழிந்தவை<br/>
மென்மொழியால் உள்நெகிழ்ந்து ஈவானேல் விண்ணோரால்<br/>
இன்மொழியால் ஏத்தப் படும்.       82<br/>
<br/>
காடுபோல் கட்கினிய இல்லம் பிறர்பொருள்<br/>
ஓடுபோல் தாரம் பிறந்ததாய் - ஊடுபோய்க்<br/>
கோத்தின்னா சொல்லானாய்க் கொல்லானேல் பல்லவர்<br/>
ஒத்தினால் என்ன குறை.           83<br/>
<br/>
தோல்கன்று காட்டிக் கறவார் கறந்தபால்<br/>
பாற்பட்டார் உண்ணார் பழிபாவம் - பாற்பட்டார்<br/>
ஏற்றவாது இன்புற்று வாழ்வன வீடழியக்<br/>
கூற்றுவப்பச் செய்யார் கொணர்ந்து.          84<br/>
<br/>
நகையொரு மந்திரம் நட்டார்க்கு வாரம்<br/>
பகையொரு பாட்டுரையென்(று) ஐந்தும் - தொகையொடு<br/>
மூத்தோர் இருந்துழி வேண்டார் முதுநூலுள்<br/>
யாத்தார் அறிந்தவர் ஆய்ந்து.        85<br/>
<br/>
சத்தமெய்ஞ் ஞானம் தருக்கம் சமயமே<br/>
வித்தகர் கண்டவீ(டு) உள்ளிட்டாங்(கு) - அத்தகத்து<br/>
அந்தஇவ் ஐந்தும் அறிவான் தலையாய<br/>
சிந்திப்பிற் சிட்டன் சிறந்து.        86<br/>
<br/>
கண்ணுங்கால் கண்ணும் கணிதமே யாழினோடு<br/>
எண்ணுங்கால் சாந்தே இலைநறுக்கிட்(டு) - எண்ணுதல்<br/>
இட்டஇவ் ஐந்தும் அறிவான் இடையாய<br/>
சிட்டனென்(று) எண்ணப் படும்.       87<br/>
<br/>
நாணிலன் நாய்நன்கு நள்ளாதான் நாய்பெரியார்ப்<br/>
பேணிலன் நாய்பிறர் சேவகன்நாய் - ஏணில்<br/>
பொருந்திய பூண்முலையார் சேரிகைத்(து) இல்லான்<br/>
பருத்தி பகர்வழி நாய்.          88<br/>
<br/>
நாண்எளிது பெண்மை நகையெளிது நட்டானேல்<br/>
ஏண்எளிது சேவக னேல்பெரியார் - பேண்எளிது<br/>
கொம்பு மறைக்கும் இடையாய் அளியன்மீ(து)<br/>
அம்பு பறத்தல் அரிது.              89<br/>
<br/>
இன்சொலான் ஆகும் கிளமை இயல்பில்லா<br/>
வன்சொல்லின் ஆகும் பகைமைமன் - மென்சொல்லின்<br/>
ஓய்வில்லா ஆரருளாம் அவ்வருள் நன்மனத்தான்<br/>
வீவில்லா விடாய் விடும்.            90<br/>
<br/>
தக்க(து) இளையான் தவம்செல்வன் ஊண்மறுத்தல்<br/>
தக்கது கற்புடை யாள்வனப்புத் - தக்க(து)<br/>
தழல்தண்என் தோளான் அறிவிலன் ஆயின்<br/>
நிழற்கண் முயிறாய் விடும்.          91<br/>
<br/>
பொய்யால் சுவர்க்கம்வா யால்நிர யம்பொருள்<br/>
மையார் மடந்தையால் வாழ்வினிது - மெய்யென்றால்<br/>
மைத்தக நீண்ட மலர்க்கண்ணாய் தீதன்றால்<br/>
எத்தவ மானும் படல்.            92<br/>
<br/>
புல்லறத்தின் நன்று மனைவாழ்க்கை போற்றுடைத்தே<br/>
நல்லறத்தா ரோடு நடக்கலாம் - நல்லறத்தார்க்(கு)<br/>
அட்டிட்டுண் டாற்றவாழ்ந் தார்களே இம்மையில்<br/>
அட்டிட்டுண் டாற்றவாழ் வார்.           93<br/>
<br/>
ஈவது நன்றுதீ(து) ஈயாமை நல்லவர்<br/>
மேவது நன்றுமே வாதாரோ(டு) - ஓவாது<br/>
கேட்டுத் தலைநிற்க கேடில் உயர்கதிக்கே<br/>
ஓட்டுத் தவநிற்கும் ஊர்ந்து.           94<br/>
<br/>
உண்இடத்தும் ஒன்னார் மெலிவிடத்தும் மந்திரங்கொண்(டு)<br/>
எண்இடத்தும் செல்லாமை தான்தலையே - எண்ணி<br/>
உரைப்பூசல் கோறல் உயர்தவமேல் கங்கைக்<br/>
கரைப்பூசை போற்றக் கடை.           95<br/>
<br/>
பத்தினி சேவகன் பொத்தில் கடுந்தவசி<br/>
பொத்தில் பொருள்திறத்துச் செவ்வியான் - பொத்தின்று<br/>
வைத்தார் அதுவழக்குஞ் சான்றவர் தம்செம்மை<br/>
செத்தால் அறிக சிறந்து.      96<br/>
<br/>
வழிப்படரல் வாயல் வருந்தாமை வாய்மை<br/>
குறிப்படரல் தீக்சொற்க ளோடு - மொழிப்பட்ட<br/>
காய்ந்து விடுதல் களைந்(து)உயக் கற்றவர்<br/>
ஆய்ந்து விடுதல் அறம்.          97<br/>
<br/>
பாயிரம்<br/>
மல்லிவர் மாக்காயன் மாணாக்கன் மாநிலத்துப்<br/>
பல்லவர் நோய்நீக்கும் பாங்கினால் - கல்லா<br/>
மறுபஞ்சம் தீர்மழைக்கை மாக்காரி யாசான்<br/>
சிறுபஞ்ச மூலம்செய் தான்.             98<br/>
<br/>
சிறுபஞ்சமூலம் முற்றிற்று<br/>
--------------------------<br/>
</body></html><!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>kAr nArpathu,  ElAthi &amp; ciru panja mUlam (in tamil script, unicode format)</title>
</head>
<body>
<body bgcolor="white" text="#800000">
</body>
<center><img src="pmdr0.gif"/></center>
<hr noshade="" width="50%"/><br/>
<center><h2>patinenkiizkannakku noolkaL -III<br/>
kAr nArpathu (madurai kaNNangkUthanAr)<br/>
ElAthi (kaNimEthaiyAr)<br/>
ciru panja mUlam (kAriyAcAn)<br/>
(in tamil script, unicode/UTF-8 format)<p>
பதினெண் கீழ்க்கணக்கு நூல்கள் -III<br/>
கார் நாற்பது (ஆசிரியர் மதுரைக் கண்ணங்கூத்தனார்)<br/>
ஏலாதி -80  (ஆசிரியர் கணிமேதையார்)<br/>
சிறு பஞ்ச மூலம் -100 (ஆசிரியர்   காரியாசான்)<br/><p>
</p></p></h2></center>
<hr noshade="" width="50%"/><br/>
<hr noshade=""/>
Etext Preparation (input, proof-reading, webpage) : K. Kalyanasundaram<br/>
<br/>
This webpage presents the Etxt in Tamil script but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">kalyan@geocities.com</a><br/>
<br/>
C: Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr noshade=""/> <center>
<h2> கார் நாற்பது<br/>
மதுரைக் கண்ணங்கூத்தனார் அருளியது<br/>
</h2></center>
(பாட வேற்றுமைகள் @ % &amp; குறிகள் கொண்டு காட்டப்பட்டுள்ளது )
<br/>
<br/>
தோழி தலைமகட்குப் பருவங்காட்டி வற்புறுத்தது<br/>
<br/>
பொருகடல் வண்ணன் புனைமார்பிற் றார்போல்<br/>
திருவில் விலங்கூன்றித் தீம்பொழல் தாழ@<br/>
வருதும் எனமொழிந்தார் வாரார்கொல் வானங்<br/>
கருவிருந் தாலிக்கும் போழ்து%            1<br/>
@  தீம்பொழல் வீழ       ஃ  பொழுது<br/>
<br/>
இதுவுமது<br/>
கடுங்கதிர் நல்கூரக் கார்செல்வ மெய்த<br/>
நெடுங்காடு நேர்சினை யீனக் கொடுங்குழாய்@<br/>
இன்னே வருவர் நமரென் றெழில்வானம்<br/>
மின்னு மவர்தூ துரைத்து.        2<br/>
@  கொடுங்குழை<br/>
<br/>
பருவங் கண்டழிந்த தலைமகள் ஆற்றல்வேண்டித் தோழி<br/>
தனது ஆற்றாமை தோன்ற வுரைத்தது<br/>
வரிநிறப் பாதிரி வாட வளிபோழ்ந்<br/>
தயிர்மணற் றண்புறவி னாலி - புரள<br/>
உருமிடி வான மிழிய வெழுமே@<br/>
நெருந லொருத்தி திறத்து.         3<br/>
@ இழித்தெழுங் தோங்கும்<br/>
<br/>
தோழி பருவங்காட்டித் தலைமகளை வற்புறுத்தது<br/>
ஆடு மகளிரின் மஞ்ஞை யணிகொளக்<br/>
காடுங் கடுக்கை கவின்பெறப்@ பூத்தன<br/>
பாடுவண் டூதும் பருவம் பணைத்தோளி<br/>
வாடம பசலை மருந்து.            4<br/>
@ கவின்கொள்<br/>
<br/>
இதுவுமது<br/>
இகழுநர் சொல்லஞ்சிச் சென்றார் வருதல்<br/>
பகழிபோ லுண்கண்ணாய் பொய்யன்மை யீண்டைப்<br/>
பவழஞ் சிதறி யவைபோலக் கோபந்<br/>
தவழுந் தகைய புறவு.        5<br/>
<br/>
இதுவுமது<br/>
தொடியிட வாற்றா தொலைந்ததோ ணோக்கி<br/>
வடுவிடைப் போழ்ந்தகன்ற கண்ணாய் வருந்தல்<br/>
கடிதிடி வான முரறு நெடுவிடைச்@<br/>
சென்றாரை நீடன்மி னென்று.          6<br/>
@நெறியிடை<br/>
<br/>
இதுவுமது<br/>
நச்சியார்க் கீதலு நண்ணார்த் தெறுதலுந்<br/>
தற்செய்வான் சென்றார்த் தரூஉந் தளரியலாய்<br/>
பொச்சாப் பிலாத புகழ்வேள்வித் தீப்போல<br/>
எச்சாரு மின்னு மழை.           7<br/>
<br/>
இதுவுமது<br/>
மண்ணியன் ஞாலத்து மன்னும் புகழ்வேண்டிப்<br/>
பெண்ணிய னல்லாய் பிரிந்தார் வால்கூறும்<br/>
கண்ணிய லஞ்சனங் தோய்ந்தபோற் காயாவும்<br/>
நுண்ணுரும் பூழ்த்த புறவு.       8<br/>
<br/>
உருவினை கண்மலர்போற் பூத்தன கார்க்கோற்<br/>
றெரிவனப் புற்றன தோன்றி - வரிவளை<br/>
முன்கை யிறப்பத் துறந்தார் வரல்கூறும்<br/>
இன்சொற் பலவு முரைத்து.       9<br/>
<br/>
இதுவுமது<br/>
வானேறு வானத் துரற வயமுரண்<br/>
ஆனேற் றொருத்த லதனோ டெதிர்செறுப்பக்<br/>
கான்யாற் றொலியிற் கடுமான்றே ரென்றோழி<br/>
மேனி தளிர்ப்ப வரும்.        10<br/>
<br/>
இதுவுமது<br/>
புணர்தரு செல்வந் தருபாக்குச் சென்றார்<br/>
வணரொலி யைம்பாலாய் வல்வருதல் கூறும்<br/>
அணர்த்தெழு பாம்பின் றலைபோற் புணர்கோடல்<br/>
பூங்குலை யீன்ற புறவு.            11<br/>
<br/>
இதுவுமது<br/>
மையெழி லுண்கண் மயிலன்ன சாயலாய்<br/>
ஐயந்தீர் காட்சி யவர்வருதல் திண்ணிதாம்@<br/>
நெய்யணி குஞ்சரம் போல விருங்கொண்மூ<br/>
வைகலு மேரும் வலம்.            12<br/>
@ திண்ணிதால்<br/>
<br/>
இதுவுமது<br/>
ஏந்தெழி லல்குலா யேமார்ந்த@ காதலர்<br/>
கூந்தல வனப்பிற் பெயறாழ - வேந்தர்<br/>
களிறெறி வாளரவம் போலக்கண் வெளவி<br/>
ஒளிறுபு மின்னு மழை.         13<br/>
@ ஏமாந்த <br/>
<br/>
இதுவுமது<br/>
செல்வந் தரவேண்டிச் சென்றநங் காதலர்<br/>
வல்லே வருத றெளிந்தாம் வயங்கிழாய்<br/>
முல்லை யிலங்கெயி றீன நறுந்தண்கார்<br/>
மெல்ல வினிய நகும்.            14<br/>
<br/>
இதுவுமது<br/>
திருந்திழாய் காதலர் தீர்குவ ரல்லர்<br/>
குருந்தின் குவியிண ருள்ளுறை யாகத்<br/>
திருந்தி னிளிவண்டு பாட விருந்தும்பி<br/>
இன்குழ லூதும் பொழுது.        15<br/>
<br/>
இதுவுமது<br/>
கருங்குயில் கையற மாமயி லாலப்<br/>
பெருங்கலி வான முரறும் - பெருந்தோள்<br/>
செயலை@ யிளந்தளி ரன்னநின் மேனிப்<br/>
பசலை பழங்கூண் கொள்.          16<br/>
@ அசோகினிளந்தளிர்<br/>
<br/>
இதுவுமது<br/>
அறைக்க லிறுவரைமேற் பாம்பு சவட்டிப்<br/>
பறைக்குர லேறோடு பெளவம் பருகி<br/>
உறைத்திருள் கூர்ந்தன்று வானம் பிறைத்தகை<br/>
கொண்டன்று பேதை நுதல்.       17<br/>
<br/>
இதுவுமது<br/>
கல்பயில் கானங் கடந்தார் வரவாங்கே<br/>
நல்லிசை யேறொடு வான நடுநிற்பச்<br/>
செல்வர் மனம்போற் கவினீன்ற நல்கூர்ந்தார்<br/>
மேனிபோற் புல்லென்ற காடு.       18<br/>
<br/>
வினைமுற்றிய தலைமகள் பாகற்குச் சொல்லியது<br/>
நாஞ்சில் வலவ னிறம்போலப் பூஞ்சினைச்<br/>
செங்கான் மராஅந் தகைந்தன - பைங்கோற்<br/>
றொடிபொலி முன்கையாள் தோடுணையா வேண்டி<br/>
நெடுவிடைச் சென்றதென் னெஞ்சு.          19<br/>
<br/>
இதுவுமது<br/>
வீறுசால் வேந்தன் வினையு முடிந்தன<br/>
ஆறும் பதமினிய வாயின - |ஏறோ<br/>
டருமணி நாக மனுங்கச் செருமன்னர்<br/>
சேனைபோற் செல்லு மழை.            20<br/>
<br/>
இதுவுமது<br/>
பொறிமாண் புனைதிண்டேர் போந்த வழியே<br/>
சிறுமுல்லைப் போதெல்லாஞ் செவ்வி - நறுநுதற்<br/>
செல்வ மழைந்தடங்கட் சின்மொழிப் பேதைவாய்<br/>
முள்ளெயி றேய்ப்ப வடிந்து.           21<br/>
<br/>
இதுவுமது<br/>
இளையரு மீர்ங்கட் டயர வுளையணிந்து<br/>
புல்லுண் கலிமாவும் பூட்டிய - நல்லார்<br/>
இளநலம் போலக் கவினி வளமுடையார்<br/>
ஆக்கம்போற் பூத்தன காடு.            22<br/>
<br/>
தோழி தலைமகட்குப் பருவங்காட்டி வற்புறுத்தது<br/>
கண்டிரண் முத்தங் கடுப்பப் புறவெல்லாந்<br/>
தண்டுளி யாலி புரளப் புயல்கான்று<br/>
கொண்டெழில் வானமுங் கொண்டன் றெவன் கொலோ<br/>
ஒண்டொடி யூடுநிலை.      23<br/>
<br/>
வினைமுற்றிய தலைமகள் நெஞ்சொடு சொல்லியது<br/>
எல்லா வினையுங் கிடப்ப வெழுநெஞ்சே<br/>
கல்லோங்கு கானங் களிற்றின் மதநாறும்<br/>
பல்லிருங் கூந்தல் பணிநோனாள் கார்வானம்<br/>
மெல்லவுந்@ தோன்றும்% பெயல்.              24<br/>
@  எல்லியும்    ஃ  செயல்<br/>
<br/>
பருவங்கண்டழிந்த தலைமகள் ஆற்றல்வேண்டித் தோழி<br/>
தனது ஆற்றாமை தோன்ற வுரைத்தது<br/>
கருங்கால் வரகின் பொரிப்போ லரும்புவிழ்ந்<br/>
தீர்ந்தண் புறவிற் றெறுழிவீ மலர்ந்தன<br/>
சேர்ந்தன செய்குறி வாரா ரவரென்று<br/>
கூர்ந்த பசலை யவட்கு.      25<br/>
<br/>
தோழி தலைமகட்குப் பருவங்காட்டி வற்புறுத்தது<br/>
நலமிகு கார்த்திகை நாட்டவ ரிட்ட<br/>
தலைநாள் விளக்கிற் றகையுடைய வாகிப்<br/>
புலமெலாம் பூத்தன தோன்றி சிலமொழி@<br/>
தூதொடு வந்த மழை.         26<br/>
@  தோன்றிசின் மென்மொழி<br/>
<br/>
ஊடுதலாற் பசலைமிகும் எனத் தோழி தலைமகட்குக் கூற<br/>
வற்புறுத்தது<br/>
முருகியம்போல் வான முழங்கி யிரங்கக்<br/>
குருகிலை பூத்தன கானம் - பிரிவெண்ணி<br/>
உள்ளா தகன்றாரென் றூடியாம் பாராட்டப்@<br/>
பள்ளியுட் பாயும் பசப்பு.              27<br/>
@  பாராட்டில்<br/>
<br/>
வினைமுற்றிய தலைமகள் நெஞ்சொடு சொல்லியது<br/>
இமிழிசை வானம் முழங்கக் குமிழின்பூப்@<br/>
பொன்செய் குழையிற் றுணர் தூங்கத் தண்பதஞ்<br/>
செவ்வி யுடைய சுரநெஞ்சே காதலியூர்<br/>
கவ்வை யழுங்கச் செலற்கு.       28<br/>
@ குமிழிணைப்பூ &amp; குமிழிணர்ப்பூ<br/>
<br/>
இதுவுமது<br/>
பொங்கரு ஞாங்கர் மலர்ந்தன தங்காத்<br/>
தகைவண்டு பாண்முரலுங் கானம் - பகைகொண்ட<br/>
லெவ்வெத் திசைகளும் வந்தன்று சேறுநாஞ்<br/>
செவ்வி யுடைய கரம்.       29<br/>
<br/>
இதுவுமது<br/>
வரைமல்க வானஞ் சிறப்ப வுறைபோழ்ந்<br/>
திருநிலந் தீம்பெய றாழ - விரைநாற@<br/>
ஊதை யுளரு நறுந்தண்கா பேதை<br/>
பெருமட நம்மாட் டுரைத்து.          30<br/>
@ திரைநாற<br/>
<br/>
வினைமுற்றிய தலைமகள் பாகற்குச் சொல்லியது<br/>
கார்ச்சே ணிகந்த கரைமருங்கி னீர்ச்சேர்ந்<br/>
தெருமை யெழிலே றெறிபவர் சூடிச்<br/>
செருமிகு மள்ளரிற் செம்மாக்குஞ் செவ்வி<br/>
திருநுதற் கியாஞ்செய் குறி.         31<br/>
<br/>
இதுவுமது<br/>
கடாஅவுக பாகதேர் காரோடக் கண்டே<br/>
கெடாஅப் புகழ்வேட்கைச் செல்வர் மனம்போற்<br/>
பாடஅ மகிழ்வண்டு பாண்முரலுங் கானம்<br/>
பிடாஅப் பெருந்தகை நற்கு.           32<br/>
<br/>
இதுவுமது<br/>
கடனீர் முகந்த கமஞ்சூ லெழிலி<br/>
குடமலை யாகத்துக் கொள்ளப் பிறைக்கும்@<br/>
இடமென வாங்கே குறிசெய்தேம் பேதை<br/>
மடமொழி யெவ்வங் கெட.        33<br/>
@ கொள்ளப் பிறக்கும்<br/>
<br/>
பருவங் கண்டழிந்த தலைமகள் ஆற்றல்வேண்டித் <br/>
தோழி தனது ஆற்றாமை தோன்ற வுரைத்தது<br/>
விரிதிரை வெள்ளம் வெறுப்பப் பருகிப்<br/>
பெருவிறல் வானம் பெருவரை சேருங்<br/>
கருவணி காலங் குறித்தார் திருவணித்த<br/>
ஒண்ணுதல் மாதர் திறத்து.          34<br/>
<br/>
இதுவுமது<br/>
சென்றநங்@ காதலர் சேணிகந்தா ரென்றெண்ணி<br/>
ஒன்றிய நோயோ டிடும்பை பலகூர<br/>
வென்றி முரசி னிரங்கி யெழில்வானம்<br/>
நின்று மிரங்கு மிவட்கு.        35<br/>
<br/>
வினைமுற்றி மீளுந் தலைமகள் பாகற்குச் சொல்லியது<br/>
சிரல்வாய் வனப்பின வாகி நிரலொப்ப<br/>
ஈர்ந்தண் தளவந் தகைந்தன - சீர்த்தக்க<br/>
செல்வ மழைமதர்க்கட் சின்மொழிப் பேதையூர்<br/>
நல்விருந் தாக நமக்கு.     36<br/>
<br/>
தோழி பருவங்காட்டித் தலைமகளை வற்புறுத்தது<br/>
கருங்கடல் மேய்ந்த கமஞ்சூ லெழிலி<br/>
இருங்க லிறுவரை யேறி யியுர்க்கும்<br/>
பெரும்பதக் காலையும் வாரார்கொல் வேந்தன்<br/>
அருந்தொழில் வாய்த்த நமர்.        37<br/>
<br/>
தலைவர் பொய்த்தாரெனக் கூறித் தோழி தலைவியை<br/>
ஆற்றுவித்தது<br/>
புகர்முகம் பூழிப்@ புரள வுயர்நிலைய%<br/>
வெஞ்சின் வேழம் பிடியோ டிசைந்தாடுந்&amp;<br/>
தண்பதக் காலையும் வாரா ரெவன்கொலோ<br/>
ஒண்டொடி யூடு நிலை.               38<br/>
@  பூமி புரள     ஃ உயர்நிலை     &amp;  இணைதாழ<br/>
<br/>
இதுவுமது<br/>
அலவன்க ணேய்ப்ப வரும்பீன் றவிழ்ந்த<br/>
கருங்குர@ னொச்சிப் பசுந்தழை சூடி<br/>
இரும்புன மேர்க்கடி கொண்டார் பெருங்கெளவை<br/>
ஆகின்று நம்மூ ரவர்க்கு.       39<br/>
@  கருங்கதிர்<br/>
<br/>
பருவம் வந்தமையால் தலைவர் வருதல் ஒருதலையெனக் கூறித்<br/>
தோழி தலைமகளை ஆற்றுவித்தது<br/>
வந்தன செய்குறி வாரா ரவரென்று<br/>
நொந்த வொருத்திக்கு நோய்தீர் மருந்தாகி<br/>
இந்தின் கருவண்ணங்@ கொண்டன் றெழில்வானம்<br/>
நந்துமென் பேதை நுதல்.            40<br/>
@ களிவண்ணம் கொண்டது<br/>
<br/>
கார் நாற்பது முற்றிற்று<br/>
<hr/>
<center>
<h2> ஏலாதி<br/>
ஆசிரியர் கணிமேதையார்<br/>
</h2></center>
<br/>
சிறப்புப் பாயிரம்<br/>
<br/>
இல்லறநூல்ஏற்ற துறவறநூல் ஏயுங்கால்<br/>
சொல்லறநூல் சோர்வின்றித் தொக்குரைத்து - நல்ல<br/>
அணிமேதை யாய்நல்ல வீட்டு நெறியும்<br/>
கணிமேதை செய்தான் கலந்து.<br/>
<br/>
கடவுள் வணக்கம்<br/>
<br/>
அறுநால்வ ராய்புகழ்ச் சேவடி யாற்றப்<br/>
பெறுநால்வர் பேணி வழங்கிப் - பெறுநால்<br/>
மறைபுரிந்து வாழுமேல் மண்ணொழிந்து விண்ணோர்க்(கு)<br/>
இறைபுரிந்து வாழ்தல் இயல்பு.        <br/>
<br/>
<br/>
சென்ற புகழ்செல்வம் மீக்கூற்றம் சேவகம்<br/>
நின்ற நிலைகல்வி வள்ளன்மை - என்றும்<br/>
வழிவந்தார் பூங்கோதாய் ஆறும் மறையின்<br/>
வழிவந்தார் கண்ணே வனப்பு.           1<br/>
<br/>
கொலையுரியான் கொல்லான் புலால் மயங்கான் கூர்த்த<br/>
அலைபுரியான் வஞ்சியான் யாதும் - நிலைதிரியான்<br/>
மண்ணவர்க்கும் அன்றி மதுமலிபூங் கோதாய்<br/>
விண்ணவர்க்கும் மேலாய் விடும்.          2<br/>
<br/>
தவம் எளிது தானம் அரிதுக் கார்க்கேல்<br/>
அவம் அரி(து) ஆதல் எளிதால் - அவமிலா<br/>
இன்பம் பிறழின் இயைஎளிது மற்றதன்<br/>
துன்பம் துடைத்தல் அரிது.           3<br/>
<br/>
இடர்த்தீர்த்தல் எள்ளாமை கீழினஞ்சே ராமை<br/>
படர்தீர்த்தல் யார்க்கும் பழிப்பின் - நடைதீர்த்தல்<br/>
கண்டவர் காமுறுஞ் சொல்காணின் கல்வியின்கண்<br/>
விண்டவர்நூல் வேண்டா விடும்.         4<br/>
<br/>
தனக்கென்றும் ஓர்பாங்கன் பொய்யான்மெய் யாக்கும்<br/>
எனக்கென்(று) இயையான்யா தொன்றும் - புனர்க்கொன்றை<br/>
போலும் இழையார்சொல் தேறான் களியானேல்<br/>
சாலும் பிறநூலின் சார்பு.            5<br/>
<br/>
நிறையுடைமை நீர்மை யுடைமை கொடையே<br/>
பொறையுடைமை பொய்ம்மை புலாற்கண் - மறையுடைமை<br/>
வேயன்ன தோளாய் இவையுடையான் பல்லுயிர்க்கும்<br/>
தாயன்னன் என்னத் தகும்.           6<br/>
<br/>
இன்சொல் அளாவல் இடம்இனிதூண் யாவர்க்கும்<br/>
வன்சொல் களைந்து வகுப்பானேல் - மென்சொல்<br/>
முருந்தேய்க்கும் முட்போல் எயிற்றினாய் நாளும்<br/>
விருந்தேற்பர் விண்ணோர் விரைந்து.            7<br/>
<br/>
உடன்படான் கொல்லான் உடன்றார்நோய் தீர்ந்து<br/>
மடம்படான் மாண்டார்நூல் மாண்ட - இடம்பட<br/>
நோக்கும்வாய் நோக்கி நுழைவானேல் மற்றவனை<br/>
ஆக்குமவர் ஆக்கும் அணைந்து.         8<br/>
<br/>
கற்றாரைக் கற்ற துணையார் எனமதியார்<br/>
உற்றாரை அன்னணம் ஓராமல் - அற்றார்கட்(கு)<br/>
உண்டி உறையுள் உடுக்கை இவைஈந்தார்<br/>
பண்டிதராய் வாழ்வார் பயின்று.        9<br/>
<br/>
செங்கோலான் கீழ்க்குடிகள் செல்வமும் சீரிலா<br/>
வெங்கோலான் கீழ்க்குடிகள் வீந்துகவும் - வெங்கோல்<br/>
அமைச்சர் தொழிலும் அறியலம்ஒன்(று) ஆற்ற<br/>
எனைத்தும் அறியாமை யான்.          10<br/>
<br/>
அவாஅறுக்கல் உற்றான் தளரான்அவ் ஐந்தின்<br/>
அவாஅறுப்பின் ஆற்ற அமையும் - அவாஅறான்<br/>
ஆகும் அவனாயின் ஐங்களிற்றின் ஆட்டுண்டு<br/>
போகும் புழையுள் புலந்து.              11<br/>
<br/>
கொலைக்களம் வார்குத்துச் சூதாடும் எல்லை<br/>
அலைக்களம் போர்யானை ஆக்கும் - நிலைக்களம்<br/>
முச்சா ரிகைஒதுங்கும் ஓரிடத்தும் இன்னவை<br/>
நச்சாமை நோக்காமை நன்று.         12<br/>
<br/>
விளையாமை உண்ணாமை ஆடாமை ஆற்ற<br/>
உளையாமை உட்குடைத்தா வென்று - களையாமை<br/>
நூற்பட்டார் பூங்கோதாய் நோக்கின் இவையாறும்<br/>
பாற்பட்டார் கொண்டொழும் பண்பு.          13<br/>
<br/>
பொய்யான் புலாலொடு கட்போக்கித் தீயன<br/>
செய்யான் சிறியார் இனஞ்சேரான் - வையான்<br/>
கயலியல்உண் கண்ணாய்! கருதுங்கால் என்றும்<br/>
அயல அயலவாம் நூல்.         14<br/>
<br/>
கண்போல்வார்க் காயாமை கற்றார் இனஞ்சேர்தல்<br/>
பண்போல் கிளவியார்ப் பற்றாமை - பண்போலும்<br/>
சொல்லார்க்(கு) அருமறைசோ ராமை சிறிதெனினும்<br/>
இல்லார்க்(கு) இடர்தீர்த்தல் நன்று.          15<br/>
<br/>
துறந்தார்கண் துன்னித் துறவார்(கு) இடுதல்<br/>
இறந்தார்க்கு இனிய இசைத்தல் - இறந்தார்<br/>
மறுதலை சுற்றம் மதித்தோம்பு வானேல்<br/>
இறுதலில் வாழ்வே இனிது.                16<br/>
<br/>
குடியோம்பல் வன்கண்மை நூல்வன்மை கூடம்<br/>
மடியோம்பும் ஆற்றல் உடைமை - முடியோம்பி<br/>
நாற்றம் சுவைகேள்வி நல்லார் இனஞ்சேர்தல்<br/>
தேற்றானேல் தேறும் அமைச்சு.           17<br/>
<br/>
போகம் பொருள்கேடு மான்வேட்டம் பொல்லாக்கள்<br/>
சோகம் படுஞ்சூதே சொல்வன்மை - சோகக்<br/>
கடுங்கதத்துத் தண்டம் அடங்காமை காப்பின்<br/>
அடுங்கதமில் ஏனை அரசு.         18<br/>
<br/>
கொல்லான் கொலைபுரியான் பொய்யான் பிறர்மனைமேல்<br/>
செல்லான் சிறியார் இனஞ்சேரான் - சொல்லும்<br/>
மறையின் செவியிலன் தீச்சொற்கண் மூங்கை<br/>
இறையில் பெரியாற்கு இவை.          19<br/>
<br/>
மின்னேர் இடையார்சொல் தேறான் விழைவோரான்<br/>
கொன்னே வெகுளான் கொலைபுரியான் - பொன்னே<br/>
உறுப்பறுத் தன்ன கொடையுவப்பான் தன்னின்<br/>
வெறுப்பறுத்தான் விண்ணகத்தும் இல்.          20<br/>
<br/>
இளமை கழியும் பிணிமூப்(பு) இயையும்<br/>
வளமை வலிஇவை வாடும் - உளநாளால்<br/>
பாடே புரியாது பால்போலும் சொல்லினாய்<br/>
வீடே புரிதல் வீதி!               21<br/>
<br/>
வாள்அஞ்சான் வன்கண்மை அஞ்சான் வனப்பஞ்சான்<br/>
ஆள்அஞ்சான் ஆம்பொருள் தானஞ்சான் - நாள்எஞ்சாக்<br/>
காலன் வரஒழிதல் காணின்வீ டெய்திய<br/>
பாவின்நூல் எய்தப் படும்.          22<br/>
<br/>
குணநோக்கான் கூழ்நோக்கான் கோலமும் நோக்கான்<br/>
மணநோக்கான் மங்கலமும் நோக்கான் - கணநோக்கான்<br/>
கால்காப்பு வேண்டான் பெரியார்நூல் காலற்கு<br/>
வாய்காப்புக் கோடல் வனப்பு.        23<br/>
<br/>
பிணிபுறப்பு மூப்போடு சாக்காடு துன்பம்<br/>
தணிவில் நிரப்பிவை தாழா - அணியின்<br/>
அரங்கின்மேல் ஆடுநர்போல் ஆகாமல் நன்றாம்<br/>
நிரம்புமேல் வீட்டு நெறி.       24<br/>
<br/>
பாடகஞ் சாராமை பாத்திலார் தாம்விழையும்<br/>
நாடகஞ் சாராமை நாடுங்கால் - நாடகம்<br/>
சேர்ந்தால் பகைபழி தீச்சொல்லே சாக்காடே<br/>
தீர்ந்தால்போல் தீரா வரும்.           25<br/>
<br/>
மாண்டமைந்(து)ஆ ராய்ந்த மதிவனப்பே வன்கண்மை<br/>
ஆண்டமைந்த கல்வியே சொல்லாற்றல் - பூண்டமைந்த<br/>
காலம் அறிதல் கருதுங்கால் தூதுவர்க்கு<br/>
ஞாலம் அறிந்த புகழ்.               26<br/>
<br/>
அஃகுநீ செய்யல் எனஅறிந்(து) ஆராய்ந்தும்<br/>
வெஃகல் வெகுடலே தீக்காட்சி - வெஃகுமான்<br/>
கள்ளத்த அல்ல கருதின் இவைமூன்றும்<br/>
உள்ளத்த ஆக உரை.             27<br/>
<br/>
மையேர் தடங்கண் மயிலன்னாய் சாயலே<br/>
மெய்யே உணர்ந்தார் மிகஉரைப்பர் - பொய்யே<br/>
குறளை கடுஞ்சொல் பயனிலசொல் நான்கும்<br/>
மறலையின் வாயினவாம் மற்று.        28<br/>
<br/>
நிலையளவின் நின்ற நெடியவர்தாம் நேரா<br/>
கொலைகளவு காமத்தீ வாழ்க்கை - அலையளவி<br/>
மையெனநீள் கண்ணாய்! மறுதலைய இம்மூன்றும்<br/>
மெய்யள வாக விதி.        29<br/>
<br/>
மாண்டவர் மாண்ட அறிவினால் மக்களைப்<br/>
பூண்டவர்ப் போற்றிப் புரக்குங்கால் - பூண்ட<br/>
ஓளரதனே கேத்திரசன் காணீனன் கூடன்<br/>
கிரிதன்பென கற்பவன் பேர்.        30<br/>
<br/>
மத்த மயிலன்ன சாயலாய் மன்னிய சீர்த்<br/>
தத்தன் சகோடன் கருத்திரமன் புத்திரி<br/>
புத்ரனப வித்தனோடு பொய்யில் உருகிருதன்<br/>
இத்திறத்த எஞ்சினோர் பேர்.             31<br/>
<br/>
உரையான் குலன்குடிமை ஊனம் பிறரை<br/>
உரையான் பொருளொடுவாழ்(வு) ஆயு - உரையானாய்ப்<br/>
பூவாதி வண்டுதேர்ந்து உண்குழலாய் ஈத்துண்பான்<br/>
தேவாதி தேவனாய்த் தேறு.       32<br/>
<br/>
பொய்யுரையான் வையான் புறங்கூறான் யாவரையும்<br/>
மெய்யுரையான் உள்ளனவும் விட்டுரையான் - எய்யுரையான்<br/>
கூந்தல் மயிலன்னாய் ! குழீஇயவான் விண்ணோர்க்கு<br/>
வேந்தனாம் இவ்வுலகம் விட்டு.           33<br/>
<br/>
சிதையுரையான் செற்றம் உரைய சீறில்லான்<br/>
இயல்புரையான் ஈனம் உரையாள் - நசையவர்க்குக்<br/>
கூடுவ(து) ஈவானைக் கொவ்வைபோல் செவ்வாயாய்<br/>
நாடுவர் விண்ணோர் நயந்து.       34<br/>
<br/>
துறந்தார் துறவாதார் துப்பிலார் தோன்றார்<br/>
இறந்தார்ஈ டற்றார் இளையர் - சிறந்தவர்க்கும்<br/>
பண்ணாரும் சொல்லாய் பழியில்ஊண் பாற்படுத்தான்<br/>
மண்ணாளும் மன்னாய் மற்று.            35<br/>
<br/>
காலில்லார் கண்ணில்லார் நாவில்லார் யாரையும்<br/>
பாலில்லார் பற்றிய நூலில்லார் - சாலவும்<br/>
ஆழப் படும்ஊண் அமைத்தார் இமையவரால்<br/>
வீழப் படுவார் விரைந்து.        36<br/>
<br/>
அழப்போகான் அஞ்சான் அலறினால் கேளான்<br/>
எழப்போகான் ஈடற்றார் என்றும் - தொழப்போகான்<br/>
என்னேஇக் காலன்ஈ(டு) ஓரான் தவமுயலான்<br/>
கொன்னே யிருத்தல் குறை.           37<br/>
<br/>
எழுத்தினால் நீங்கா(து)எண் ணால்ஒழியா(து) ஏத்தி<br/>
வழுத்தினால் மாறாது மாண்ட - ஒழுக்கினால்<br/>
நேராமை சால உணர்வார் பெருந்தவம்<br/>
போகாமை சாலப் புலை.        38<br/>
<br/>
சாவ(து) எளி(து)அரிது சான்றாண்மை நல்லது<br/>
மேவல் (எளிது)அரிது மெய்போற்றல் - ஆவதன்கண்<br/>
சேறல் எளிது நிலையரிது தெள்ளியராய்<br/>
வேறல் எளி(து)அரிது சொல்.          39<br/>
<br/>
உலையாமை உற்றதற்(கு) ஓடி உயிரை<br/>
அலையாமை ஐயப் படாமை - நிலையாமை<br/>
தீர்க்கும்வாய் தேர்ந்து பசியுண்டு நீக்குவான்<br/>
நோக்கும்வாய் விண்ணின் உயர்வு.     40<br/>
<br/>
குறுகான் சிறியாரைக் கொள்ளான் புலால்பொய்<br/>
மறுகான் பிறர்பொருள் வெளவான் - இறுகானாய்<br/>
ஈ(டு)அற் றவர்(கு)ஈவா னாயின் நெறிநூல்கள்<br/>
பாடிறப்ப பன்னும் இடத்து.          41<br/>
<br/>
கொல்லான் உடன்படான் கொல்வார் இனஞ்சேரான்<br/>
புல்லான் பிறர்பால் புலான்மயங்கல் - செல்லான்<br/>
குடிப்படுத்துக் கூழ்ஈந்தான் கொல்யானை ஏறி<br/>
அடிப்படுப்பான் மண்ஆண்(டு) அரசு.        42<br/>
<br/>
சூ(து)உவவான் பேரான் கலா(வு)உரையான் யார்திறத்தும்<br/>
வா(து)உவவான் மாதரார் சொல்தேறான் - காதுதாழ்<br/>
வான்மகர வார்குழையாய் மாதவர்க்கு ஊண்ஈந்தான்<br/>
தான்மகர வாய்மாடத் தான்.            43<br/>
<br/>
பொய்யான்பொய் மேவான் புலால்உண்ணான் யாவரையும்<br/>
வையான் வழிசீத்து வால்அடிசில் - நையாதே<br/>
ஈத்துண்பான் ஆகும் இருங்கடல்சூழ் மண்ணரசாய்ப்<br/>
பாத்துண்பான் ஏத்துண்பான் பாடு.          44<br/>
<br/>
இழுக்கான் இயல்நெறி இன்னாத வெஃகான்<br/>
வழுக்கான் மனைபொருள் வெளவான் - ஒழுக்கத்தால்<br/>
செல்வான் செயிரில்ஊண் ஈவான் அரசாண்டு<br/>
வெல்வான் விடுப்பான் விரைந்து.           45<br/>
<br/>
களியான்கள் ளுண்ணான் களிப்பாரைக் காணான்<br/>
ஒளியான் விருந்துக்(கு) உலையான் - எளியாரை<br/>
எள்ளான்நீத் துண்பானேல் ஏதமில் மண்ணாண்டு<br/>
கொள்வான் குடிவாழ்வான் கூர்ந்து.            46<br/>
<br/>
பெரியார்சொல் பேணிப் பிறழாது நின்று<br/>
பரியா அடியார்ப் பறியான் - கரியார்சொல்<br/>
தேறான் இயையான் தெளிந்தடிசில் ஈத்துண்பான்<br/>
மாறான்மண் ஆளுமாம் மற்று.      47<br/>
<br/>
வேற்றரவம் சேரான் விருந்தொழியான் தன்இல்லுள்<br/>
சோற்றரவம் சொல்லியுண் பானாயின் - மாற்றரவம்<br/>
கேளான் கிளைஓம்பின் கேடில் அரசனாய்<br/>
வாளான்மண் ணாண்டு வரும்.        48<br/>
<br/>
யானை குதிரைபொன் கன்னியே ஆணிரையோ(டு)<br/>
ஏனை ஒழிந்த இவையெல்லாம் - ஆன்நெய்யால்<br/>
எண்ணனாய் மாதவர்க்(கு) ஊண்ஈந்தான் வைசிர<br/>
வண்ணனாய் வாழ்வான் வகுத்து.       49<br/>
<br/>
எள்ளே பருத்தியே எண்ணெய் உடுத்தாடை<br/>
வள்ளே துணியே இவற்றோடு - கொள்ளென<br/>
அன்புற்(று) அசனம் கொடுத்தான் துணையினோ(டு)<br/>
இன்புற்(று) வாழ்வான் இயைந்து.        50<br/>
<br/>
உண்ணீர் வளம்குளம் கூவல் வழிப்புரை<br/>
தண்ணீரை அம்பலந்தான் பாற்படுத்தான் -பண்ணீர<br/>
பாடலோ(டு) ஆடல் பயின்றுயிர் செல்வானாய்க்<br/>
கூடலொ(டு) ஊடலுளான் கூர்ந்து.       51<br/>
<br/>
இல்லிழந்தார் கண்ணிழந்தார் ஈண்டியசெல் வம்இழந்தார்<br/>
நெல்லிழந்தார் ஆணிரை தான்இழந்தார்க்(கு) -எல்உழந்து<br/>
பண்ணியூண் ஈந்தவர் பல்யானை மன்னராய்<br/>
எண்ணிஊண் ஆர்வார் இயைந்து.      52<br/>
<br/>
கடம்பட்டார் காப்பில்லார் கைத்தில்லார் தங்கான்<br/>
முடம்பட்டார் மூத்தார்மூப் பில்லார்க்(கு) - உடம்பட்(டு)<br/>
உடையராய் இல்லுள்ஊண் ஈத்துண்பார் மண்மேல்<br/>
படையராய் வாழ்வார் பயின்று.          53<br/>
<br/>
பார்ப்பார் பசித்தார் தவசிகள் பாலர்கள்<br/>
கார்ப்பார் தமையாதும் காப்பிலார் - தூப்பால<br/>
நிண்டாரால் எண்ணாது நீத்தவர் மண்ணாண்டு<br/>
பண்டாரம் பற்றவாழ் வார்.       54<br/>
<br/>
ஈன்றார்ஈன் கால்தளர்வார் சூலார் குழவிகள்<br/>
மான்றார் வளியான் மயங்கினார்க்கு - ஆனார்என்(று)<br/>
ஊண்ஈய்த்(து) உறுநோய் களைந்தார் பெருஞ்செல்வம்<br/>
காண்ஈய்த்து வாழ்வார் கலந்து.        55<br/>
<br/>
தலையாளர் தாப்பாளர் தாழ்ந்தவர் பெண்டீர்<br/>
உயை஡ளர் ஊண்ஒன்றும் இல்லார் - கிளைஞராய்<br/>
மாவலந்த நோக்கினாய் ஊண்ஈய்ந்தபர் மாக்கடால்சூழ்<br/>
நாவலம்தீ(வு) ஆள்வாரே நன்கு.     56<br/>
<br/>
கருஞ்சிரங்கு வெண்தொழுநோய் கல்வளி காயும்<br/>
பெருஞ்சிரங்கு பேர்வயிற்றுத் தீயார்க்(கு) - அருஞ்சிரமம்<br/>
ஆற்றிஊண் ஈத்(து)அவை தீர்த்தார் அரசராய்ப்<br/>
போற்றிஊண் உண்பார் புரந்து.     57<br/>
<br/>
காமாடார் காமியார் கல்லார் இனஞ்சேரார்<br/>
ஆமாடார் ஆயந்தார் நெறிநின்று -தாமாடா(து)<br/>
ஏற்றாரை இன்புற ஈய்ந்தார்முன் இம்மையான்<br/>
மாற்றாரை மாற்றிவாழ் வார்.      58<br/>
<br/>
வணங்கி வழியொழுகி மாண்டார்சொல் கொண்டு<br/>
நுணங்கியநூல் நோக்கி நுழையா - இணங்கிய<br/>
பால்நோக்கி வாழ்வான் பழிஇல்லா மன்னனாய்<br/>
நூல்நோக்கி வாழ்வான் நுனித்து.       59<br/>
<br/>
பெருமை புகழ்அறம் பேணாமை சீற்றம்<br/>
அருமைநூல் சால்பில்லார் சாரின் இருமைக்கும்<br/>
பாவம் பழிபகை சாக்காடே கேடச்சம்<br/>
சாபம்போல் சாருஞ் சலித்து.           60<br/>
<br/>
ஆர்வமே செற்றம் கதமே அறையுங்கால்<br/>
ஒர்வமே செய்யும் உலோபமே - சீர்சாலா<br/>
மானமே மேய உயிர்க்(கு)ஊனம் என்னுமே<br/>
ஊனமே தீர்ந்தவர் ஒத்து.         61<br/>
<br/>
கூத்தும் விழவும் மணமும் கொலைக்களமும்<br/>
ஆர்த்த முனையுள்ளம் வேறிடத்தும் - ஒத்தும்<br/>
ஒழுக்கம் உடையவர் செல்லாரே செல்லின்<br/>
இழுக்கம் இழவும் தரும்.          62<br/>
<br/>
ஊணொடு கூறை எழுத்தாணி புத்தகம்<br/>
பேணொடும் எண்ணும் எழுத்திலை மாணொடு<br/>
கேட்டெழுதி ஓதிவாழ் வார்க்(கு)ஈய்ந்தார் இம்மையான்<br/>
வேட்டெழுத வாழ்வார் விரிந்து.           63<br/>
<br/>
உயர்ந்தான் தலைவனென்(று) ஒப்புடைத்தான் நோக்கி<br/>
உயர்ந்தான்நூல் ஓதி ஒடுங்கி - உயர்ந்தான்<br/>
அருந்தவம் ஆற்றச் செயின்வீடாம் என்றார்<br/>
பெருந்தவம் செய்தார் பெரிது.     64<br/>
<br/>
காலனார் ஈடறுத்தால் காண்குறின் முற்றுணர்ந்த<br/>
பாலனார் நூலமர்ந்து பாராது - வாலிதா<br/>
ஊறுபா(டு) இல்லா உயர்தவம் தான்புரியின்<br/>
ஏறுமோ மேலுலகம் ஓர்ந்து.     65<br/>
<br/>
பொய்தீர் புலவர் பொருள்புரிந்து ஆராய்ந்த<br/>
மைதீர் உயர்கதியின் மாண்புரைப்பின் - மைதீர்<br/>
சுடரின்று சொல்லின்று மாறின்று சோர்வின்(று)<br/>
இடரின்(று) இனிதுயிலும் இன்று.          66<br/>
<br/>
கூரம்பு வெம்மணல் ஈர்மணி தூங்கலும்<br/>
ஈரும் புகையிரு ளோ(டு)இருள்நூல் - ஆராய்ந்(து)<br/>
அழிகதி இம்முறையான் ஆன்றார் அறைந்தார்<br/>
இழிகதி இம்முறையான் ஏழு.      67<br/>
<br/>
சாதல் பொருள்கொடுத்தல் இன்சொல் புணர்வுலத்தல்<br/>
நோதல் பிரிவில் கவறலே - ஓதலின்<br/>
அன்புடையார்க்(கு) உள்ளன ஆறு குணமாக<br/>
மென்புடையார் வைத்தார் விரித்து.        68<br/>
<br/>
எடுத்தல் முடக்கல் நிமிர்த்தல் நிலையே<br/>
படுத்தலோ(டு) ஆடல் பகரின் - அடுத்துயிர்<br/>
ஆறு தொழிலென்(று) அறைந்தார் உயர்ந்தவர்<br/>
வேறு தொழிலாய் விரித்து.      69<br/>
<br/>
ஐயமே பிச்சை அருந்தவர்க்(கு) ஊண்ஆடை<br/>
ஐயமே இன்றி அறிந்(து) ஈந்தான் - வையமும்<br/>
வானும் வரிசையால் தானாளும் நாளுமே<br/>
ஈனமே இன்றி இனிது.            70<br/>
<br/>
நடப்பார்க்(கு) ஊண் நல்ல பொறைதாங்கி னார்க்(கு)ஊண்<br/>
கிடப்பார்க்(கு)ஊண் கேளிர்க்(கு)ஊண் கேடின்று உடல்சார்ந்த<br/>
வானகத்தார்க்(கு) ஊணே மறுதலையார்க்கு ஊண்அமைத்தான்<br/>
தானகத்தே வாழ்வான் தக.          71<br/>
<br/>
உணராமை யால்குற்றம் ஒத்தான் வினையாம்<br/>
உணரான் வினைப்பிறப்புச் செய்யும் - உணராத<br/>
தொண்டுஇருந் துன்பம் தொடரும் பிறப்பினால்<br/>
மண்டிலமும் ஆகும் மதி.         72<br/>
<br/>
மனைவாழ்க்கை மாதவம் என்றிரண்டும் மாண்ட<br/>
வினைவாழ்க்கை யாக விழைப - மனைவாழ்க்கை<br/>
பற்றுதல் இன்றி விடுதல்முன் சொல்லுமேல்<br/>
பற்றுதல் பாத்தில் தவம்.       73<br/>
<br/>
இடைவனப்பும், தோள்வனப்பும், ஈடில் வனப்பும்<br/>
நடைவனப்பும் நாணின் வனப்பும் - புடைசால்<br/>
கழுத்தின் வனப்பும் வனப்பல்ல எண்ணோ(டு)<br/>
எழுத்தின் வனப்பே வனப்பு.        74<br/>
<br/>
அறுவர்தம் நூலும் அறிந்துணர்வு பற்றி<br/>
மறுவரவு மாறான நீக்கி - மறுவரவின்<br/>
மாசா ரியனா மறுதலைச்சொல் மாற்றுதலே<br/>
ஆசா ரியன(து) அமைவு.     75<br/>
<br/>
ஒல்லுவ நல்ல உருவவேற் கண்ணினாய்<br/>
வல்லுவ நாடி வகையினால் - சொல்லின்<br/>
கொடையினார் போகம் சுவர்க்கம் தவத்தால்<br/>
அடையாத் தவத்தினால் வீடு.        76<br/>
<br/>
நாற்கதியும் துன்ப நவைதீர்த்தல் வேண்டுவான்<br/>
பாற்கதியின் பாற்பட ஆராய்ந்து நூற்கதியின்<br/>
எல்லை உயர்த்தார் தவமுயலின் மூன்(று) ஐந்(து) ஏழ்<br/>
வல்லைளீ(டு) ஆகும் வகு.      77<br/>
<br/>
தாயிழந்த பிள்ளை தலையிழந்த பெண்டாட்டி<br/>
வாயிழந்த வாழ்வினார் வாணிகம் - போயிழந்தார்<br/>
கைத்தூண் பொருளிழந்தார் கண்ணிலவர்க்(கு) ஈந்தார்<br/>
வைத்து வழங்கிவாழ் வார்.      78<br/>
<br/>
சாக்காடு கேடு பகைதுன்பம் இன்பமே<br/>
நாக்காடு நாட்டறை போக்குமென - நாக்காட்ட<br/>
நட்டார்க்(கு) இயையின் தமக்கியைந்த கூ(று) உடம்<br/>
பட்டார்வாய்ப் பட்டது பண்பு.           79<br/>
<br/>
புலையாளர் புண்பட்டார் கண்கெட்டார் போக்கில்<br/>
நிலையாளர் நீர்மை இழந்தார் - தலையாளர்க்கு<br/>
ஊண்கொடுத்(து) ஊற்றாய் உதவினார் மன்னராய்க்<br/>
காண்கொடுத்து வாழ்வார் கலந்து.        80<br/>
<br/>
ஏலாதி முற்றிற்று<br/>
<hr/><center>
<h2> சிறு பஞ்ச மூலம்<br/>
ஆசிரியர்   காரியாசான்<br/>
</h2></center>
கடவுள் வாழ்த்து<br/>
<br/>
முழுதுணர்ந்து மூன்றொழித்து மூவாதான் பாதம்<br/>
பழுதின்றி ஆற்றப் பணிந்து - முழுதேத்தி<br/>
நண்பாய ஞாலத்து மாந்தர்க்(கு) உறுதியா<br/>
வெண்பா உரைப்பன் சில.          1<br/>
<br/>
நூல்<br/>
ஒத்த ஒழுக்கம் கொலைபோய் புலால்களவோ(டு)<br/>
ஒத்த இவையல வோர்நாலிட்(டு) - ஒத்த<br/>
உறுபஞ்ச மூலந்தீர் மாரிபோல் கூறீர்<br/>
சிறுபஞ்ச மூலஞ் சிறந்து.              2<br/>
<br/>
பொருளுடையான் கண்ணதே போகம் அறனும்<br/>
அருளுடையான் கண்ணதே ஆகும் - அருளுடையான்<br/>
செய்யான் பழிபாவம் சேரான் புறமொழியும்<br/>
உய்யான் பிறர்செவிக்கு உய்த்து.          3<br/>
<br/>
கற்புடைய பெண்ணமிர்து கற்றடங்கி னான்அமிர்து<br/>
நற்புடைய நாடமிர்து நாட்டுக்கு - நற்புடைய<br/>
மேகமே சேர்கொடி வேந்தமிர்து சேவகனும்<br/>
ஆகவே செய்யின் அமிர்து.               4<br/>
<br/>
கல்லாதான் தான்காணும் நுட்பமும் காதிரண்டும்<br/>
இல்லாதாள் ஏக்கழுத்தஞ் செய்தலும் - இல்லாதான்<br/>
ஒல்லாப் பொருளில்லார்க்கு ஈந்தளியான் என்றலும்<br/>
நல்லவர்கள் கேட்பின் நகை.          5<br/>
<br/>
உடம்பொழிய வேண்டின் உயர்தவம் ஆற்றீண்டு<br/>
இடம்பொழிய வேண்டுமேல் ஈகை - மடம்பொழிய<br/>
வேண்டின் அறிமடம் வேண்டேல் பிறர்மனை<br/>
யீண்டின் இயையும் திரு.            6<br/>
<br/>
படைதனக்கு யானை வனப்பாகும் பெண்ணின்<br/>
இடைதனக்கு நுண்மை வனப்பாம் - நடைதனக்குக்<br/>
கோடா மொழிவனப்புக் கோற்(கு)அதுவே சேவகர்க்கு<br/>
வாடாதா வன்கண் வனப்பு.        7<br/>
<br/>
பற்றினான் பற்றற்றான் நூல்தவசி எப்பொருளும்<br/>
முற்றினான் ஆகும் முதல்வன்நூல் - பற்றினால்<br/>
பாத்துண்பான் பார்ப்பான் பழியுணர்வான் சான்றவன்<br/>
காத்துண்பான் காணான் பிணி.           8<br/>
<br/>
கண்வனப்புக் கண்ணோட்டம் கால்வனப்புச் செல்லாமை<br/>
எண்வனப்பு இத்துணையாம் என்றுரைத்தல் - பண்வனப்புக்<br/>
கேட்டார்நன்(று) என்றல் கிளர்வேந்தன் தன்நாடு<br/>
வாட்டான் நஞ்றென்றல் வனப்பு.           9<br/>
<br/>
கொன்றுண்பான் நாச்சாம் கொடுங்கரிபோ வான்நாச்சாம்<br/>
நன்றுணர்வார் முன்கல்லான் நாவுஞ்சாம் - ஒன்றானும்<br/>
கண்டுழி நாச்சாம் கடவான் குடிப்பிறந்தான்<br/>
உண்டுழி நாச்சாம் உணர்ந்து.          10<br/>
<br/>
சிலம்பிக்குத் தன்சினை கூற்றம்நீள் கோடு<br/>
விலங்கிற்குக் கூற்றம் மயிர்தான் - வலம்படா<br/>
மாவிற்குக் கூற்றமாம் ஞெண்டிற்குத் தன்பார்ப்பு<br/>
நாவிற்கு நன்றல் வசை.          11<br/>
<br/>
நாணிலான் சால்பும் நடையிலான் நன்னோன்பும்<br/>
ஊணிலான் செய்யும் உதாரதையும் - ஏணிலான்<br/>
சேவகமும் செந்தமிழ் தேற்றான் சுவிச்செயலும்<br/>
நாவகமே நாடின் நகை.          12<br/>
<br/>
கோறலும் நஞ்சூனைத் துய்த்தல் கொடுநஞ்சு<br/>
வேறலும் நஞ்சுமா(று) அல்லானைத் - தேறினான்<br/>
நீடாங்கு செய்தலும் நஞ்சாம் இளங்கிளியை<br/>
நாடாதே தீதுரையும் நஞ்சு.     13<br/>
<br/>
இடரின்னா நட்டார்கண் ஈயாமை இன்னா<br/>
தொடர்பின்னா நள்ளார்கண் தூயார்ப் - படர்பின்னா<br/>
கண்டல் அவர்பூங் கதுப்பினாய் இன்னாதே<br/>
கொண்ட விரதம் குறைவு.    14<br/>
<br/>
கொண்டான் வழியொழுகல் பெண்மகன் தந்தைக்குத்<br/>
தண்டான் வழியொழுகல் தன்கிளையஃது - அண்டாதே<br/>
வேல்வழி வெம்முனை வீடாது மன்னாடு<br/>
கோல்வழி வாழ்தல் குணம்.        15<br/>
<br/>
பிழைத்தல் பொறுத்தல் பெருமை சிறுமை<br/>
இழைத்ததீங்(கு) எண்ணி யிருத்தல் - இழைத்த<br/>
பகைகெட வாழ்வதும் பல்பொருளார் நல்லார்<br/>
நகைகெட வாழ்வதும் நன்று.      16<br/>
<br/>
கதநன்று சான்றாண்மை தீது கழிய<br/>
மதநன்று மாண்பில்லார் முன்னர் - விதநன்றால்<br/>
கோய்வாயிற் கீழுயிர்க்(கு)ஈ துற்றுக் குரைத்தெழுந்த<br/>
நாய்வாயுள் நல்ல தசை.     17<br/>
<br/>
நட்டாரை யாக்கிப் பகைபணித்து வைஎயிற்றுப்<br/>
பட்டார் அகல்அல்கு லார்படிந்து - ஓட்டித்<br/>
தொடங்கினார் இல்லகத்து அன்பில் துறவா<br/>
உடம்பினான் ஆய பயன்.         18<br/>
<br/>
பொய்யாமை பொன்பெறினும் கள்ளாமை மெல்லியலார்<br/>
வையாமை வார்குழலார் நச்சினும் - நையாமை<br/>
ஓர்த்துடம்பு பேருமென்று ஊனவாய் உண்ணானேல்<br/>
பேர்த்துடம்பு கோடல் அரிது.         19<br/>
<br/>
தேவறே கற்றவர் கல்லாதார் தேருங்கால்<br/>
பூதரே முன்பொருள் செய்யாதார் - ஆதரே<br/>
துன்பம் இலேம்பண்டு யாமே வனப்புடையேம்<br/>
என்பார் இருகால் எருது.        20<br/>
<br/>
கள்ளான்கு தென்றும் கழுமான் கரியாரை<br/>
நள்ளான் உயிரிங்க நாவாடான் - நள்ளானாய்<br/>
ஊன்மறுத்துக் கொள்ளானேல் ஊனுடம்(பு) எஞ்ஞான்றும்<br/>
தான்மறுத்துக் கொள்ளான் தளர்ந்து.           21<br/>
<br/>
பூவாது காய்க்கும் மரமுள நன்றறிவார்<br/>
மூவாது மூத்தவர் நூல்வல்லார் - தாவா<br/>
விதையாமை நாறுவ வித்துள மேதைக்கு<br/>
உரையாமை செல்லும் உணர்வு.             22<br/>
<br/>
பூத்தாலும் காயா மரமுள நன்றறிவார்<br/>
மூவாது மூவர்நூல் தேற்றதார் - பாத்திப்<br/>
புதைத்தாலும் நாறாத வித்துள பேதைக்கு<br/>
உரைத்தாலும் செல்லா(து) உணர்வு.      23<br/>
<br/>
வடி(வு)இளமை வாய்த்த வனப்பு வணங்காக்<br/>
குடிகுலமென்(று) ஐந்தும் குறித்து - முடியாத்<br/>
துளங்கா நிலைகாணார் தொக்(கு)ஈர் பசுவால்<br/>
இளங்கால் துறவா தவர்.      24<br/>
<br/>
கள்ளுண்டல் காணில் கணவன் பிரிந்துறைதல்<br/>
வெள்(கு)இல ளாய்ப்பிறர் இல்சேறல் - உள்ளிப்<br/>
பிறர்கருமம் ஆராய்தல் தீப்பெண் கிளைமைத்<br/>
துறமதுதீப் பெண்ணின் தொழில்.       25<br/>
<br/>
பெருங்குணத்தார்ச் சேர்மின் பிறன்பொருள்வெள வன்மின்<br/>
கருங்குணத்தார் கேண்மை கழிமின் - ஒருங்குணர்ந்து<br/>
தீச்சொல்லே காமின் வருங்காலன் திண்ணிதே<br/>
வாய்ச்சொல்லே யன்று வழக்கு.     26<br/>
<br/>
வான்குருவிக் கூ(டு)அரக்கு வால்உலண்டு கோல்தகுதல்<br/>
தேன்புரிந்து யார்க்கும் செயலாகா - தாம்புரீஇ<br/>
வல்லவர் வாய்ப்பன என்னார் ஒரோஒருவர்க்(கு)<br/>
ஒல்காதோர் ஒன்று படும்.       27<br/>
<br/>
அறன்நாட்டான் நன்னெறிக்கண் நிற்க அடங்காப்<br/>
புறன்நாட்டான் புன்னெறிப் போகாது - புறன்நட்டான்<br/>
கண்டெடுத்துக் கள்களவு சூது கருத்தினால்<br/>
பண்டெடுத்துக் காட்டும் பயின்று.          28<br/>
<br/>
ஆண்ஆக்கம் வேண்டாதான் ஆசான் அவற்(கு)இயைந்த<br/>
மாணாக்கன் அன்பான் வழிபடுவான் - மாணாக்கன்<br/>
கற்பனைத்தும் மூன்றுங் கடிந்தான் கடியாதான்<br/>
நிற்பனைத்தும் நெஞ்சிற்கோர் நோய்.         29<br/>
<br/>
நெய்தல் முகிழ்த்துணை யாம்குடுமி நேர்மயிரும்<br/>
உய்தல் ஒருதிங்கள் நாளாகும் - செய்தல்<br/>
துணங்குநூல் ஓதுதல் கேட்டல்மா ணாக்கர்<br/>
வணங்கி வலங்கொண்டு வந்து.       30<br/>
<br/>
ஒருவன் அறிவானும் எல்லாம் யாதொன்றும்<br/>
ஒருவன் அறியா தவனும் ஒருவன்<br/>
குணன்அடங்கக் குற்றமில் லானாம் ஒருவன்<br/>
கணன்அடங்கக் கற்றானும் இல்.       31<br/>
<br/>
உயிர்நோய்செய் யாமை உறுநோய் மறத்தல்<br/>
செயீர்நோய் பிறன்கண்செய் யாமை - செயிர்நோய்<br/>
விழைவு வெகுளி இவைவிடுவா னாயின்<br/>
இழிவன்(று) இனிது தவம்.        32<br/>
<br/>
வேட்பவன் பார்ப்பான் விளங்கிழைக்குக் கற்புடைமை<br/>
கேட்பவன் கேடில் பெரும்புலவன் - பாட்டவன்<br/>
சிந்தையான் ஆகும் சிறந்தது உலகினுள்<br/>
தந்தையான் ஆகும் நலம்.           33<br/>
<br/>
வைப்பானே வள்ளல் வழங்குவான் வாணிகன்<br/>
உய்ப்பானே ஆசான் உயர்கதிக்கு - உய்ப்பான்<br/>
உடம்பினார் வேலி ஒருப்படுத்(து)ஊன் ஆரத்<br/>
தொடங்கானேல் சேறல் துணிவு.           34<br/>
<br/>
வைததனால் ஆகும் வசைவணக்கம் நன்றாகச்<br/>
செய்ததனால் ஆகும் செழுங்குலமுன் - செய்த<br/>
பொருளினால் ஆகுமாம் போகம் நெகிழ்ந்த<br/>
அருளினால் ஆகும் அறம்.          35<br/>
<br/>
இல்இயலார் நல்லறமும் எனைத் துறவறமும்<br/>
நல்லியலின் நாடி உரைக்குங்கால் - நல்லியல்<br/>
தானத்தால் போதும் தவத்தால் சுவர்க்கமாம்<br/>
ஞானத்தால் வீடாக நாட்டு.            36<br/>
<br/>
மயிர்வனப்பும் கண்கவரும் மார்பின் வனப்பும்<br/>
உகிர்வனப்பும் காதின் வனப்பும் - செயிர்தீர்ந்த<br/>
பல்லின் வனப்பும் வனப்பல்ல நூற்கியைந்த<br/>
சொல்லின் வனப்பே வனப்பு.             37<br/>
<br/>
தொழீஇ அடஉண்ணார் தோழரில் துஞ்சார்<br/>
வழீஇய பிறர்பொருளை வெளவார் - கெழீஇக் <br/>
கலந்தபின் கீழ்காணார் காணாய் மடவாய்<br/>
புலந்தபின் போற்றார் புலை.      38<br/>
<br/>
பொய்யாமை நன்று பொருள்நன்று உயிர்நோவக்<br/>
கொல்லாமை நன்று கொழிக்குங்கால் - பல்லார்முன்<br/>
பேணாமை பேணும் தகைய சிறிதெனினும்<br/>
மாணாமை மாண்டார் மனம்.              39<br/>
<br/>
பண்டாரம் பல்கணக்குக் கண்காணி பாத்தில்லார்<br/>
உண்டார் அடிசிலே தோழரில் - கொண்டாரா<br/>
யாக்கைக்குத் தக்க அறிவில்லார்க் காப்படுப்பின்<br/>
காக்கைக்குக் காப்படுத்த சோறு.              40<br/>
<br/>
உடையிட்டார் புல்மேய்வார் ஓடுநீர் புக்கார்<br/>
படையிட்டார் பற்றேதும் இன்றி - நடையிட்டார்<br/>
இவ்வகை ஐவரையும் என்றும் அணுகாரே<br/>
செவ்வகைச் சேவகர் சென்று.          41<br/>
<br/>
பூவாதான் பூப்புப் புறங்கொடுத் தாள்இலிங்கி<br/>
ஓவாதான் கோலம் ஒருபொழுதும் - காவாதாள்<br/>
யார்யார் பிறர்மனையாள் உள்ளிட்டில் ஐவரையும்<br/>
சாரார் பகைபோல் சலித்து.           42<br/>
<br/>
வருவாய்க்குத் தக்க வழக்கறிந்து சுற்றம்<br/>
வெகுவாமை வீழ்ந்துவிருந் தோம்பித் - திருவாக்கும்<br/>
தெய்வதையும் எஞ்ஞான்றும் தேற்ற வழிபாடு<br/>
செய்வதே பெண்டிர் சிறப்பு.         43<br/>
<br/>
நாள்கூட்டம் மூர்த்தம் அவற்றோடு நன்றாம்அக்<br/>
கோள்கூட்டம் யோகம் குணன்உணர்ந்து - தோள்கூட்டல்<br/>
உற்றானும் அல்லானும் ஐந்தும் உணர்வானால்<br/>
பெற்றால்நாள் கொள்க பெரிது.         44<br/>
<br/>
பேண்அடக்கம் பேணாப் பெருந்தகைமை பீடுடைமை<br/>
நாண்ஒடுக்கம் என்றைந்தும் நண்ணின்றாப் - பூண்ஒடுக்கம்<br/>
பொன்வரைக்கோங் கேர்முலைப் பூந்திருவே யாயினும்<br/>
தன்வரைத் தாழ்த்தல் அரிது.           45<br/>
<br/>
வார்சான்ற கூந்தல் வரம்புயர வைகலும்<br/>
நீர்சான் றுயரவே நெல்லுயரும் - சீர்சான்ற<br/>
தாவாக் குடியுயரத் தாங்கருஞ்சீர்க் கோவுயரும்<br/>
ஓவா(து) உரைக்கும் உலகு.       46<br/>
<br/>
அழியாமை எத்துவமும் சார்ந்தாரை ஆக்கல்<br/>
பழியாமை பாத்தல்யார் மாட்டும் - ஒளியாமை<br/>
கன்றுசா வப்பால் கறவாமை செய்யாமை<br/>
மன்றுசார் வாசு மனை.            47<br/>
<br/>
நசைகொல்லார் நச்சியார்க்(கு) என்றும் கிளைஞர்<br/>
மிசைகொல்லார் வேளாண்மை கொல்லார் - இசைகொல்லார்<br/>
பொன்பெறும் பூஞ்சுணங்கின் மென்முலையாய் நன்குணர்ந்தார்<br/>
என்பெறினும் கொல்லார் இயைந்து.          48<br/>
<br/>
நீண்டநீர் காடு களர்நிவந்து விண்தோயும்<br/>
மாண்ட மலைமக்கள் உள்ளிட்டு - மாண்டவர்<br/>
ஆய்ந்தன ஐந்தும் அரணா உடையானை<br/>
வேந்தனா நாட்டல் விதி.          49<br/>
<br/>
பொச்சாப்புக் கேடு பொருட்செருக்குத் தான்கேடு<br/>
முற்றாமை கேடு முரண்கேடு - தெற்றத்<br/>
தொழில்மகன் தன்னோடு மாறாயின் என்றும்<br/>
உழுமகற்குக் கேடென்(று) உரை.        50<br/>
<br/>
கொல்லாமை நன்று கொலைதீ(து) எழுத்தினைக்<br/>
கல்லாமை தீது கதந்தீது - நல்லார்<br/>
மொழியாமை முன்னே முழுதுங் கிளைஞர்<br/>
பழியாமை பல்லார் பதி.            51<br/>
<br/>
உண்ணாமை நன்றவா நீக்கி விருந்துகண்மா(று)<br/>
எண்ணாமை நன்றிகழல் தீதெளியார் - எண்ணின்<br/>
அரியரா வார்பிறரிற் செல்லாரே உண்ணார்<br/>
பெரியரா வார்பிறர் கைத்து.            52<br/>
<br/>
மக்கட் பெறுதல் மடனுடைமை மாதுடைமை<br/>
ஒக்க உடனுறைதல் ஊண்அமைவு - தொக்க<br/>
அலவலை அல்லாமை பெண்மகளிர்க்(கு) ஐந்து<br/>
தலைமகனைத் தாழ்க்கு மருந்து.            53<br/>
<br/>
கொண்டான் கொழுநன் உடன்பிறந்தான் தன்மாமன்<br/>
வண்டார்பூந் தொங்கல் மகன்தந்தை - வண்தாராய் !<br/>
யாப்பார்பூங் கோதை அணிஇழையை நன்கியையக்<br/>
காப்பார் கருது மிடத்து.       54<br/>
<br/>
ஆம்பல்வாய் கண்மனம் வார்புருவம் என்றைந்தும்<br/>
தாம்பல்வா யோடி நிறைகாத்தல் - ஓம்பார்<br/>
நெடுங்கழைநீண் மூங்கில் எனஇகழ்ந்தார் ஆட்டும்<br/>
கொடுங்குழை போலக் கொளின்.       55<br/>
<br/>
பொன்பெறுங் கற்றான் பொருள்பெறும் நற்கவி<br/>
என்பெறும் வாதி இசைபெறும் - முன்பெறக்<br/>
கல்லார்கற் றாரினத்தார் அல்லார் பெறுபவே<br/>
நல்லார் இனத்து நகை.          56<br/>
<br/>
நல்ல வெளிப்படுத்துத் தீய மறந்தொழிந்து<br/>
ஒல்லை உயிர்க்(கு)ஊற்றம் கோலாகி - ஒல்லுமெனின்<br/>
மாயம் பிறர்பொருட்கண் மாற்றுக மானத்தான்<br/>
ஆயின் அழிதல் அறிவு.          57<br/>
<br/>
தன்நிலையும் தாழாத் தொழில்நிலையும் துப்பெதிர்ந்தார்<br/>
இல்நிலையும் ஈடில் இயல்நிலையும் - துன்னி<br/>
அளந்தறிந்து செய்வான் அரசமைச்சன் யாதும்<br/>
பிளந்தறியும் பேராற்ற லான்.      58<br/>
<br/>
பொருள்போகம் அஞ்சாமை பொன்றுங்கால் போந்த<br/>
அருள்போகா ஆரறம்என்(று) ஐந்தும் - இருள்தீரக்<br/>
கூறப் படுங்குணத்தான் கூர்வேல்வல் வேந்தனால்<br/>
தேறப் படுங்குணத்தி னான்.     59<br/>
<br/>
நன்புலத்து வையடக்கி நாளும்மா டோ போற்றிப்<br/>
புன்கலத்தைச் செய்(து) எருப் போற்றியபின் - இன்புலத்தின்<br/>
பண்கலப்பை என்றிலை பாற்படுப் பான்உழவோன்<br/>
நுண்கலப்பை நூலோது வார்.      60<br/>
<br/>
ஏலாமை நன்றீதல் தீதுபண்(பு) இல்லார்க்குச்<br/>
சாலாமை நன்றுநூல் சாயினும் - சாலாமை<br/>
நன்று தவநனி செய்தல்தீ(து) என்பாரை<br/>
இன்றுகா(று) யாம்கண் டிலம்.           61<br/>
<br/>
அரம்போல் கிளையடங்காய் பெண்வியக்கத் தொண்டு<br/>
மரம்போல் மகன்மாறாய் நின்று - கரம்போலக்<br/>
கள்ளநோய் காணும் அயல்ஐந்தும் ஆகுமேல்<br/>
உள்ளநோய் வேண்டா உயிர்க்கு.         62<br/>
<br/>
நீர்அறம் நன்று நிழல்நன்று தன்இல்லுள்<br/>
பார்அறம் நன்றுபாத்(து) உண்பானேல் - பேரறம்<br/>
நன்று தளிசாலை நாட்டல் பெரும்போகம்<br/>
ஒன்றுமாம் சால வுடன்.          63<br/>
<br/>
பிடிப்பிச்சை பின்னிறை ஐயங்கூழ் கூற்றோ(டு)<br/>
எடுத்திரந்த உப்(பு)இத் துணையோ(டு) - அடுத்துச்<br/>
சிறுபயம் என்னார் சிதவலிப்(பு) ஈவார்<br/>
பெறுபயன்பின் சாலப் பெரிது.      64<br/>
<br/>
வெந்தீங்காண் வெண்ணெய் மெழுகுநீர் சேர்மண்உப்(பு)<br/>
அந்த மகன்சார்ந்த தந்தையென்(று) - ஐந்தினுள்<br/>
ஒன்றுபோல் உள்நெகிழ்ந்து ஈயின் சிறிதெனினும்<br/>
குன்றுபோற் கூடும் பயன்.         65<br/>
<br/>
குளங்கொட்டுக் கோடு பதித்துவழி சீத்து<br/>
உளந்தொட்(டு) உழுவயல் ஆக்கி - வளந்தொட்டுப்<br/>
பாகு படுங்கிணற்றோ(டு) என்றிவ்ஐம் பாற்படுப்பான்<br/>
ஏகும் சுவர்க்கத்(து) இனிது.       66<br/>
<br/>
போர்த்தும் உரிந்திட்டும் பூசியும் நீட்டியும்<br/>
ஓர்த்(து) பால்மறைத்(து) உண்பான்மேய் - ஓர்த்த<br/>
அறமாம்மேல் சொல்பொறுக்க அன்றேல் கலிக்கண்<br/>
துறவறம்பொய் இல்லறமே வாய்.          67<br/>
<br/>
தான்பிறந்த இல்நினைந்து தன்னைக் கடைப்பிடித்துத்<br/>
தான்பிற ரால்கருதற் பாடுணர்ந்து - தான்பிறரால்<br/>
சாவ எனவாழான் சான்றேரால் பல்யாண்டும்<br/>
வாழ்க எனவாழ்தல் நன்று.             68<br/>
<br/>
நெடுக்கல் குறுக்கல் துறைநீர்நீ டாடல்<br/>
வடுத்தீர் பகல்வாய் உறையே - வடுத்தீரா<br/>
ஆகும்அந் நான்கொழிந்(து) ஐந்தடக்கு வானாநின்<br/>
வேகும்பம் வேண்டான் விடும்.          69<br/>
<br/>
கொன்றான் கொலையை உடன்பட்டான் கோடாது<br/>
கொன்றதனைக் கொண்டான் கொழுக்குங்கால் - கொன்றதனை<br/>
அட்டான் இடவுண்டான் ஐவரினும் ஆகுமெனக்<br/>
கட்டெறிந்த பாவம் கருது.            70<br/>
<br/>
சிறைக்கிடந்தார் செந்தார்க்கு நோற்பார் பலநாள்<br/>
உறைக்கிடந்தார் ஒன்றிடையிட்(டு) உண்பார் - பிறைக்கிடந்து<br/>
முற்றனைத்தும் உண்ணா தவர்க்கீந்தார் மன்னவராய்க்<br/>
கற்றனைத்தும் வாழ்வார் கலந்து.         71<br/>
<br/>
ஈன்றெடுத்தல் சூல்புறஞ் செய்தல் குழவியை<br/>
ஏன்றெடுத்தல் சூலேற்ற கன்னியை - ஆன்ற<br/>
அழிந்தானை இல்வைத்தல் பேரறமா ஆற்ற<br/>
மொழிந்தார் முதுநூலார் முன்பு.           72<br/>
<br/>
வலியிழந்தார் மூத்தார் வடக்கிருந்தார் நோயால்<br/>
நலி(பு)அழிந்தார் நாட்(டு)அறைபோய் நைந்தார் - மெலிவொழிய<br/>
இன்னவராம் என்னாராய் ஈந்த ஒருதுற்று<br/>
மன்னவராய்ச் செய்யும் மதித்து.           73<br/>
<br/>
கலங்காமைக் காத்தல் கருப்பஞ் சிதைந்தால்<br/>
இலங்காமை பேரறத்தால் ஈற்றம் - விலங்காமைக்<br/>
கோடல் குழவி மருந்து வெருட்டாமை<br/>
நாடின் அறம்பெருமை நாட்டு.       74<br/>
<br/>
சூலாமை சூலிற் படுந்துன்பம் ஈன்றபின்<br/>
ஏலாமை ஏற்றால் வளர்ப்பருமை - சால்பவை<br/>
வல்லாமை வாய்ப்ப அறிபவர் உண்ணாமை<br/>
கொல்லாமை நன்றால் கொழித்து.    75<br/>
<br/>
சிக்கர் சிதடர் சிதலைபோல் வாயுடையார்<br/>
துக்கர் துருநாமர் தூக்குங்கால் - தொக்க<br/>
வருநோய்கள் முன்னாளில் தீர்த்தாரே இந்நாள்<br/>
ஒருநோயும் இன்றிவாழ் வார்.             76<br/>
<br/>
பக்கம் படாமை ஒருவர்க்குப் பாடேற்றல்<br/>
தக்கம் படாமை தவமல்லாத் - தக்கார்<br/>
இழியினர்க்கே யானும் பசித்தார்க்(கு)ஊண் ஈதல்<br/>
கழிசினங் காத்தல் கடன்.        77<br/>
<br/>
புண்பட்டார் போற்றுவார் இல்லாதவர் போகுயிரார்<br/>
கண்கெட்டார் காலிரண்டும் இல்லாதார் -கண்கண்பட்(டு)<br/>
ஆழ்ந்து நெகிழ்ந்தவர்க்கு ஈந்தார் கடைபோக<br/>
வாழ்ந்து கழிவார் மகிழ்ந்து.    78<br/>
<br/>
பஞ்சப் பொழுதகத்தே பாத்துண்பான் காவாதான்<br/>
அஞ்சா(து) உடைபடையுள் போந்தெறிவான் - எஞ்சாதே<br/>
உண்பதுமுன் ஈவான் குழவி பலிகொடுப்பான்<br/>
எண்பதின் மேலும்வாழ் வாண்.        79<br/>
<br/>
வரைவில்லாப் பெண்வையார் மன்னைப்புற்(று) ஏறார்<br/>
புரையில்லார் நள்ளார்போர் வேந்தன் - வரைபோல்<br/>
கடுங்களிறு விட்டுழிச் செல்லார் வழங்கார்<br/>
கொடும்புலி கொட்கும் வழி.          80<br/>
<br/>
தக்கார் வழிகெடாது ஆகுந் தகாதவர்<br/>
உக்க வழியராய் ஒல்குவர் - தக்க<br/>
இனத்தினான் ஆகும் பழியும் புகழும்<br/>
மனத்தினான் ஆகும் மதி.             81<br/>
<br/>
கழிந்தவை தானிரங்கான் கைலாரா நச்சான்<br/>
இழிந்தவை இன்புறான் இல்லார் - மொழிந்தவை<br/>
மென்மொழியால் உள்நெகிழ்ந்து ஈவானேல் விண்ணோரால்<br/>
இன்மொழியால் ஏத்தப் படும்.       82<br/>
<br/>
காடுபோல் கட்கினிய இல்லம் பிறர்பொருள்<br/>
ஓடுபோல் தாரம் பிறந்ததாய் - ஊடுபோய்க்<br/>
கோத்தின்னா சொல்லானாய்க் கொல்லானேல் பல்லவர்<br/>
ஒத்தினால் என்ன குறை.           83<br/>
<br/>
தோல்கன்று காட்டிக் கறவார் கறந்தபால்<br/>
பாற்பட்டார் உண்ணார் பழிபாவம் - பாற்பட்டார்<br/>
ஏற்றவாது இன்புற்று வாழ்வன வீடழியக்<br/>
கூற்றுவப்பச் செய்யார் கொணர்ந்து.          84<br/>
<br/>
நகையொரு மந்திரம் நட்டார்க்கு வாரம்<br/>
பகையொரு பாட்டுரையென்(று) ஐந்தும் - தொகையொடு<br/>
மூத்தோர் இருந்துழி வேண்டார் முதுநூலுள்<br/>
யாத்தார் அறிந்தவர் ஆய்ந்து.        85<br/>
<br/>
சத்தமெய்ஞ் ஞானம் தருக்கம் சமயமே<br/>
வித்தகர் கண்டவீ(டு) உள்ளிட்டாங்(கு) - அத்தகத்து<br/>
அந்தஇவ் ஐந்தும் அறிவான் தலையாய<br/>
சிந்திப்பிற் சிட்டன் சிறந்து.        86<br/>
<br/>
கண்ணுங்கால் கண்ணும் கணிதமே யாழினோடு<br/>
எண்ணுங்கால் சாந்தே இலைநறுக்கிட்(டு) - எண்ணுதல்<br/>
இட்டஇவ் ஐந்தும் அறிவான் இடையாய<br/>
சிட்டனென்(று) எண்ணப் படும்.       87<br/>
<br/>
நாணிலன் நாய்நன்கு நள்ளாதான் நாய்பெரியார்ப்<br/>
பேணிலன் நாய்பிறர் சேவகன்நாய் - ஏணில்<br/>
பொருந்திய பூண்முலையார் சேரிகைத்(து) இல்லான்<br/>
பருத்தி பகர்வழி நாய்.          88<br/>
<br/>
நாண்எளிது பெண்மை நகையெளிது நட்டானேல்<br/>
ஏண்எளிது சேவக னேல்பெரியார் - பேண்எளிது<br/>
கொம்பு மறைக்கும் இடையாய் அளியன்மீ(து)<br/>
அம்பு பறத்தல் அரிது.              89<br/>
<br/>
இன்சொலான் ஆகும் கிளமை இயல்பில்லா<br/>
வன்சொல்லின் ஆகும் பகைமைமன் - மென்சொல்லின்<br/>
ஓய்வில்லா ஆரருளாம் அவ்வருள் நன்மனத்தான்<br/>
வீவில்லா விடாய் விடும்.            90<br/>
<br/>
தக்க(து) இளையான் தவம்செல்வன் ஊண்மறுத்தல்<br/>
தக்கது கற்புடை யாள்வனப்புத் - தக்க(து)<br/>
தழல்தண்என் தோளான் அறிவிலன் ஆயின்<br/>
நிழற்கண் முயிறாய் விடும்.          91<br/>
<br/>
பொய்யால் சுவர்க்கம்வா யால்நிர யம்பொருள்<br/>
மையார் மடந்தையால் வாழ்வினிது - மெய்யென்றால்<br/>
மைத்தக நீண்ட மலர்க்கண்ணாய் தீதன்றால்<br/>
எத்தவ மானும் படல்.            92<br/>
<br/>
புல்லறத்தின் நன்று மனைவாழ்க்கை போற்றுடைத்தே<br/>
நல்லறத்தா ரோடு நடக்கலாம் - நல்லறத்தார்க்(கு)<br/>
அட்டிட்டுண் டாற்றவாழ்ந் தார்களே இம்மையில்<br/>
அட்டிட்டுண் டாற்றவாழ் வார்.           93<br/>
<br/>
ஈவது நன்றுதீ(து) ஈயாமை நல்லவர்<br/>
மேவது நன்றுமே வாதாரோ(டு) - ஓவாது<br/>
கேட்டுத் தலைநிற்க கேடில் உயர்கதிக்கே<br/>
ஓட்டுத் தவநிற்கும் ஊர்ந்து.           94<br/>
<br/>
உண்இடத்தும் ஒன்னார் மெலிவிடத்தும் மந்திரங்கொண்(டு)<br/>
எண்இடத்தும் செல்லாமை தான்தலையே - எண்ணி<br/>
உரைப்பூசல் கோறல் உயர்தவமேல் கங்கைக்<br/>
கரைப்பூசை போற்றக் கடை.           95<br/>
<br/>
பத்தினி சேவகன் பொத்தில் கடுந்தவசி<br/>
பொத்தில் பொருள்திறத்துச் செவ்வியான் - பொத்தின்று<br/>
வைத்தார் அதுவழக்குஞ் சான்றவர் தம்செம்மை<br/>
செத்தால் அறிக சிறந்து.      96<br/>
<br/>
வழிப்படரல் வாயல் வருந்தாமை வாய்மை<br/>
குறிப்படரல் தீக்சொற்க ளோடு - மொழிப்பட்ட<br/>
காய்ந்து விடுதல் களைந்(து)உயக் கற்றவர்<br/>
ஆய்ந்து விடுதல் அறம்.          97<br/>
<br/>
பாயிரம்<br/>
மல்லிவர் மாக்காயன் மாணாக்கன் மாநிலத்துப்<br/>
பல்லவர் நோய்நீக்கும் பாங்கினால் - கல்லா<br/>
மறுபஞ்சம் தீர்மழைக்கை மாக்காரி யாசான்<br/>
சிறுபஞ்ச மூலம்செய் தான்.             98<br/>
<br/>
சிறுபஞ்சமூலம் முற்றிற்று<br/>
--------------------------<br/>
</body></html><!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : K. Kalyanasundaram-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title>kAr nArpathu,  ElAthi &amp; ciru panja mUlam (in tamil script, unicode format)</title>
</head>
<body>
<body bgcolor="white" text="#800000">
</body>
<center><img src="pmdr0.gif"/></center>
<hr noshade="" width="50%"/><br/>
<center><h2>patinenkiizkannakku noolkaL -III<br/>
kAr nArpathu (madurai kaNNangkUthanAr)<br/>
ElAthi (kaNimEthaiyAr)<br/>
ciru panja mUlam (kAriyAcAn)<br/>
(in tamil script, unicode/UTF-8 format)<p>
பதினெண் கீழ்க்கணக்கு நூல்கள் -III<br/>
கார் நாற்பது (ஆசிரியர் மதுரைக் கண்ணங்கூத்தனார்)<br/>
ஏலாதி -80  (ஆசிரியர் கணிமேதையார்)<br/>
சிறு பஞ்ச மூலம் -100 (ஆசிரியர்   காரியாசான்)<br/><p>
</p></p></h2></center>
<hr noshade="" width="50%"/><br/>
<hr noshade=""/>
Etext Preparation (input, proof-reading, webpage) : K. Kalyanasundaram<br/>
<br/>
This webpage presents the Etxt in Tamil script but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">kalyan@geocities.com</a><br/>
<br/>
C: Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr noshade=""/> <center>
<h2> கார் நாற்பது<br/>
மதுரைக் கண்ணங்கூத்தனார் அருளியது<br/>
</h2></center>
(பாட வேற்றுமைகள் @ % &amp; குறிகள் கொண்டு காட்டப்பட்டுள்ளது )
<br/>
<br/>
தோழி தலைமகட்குப் பருவங்காட்டி வற்புறுத்தது<br/>
<br/>
பொருகடல் வண்ணன் புனைமார்பிற் றார்போல்<br/>
திருவில் விலங்கூன்றித் தீம்பொழல் தாழ@<br/>
வருதும் எனமொழிந்தார் வாரார்கொல் வானங்<br/>
கருவிருந் தாலிக்கும் போழ்து%            1<br/>
@  தீம்பொழல் வீழ       ஃ  பொழுது<br/>
<br/>
இதுவுமது<br/>
கடுங்கதிர் நல்கூரக் கார்செல்வ மெய்த<br/>
நெடுங்காடு நேர்சினை யீனக் கொடுங்குழாய்@<br/>
இன்னே வருவர் நமரென் றெழில்வானம்<br/>
மின்னு மவர்தூ துரைத்து.        2<br/>
@  கொடுங்குழை<br/>
<br/>
பருவங் கண்டழிந்த தலைமகள் ஆற்றல்வேண்டித் தோழி<br/>
தனது ஆற்றாமை தோன்ற வுரைத்தது<br/>
வரிநிறப் பாதிரி வாட வளிபோழ்ந்<br/>
தயிர்மணற் றண்புறவி னாலி - புரள<br/>
உருமிடி வான மிழிய வெழுமே@<br/>
நெருந லொருத்தி திறத்து.         3<br/>
@ இழித்தெழுங் தோங்கும்<br/>
<br/>
தோழி பருவங்காட்டித் தலைமகளை வற்புறுத்தது<br/>
ஆடு மகளிரின் மஞ்ஞை யணிகொளக்<br/>
காடுங் கடுக்கை கவின்பெறப்@ பூத்தன<br/>
பாடுவண் டூதும் பருவம் பணைத்தோளி<br/>
வாடம பசலை மருந்து.            4<br/>
@ கவின்கொள்<br/>
<br/>
இதுவுமது<br/>
இகழுநர் சொல்லஞ்சிச் சென்றார் வருதல்<br/>
பகழிபோ லுண்கண்ணாய் பொய்யன்மை யீண்டைப்<br/>
பவழஞ் சிதறி யவைபோலக் கோபந்<br/>
தவழுந் தகைய புறவு.        5<br/>
<br/>
இதுவுமது<br/>
தொடியிட வாற்றா தொலைந்ததோ ணோக்கி<br/>
வடுவிடைப் போழ்ந்தகன்ற கண்ணாய் வருந்தல்<br/>
கடிதிடி வான முரறு நெடுவிடைச்@<br/>
சென்றாரை நீடன்மி னென்று.          6<br/>
@நெறியிடை<br/>
<br/>
இதுவுமது<br/>
நச்சியார்க் கீதலு நண்ணார்த் தெறுதலுந்<br/>
தற்செய்வான் சென்றார்த் தரூஉந் தளரியலாய்<br/>
பொச்சாப் பிலாத புகழ்வேள்வித் தீப்போல<br/>
எச்சாரு மின்னு மழை.           7<br/>
<br/>
இதுவுமது<br/>
மண்ணியன் ஞாலத்து மன்னும் புகழ்வேண்டிப்<br/>
பெண்ணிய னல்லாய் பிரிந்தார் வால்கூறும்<br/>
கண்ணிய லஞ்சனங் தோய்ந்தபோற் காயாவும்<br/>
நுண்ணுரும் பூழ்த்த புறவு.       8<br/>
<br/>
உருவினை கண்மலர்போற் பூத்தன கார்க்கோற்<br/>
றெரிவனப் புற்றன தோன்றி - வரிவளை<br/>
முன்கை யிறப்பத் துறந்தார் வரல்கூறும்<br/>
இன்சொற் பலவு முரைத்து.       9<br/>
<br/>
இதுவுமது<br/>
வானேறு வானத் துரற வயமுரண்<br/>
ஆனேற் றொருத்த லதனோ டெதிர்செறுப்பக்<br/>
கான்யாற் றொலியிற் கடுமான்றே ரென்றோழி<br/>
மேனி தளிர்ப்ப வரும்.        10<br/>
<br/>
இதுவுமது<br/>
புணர்தரு செல்வந் தருபாக்குச் சென்றார்<br/>
வணரொலி யைம்பாலாய் வல்வருதல் கூறும்<br/>
அணர்த்தெழு பாம்பின் றலைபோற் புணர்கோடல்<br/>
பூங்குலை யீன்ற புறவு.            11<br/>
<br/>
இதுவுமது<br/>
மையெழி லுண்கண் மயிலன்ன சாயலாய்<br/>
ஐயந்தீர் காட்சி யவர்வருதல் திண்ணிதாம்@<br/>
நெய்யணி குஞ்சரம் போல விருங்கொண்மூ<br/>
வைகலு மேரும் வலம்.            12<br/>
@ திண்ணிதால்<br/>
<br/>
இதுவுமது<br/>
ஏந்தெழி லல்குலா யேமார்ந்த@ காதலர்<br/>
கூந்தல வனப்பிற் பெயறாழ - வேந்தர்<br/>
களிறெறி வாளரவம் போலக்கண் வெளவி<br/>
ஒளிறுபு மின்னு மழை.         13<br/>
@ ஏமாந்த <br/>
<br/>
இதுவுமது<br/>
செல்வந் தரவேண்டிச் சென்றநங் காதலர்<br/>
வல்லே வருத றெளிந்தாம் வயங்கிழாய்<br/>
முல்லை யிலங்கெயி றீன நறுந்தண்கார்<br/>
மெல்ல வினிய நகும்.            14<br/>
<br/>
இதுவுமது<br/>
திருந்திழாய் காதலர் தீர்குவ ரல்லர்<br/>
குருந்தின் குவியிண ருள்ளுறை யாகத்<br/>
திருந்தி னிளிவண்டு பாட விருந்தும்பி<br/>
இன்குழ லூதும் பொழுது.        15<br/>
<br/>
இதுவுமது<br/>
கருங்குயில் கையற மாமயி லாலப்<br/>
பெருங்கலி வான முரறும் - பெருந்தோள்<br/>
செயலை@ யிளந்தளி ரன்னநின் மேனிப்<br/>
பசலை பழங்கூண் கொள்.          16<br/>
@ அசோகினிளந்தளிர்<br/>
<br/>
இதுவுமது<br/>
அறைக்க லிறுவரைமேற் பாம்பு சவட்டிப்<br/>
பறைக்குர லேறோடு பெளவம் பருகி<br/>
உறைத்திருள் கூர்ந்தன்று வானம் பிறைத்தகை<br/>
கொண்டன்று பேதை நுதல்.       17<br/>
<br/>
இதுவுமது<br/>
கல்பயில் கானங் கடந்தார் வரவாங்கே<br/>
நல்லிசை யேறொடு வான நடுநிற்பச்<br/>
செல்வர் மனம்போற் கவினீன்ற நல்கூர்ந்தார்<br/>
மேனிபோற் புல்லென்ற காடு.       18<br/>
<br/>
வினைமுற்றிய தலைமகள் பாகற்குச் சொல்லியது<br/>
நாஞ்சில் வலவ னிறம்போலப் பூஞ்சினைச்<br/>
செங்கான் மராஅந் தகைந்தன - பைங்கோற்<br/>
றொடிபொலி முன்கையாள் தோடுணையா வேண்டி<br/>
நெடுவிடைச் சென்றதென் னெஞ்சு.          19<br/>
<br/>
இதுவுமது<br/>
வீறுசால் வேந்தன் வினையு முடிந்தன<br/>
ஆறும் பதமினிய வாயின - |ஏறோ<br/>
டருமணி நாக மனுங்கச் செருமன்னர்<br/>
சேனைபோற் செல்லு மழை.            20<br/>
<br/>
இதுவுமது<br/>
பொறிமாண் புனைதிண்டேர் போந்த வழியே<br/>
சிறுமுல்லைப் போதெல்லாஞ் செவ்வி - நறுநுதற்<br/>
செல்வ மழைந்தடங்கட் சின்மொழிப் பேதைவாய்<br/>
முள்ளெயி றேய்ப்ப வடிந்து.           21<br/>
<br/>
இதுவுமது<br/>
இளையரு மீர்ங்கட் டயர வுளையணிந்து<br/>
புல்லுண் கலிமாவும் பூட்டிய - நல்லார்<br/>
இளநலம் போலக் கவினி வளமுடையார்<br/>
ஆக்கம்போற் பூத்தன காடு.            22<br/>
<br/>
தோழி தலைமகட்குப் பருவங்காட்டி வற்புறுத்தது<br/>
கண்டிரண் முத்தங் கடுப்பப் புறவெல்லாந்<br/>
தண்டுளி யாலி புரளப் புயல்கான்று<br/>
கொண்டெழில் வானமுங் கொண்டன் றெவன் கொலோ<br/>
ஒண்டொடி யூடுநிலை.      23<br/>
<br/>
வினைமுற்றிய தலைமகள் நெஞ்சொடு சொல்லியது<br/>
எல்லா வினையுங் கிடப்ப வெழுநெஞ்சே<br/>
கல்லோங்கு கானங் களிற்றின் மதநாறும்<br/>
பல்லிருங் கூந்தல் பணிநோனாள் கார்வானம்<br/>
மெல்லவுந்@ தோன்றும்% பெயல்.              24<br/>
@  எல்லியும்    ஃ  செயல்<br/>
<br/>
பருவங்கண்டழிந்த தலைமகள் ஆற்றல்வேண்டித் தோழி<br/>
தனது ஆற்றாமை தோன்ற வுரைத்தது<br/>
கருங்கால் வரகின் பொரிப்போ லரும்புவிழ்ந்<br/>
தீர்ந்தண் புறவிற் றெறுழிவீ மலர்ந்தன<br/>
சேர்ந்தன செய்குறி வாரா ரவரென்று<br/>
கூர்ந்த பசலை யவட்கு.      25<br/>
<br/>
தோழி தலைமகட்குப் பருவங்காட்டி வற்புறுத்தது<br/>
நலமிகு கார்த்திகை நாட்டவ ரிட்ட<br/>
தலைநாள் விளக்கிற் றகையுடைய வாகிப்<br/>
புலமெலாம் பூத்தன தோன்றி சிலமொழி@<br/>
தூதொடு வந்த மழை.         26<br/>
@  தோன்றிசின் மென்மொழி<br/>
<br/>
ஊடுதலாற் பசலைமிகும் எனத் தோழி தலைமகட்குக் கூற<br/>
வற்புறுத்தது<br/>
முருகியம்போல் வான முழங்கி யிரங்கக்<br/>
குருகிலை பூத்தன கானம் - பிரிவெண்ணி<br/>
உள்ளா தகன்றாரென் றூடியாம் பாராட்டப்@<br/>
பள்ளியுட் பாயும் பசப்பு.              27<br/>
@  பாராட்டில்<br/>
<br/>
வினைமுற்றிய தலைமகள் நெஞ்சொடு சொல்லியது<br/>
இமிழிசை வானம் முழங்கக் குமிழின்பூப்@<br/>
பொன்செய் குழையிற் றுணர் தூங்கத் தண்பதஞ்<br/>
செவ்வி யுடைய சுரநெஞ்சே காதலியூர்<br/>
கவ்வை யழுங்கச் செலற்கு.       28<br/>
@ குமிழிணைப்பூ &amp; குமிழிணர்ப்பூ<br/>
<br/>
இதுவுமது<br/>
பொங்கரு ஞாங்கர் மலர்ந்தன தங்காத்<br/>
தகைவண்டு பாண்முரலுங் கானம் - பகைகொண்ட<br/>
லெவ்வெத் திசைகளும் வந்தன்று சேறுநாஞ்<br/>
செவ்வி யுடைய கரம்.       29<br/>
<br/>
இதுவுமது<br/>
வரைமல்க வானஞ் சிறப்ப வுறைபோழ்ந்<br/>
திருநிலந் தீம்பெய றாழ - விரைநாற@<br/>
ஊதை யுளரு நறுந்தண்கா பேதை<br/>
பெருமட நம்மாட் டுரைத்து.          30<br/>
@ திரைநாற<br/>
<br/>
வினைமுற்றிய தலைமகள் பாகற்குச் சொல்லியது<br/>
கார்ச்சே ணிகந்த கரைமருங்கி னீர்ச்சேர்ந்<br/>
தெருமை யெழிலே றெறிபவர் சூடிச்<br/>
செருமிகு மள்ளரிற் செம்மாக்குஞ் செவ்வி<br/>
திருநுதற் கியாஞ்செய் குறி.         31<br/>
<br/>
இதுவுமது<br/>
கடாஅவுக பாகதேர் காரோடக் கண்டே<br/>
கெடாஅப் புகழ்வேட்கைச் செல்வர் மனம்போற்<br/>
பாடஅ மகிழ்வண்டு பாண்முரலுங் கானம்<br/>
பிடாஅப் பெருந்தகை நற்கு.           32<br/>
<br/>
இதுவுமது<br/>
கடனீர் முகந்த கமஞ்சூ லெழிலி<br/>
குடமலை யாகத்துக் கொள்ளப் பிறைக்கும்@<br/>
இடமென வாங்கே குறிசெய்தேம் பேதை<br/>
மடமொழி யெவ்வங் கெட.        33<br/>
@ கொள்ளப் பிறக்கும்<br/>
<br/>
பருவங் கண்டழிந்த தலைமகள் ஆற்றல்வேண்டித் <br/>
தோழி தனது ஆற்றாமை தோன்ற வுரைத்தது<br/>
விரிதிரை வெள்ளம் வெறுப்பப் பருகிப்<br/>
பெருவிறல் வானம் பெருவரை சேருங்<br/>
கருவணி காலங் குறித்தார் திருவணித்த<br/>
ஒண்ணுதல் மாதர் திறத்து.          34<br/>
<br/>
இதுவுமது<br/>
சென்றநங்@ காதலர் சேணிகந்தா ரென்றெண்ணி<br/>
ஒன்றிய நோயோ டிடும்பை பலகூர<br/>
வென்றி முரசி னிரங்கி யெழில்வானம்<br/>
நின்று மிரங்கு மிவட்கு.        35<br/>
<br/>
வினைமுற்றி மீளுந் தலைமகள் பாகற்குச் சொல்லியது<br/>
சிரல்வாய் வனப்பின வாகி நிரலொப்ப<br/>
ஈர்ந்தண் தளவந் தகைந்தன - சீர்த்தக்க<br/>
செல்வ மழைமதர்க்கட் சின்மொழிப் பேதையூர்<br/>
நல்விருந் தாக நமக்கு.     36<br/>
<br/>
தோழி பருவங்காட்டித் தலைமகளை வற்புறுத்தது<br/>
கருங்கடல் மேய்ந்த கமஞ்சூ லெழிலி<br/>
இருங்க லிறுவரை யேறி யியுர்க்கும்<br/>
பெரும்பதக் காலையும் வாரார்கொல் வேந்தன்<br/>
அருந்தொழில் வாய்த்த நமர்.        37<br/>
<br/>
தலைவர் பொய்த்தாரெனக் கூறித் தோழி தலைவியை<br/>
ஆற்றுவித்தது<br/>
புகர்முகம் பூழிப்@ புரள வுயர்நிலைய%<br/>
வெஞ்சின் வேழம் பிடியோ டிசைந்தாடுந்&amp;<br/>
தண்பதக் காலையும் வாரா ரெவன்கொலோ<br/>
ஒண்டொடி யூடு நிலை.               38<br/>
@  பூமி புரள     ஃ உயர்நிலை     &amp;  இணைதாழ<br/>
<br/>
இதுவுமது<br/>
அலவன்க ணேய்ப்ப வரும்பீன் றவிழ்ந்த<br/>
கருங்குர@ னொச்சிப் பசுந்தழை சூடி<br/>
இரும்புன மேர்க்கடி கொண்டார் பெருங்கெளவை<br/>
ஆகின்று நம்மூ ரவர்க்கு.       39<br/>
@  கருங்கதிர்<br/>
<br/>
பருவம் வந்தமையால் தலைவர் வருதல் ஒருதலையெனக் கூறித்<br/>
தோழி தலைமகளை ஆற்றுவித்தது<br/>
வந்தன செய்குறி வாரா ரவரென்று<br/>
நொந்த வொருத்திக்கு நோய்தீர் மருந்தாகி<br/>
இந்தின் கருவண்ணங்@ கொண்டன் றெழில்வானம்<br/>
நந்துமென் பேதை நுதல்.            40<br/>
@ களிவண்ணம் கொண்டது<br/>
<br/>
கார் நாற்பது முற்றிற்று<br/>
<hr/>
<center>
<h2> ஏலாதி<br/>
ஆசிரியர் கணிமேதையார்<br/>
</h2></center>
<br/>
சிறப்புப் பாயிரம்<br/>
<br/>
இல்லறநூல்ஏற்ற துறவறநூல் ஏயுங்கால்<br/>
சொல்லறநூல் சோர்வின்றித் தொக்குரைத்து - நல்ல<br/>
அணிமேதை யாய்நல்ல வீட்டு நெறியும்<br/>
கணிமேதை செய்தான் கலந்து.<br/>
<br/>
கடவுள் வணக்கம்<br/>
<br/>
அறுநால்வ ராய்புகழ்ச் சேவடி யாற்றப்<br/>
பெறுநால்வர் பேணி வழங்கிப் - பெறுநால்<br/>
மறைபுரிந்து வாழுமேல் மண்ணொழிந்து விண்ணோர்க்(கு)<br/>
இறைபுரிந்து வாழ்தல் இயல்பு.        <br/>
<br/>
<br/>
சென்ற புகழ்செல்வம் மீக்கூற்றம் சேவகம்<br/>
நின்ற நிலைகல்வி வள்ளன்மை - என்றும்<br/>
வழிவந்தார் பூங்கோதாய் ஆறும் மறையின்<br/>
வழிவந்தார் கண்ணே வனப்பு.           1<br/>
<br/>
கொலையுரியான் கொல்லான் புலால் மயங்கான் கூர்த்த<br/>
அலைபுரியான் வஞ்சியான் யாதும் - நிலைதிரியான்<br/>
மண்ணவர்க்கும் அன்றி மதுமலிபூங் கோதாய்<br/>
விண்ணவர்க்கும் மேலாய் விடும்.          2<br/>
<br/>
தவம் எளிது தானம் அரிதுக் கார்க்கேல்<br/>
அவம் அரி(து) ஆதல் எளிதால் - அவமிலா<br/>
இன்பம் பிறழின் இயைஎளிது மற்றதன்<br/>
துன்பம் துடைத்தல் அரிது.           3<br/>
<br/>
இடர்த்தீர்த்தல் எள்ளாமை கீழினஞ்சே ராமை<br/>
படர்தீர்த்தல் யார்க்கும் பழிப்பின் - நடைதீர்த்தல்<br/>
கண்டவர் காமுறுஞ் சொல்காணின் கல்வியின்கண்<br/>
விண்டவர்நூல் வேண்டா விடும்.         4<br/>
<br/>
தனக்கென்றும் ஓர்பாங்கன் பொய்யான்மெய் யாக்கும்<br/>
எனக்கென்(று) இயையான்யா தொன்றும் - புனர்க்கொன்றை<br/>
போலும் இழையார்சொல் தேறான் களியானேல்<br/>
சாலும் பிறநூலின் சார்பு.            5<br/>
<br/>
நிறையுடைமை நீர்மை யுடைமை கொடையே<br/>
பொறையுடைமை பொய்ம்மை புலாற்கண் - மறையுடைமை<br/>
வேயன்ன தோளாய் இவையுடையான் பல்லுயிர்க்கும்<br/>
தாயன்னன் என்னத் தகும்.           6<br/>
<br/>
இன்சொல் அளாவல் இடம்இனிதூண் யாவர்க்கும்<br/>
வன்சொல் களைந்து வகுப்பானேல் - மென்சொல்<br/>
முருந்தேய்க்கும் முட்போல் எயிற்றினாய் நாளும்<br/>
விருந்தேற்பர் விண்ணோர் விரைந்து.            7<br/>
<br/>
உடன்படான் கொல்லான் உடன்றார்நோய் தீர்ந்து<br/>
மடம்படான் மாண்டார்நூல் மாண்ட - இடம்பட<br/>
நோக்கும்வாய் நோக்கி நுழைவானேல் மற்றவனை<br/>
ஆக்குமவர் ஆக்கும் அணைந்து.         8<br/>
<br/>
கற்றாரைக் கற்ற துணையார் எனமதியார்<br/>
உற்றாரை அன்னணம் ஓராமல் - அற்றார்கட்(கு)<br/>
உண்டி உறையுள் உடுக்கை இவைஈந்தார்<br/>
பண்டிதராய் வாழ்வார் பயின்று.        9<br/>
<br/>
செங்கோலான் கீழ்க்குடிகள் செல்வமும் சீரிலா<br/>
வெங்கோலான் கீழ்க்குடிகள் வீந்துகவும் - வெங்கோல்<br/>
அமைச்சர் தொழிலும் அறியலம்ஒன்(று) ஆற்ற<br/>
எனைத்தும் அறியாமை யான்.          10<br/>
<br/>
அவாஅறுக்கல் உற்றான் தளரான்அவ் ஐந்தின்<br/>
அவாஅறுப்பின் ஆற்ற அமையும் - அவாஅறான்<br/>
ஆகும் அவனாயின் ஐங்களிற்றின் ஆட்டுண்டு<br/>
போகும் புழையுள் புலந்து.              11<br/>
<br/>
கொலைக்களம் வார்குத்துச் சூதாடும் எல்லை<br/>
அலைக்களம் போர்யானை ஆக்கும் - நிலைக்களம்<br/>
முச்சா ரிகைஒதுங்கும் ஓரிடத்தும் இன்னவை<br/>
நச்சாமை நோக்காமை நன்று.         12<br/>
<br/>
விளையாமை உண்ணாமை ஆடாமை ஆற்ற<br/>
உளையாமை உட்குடைத்தா வென்று - களையாமை<br/>
நூற்பட்டார் பூங்கோதாய் நோக்கின் இவையாறும்<br/>
பாற்பட்டார் கொண்டொழும் பண்பு.          13<br/>
<br/>
பொய்யான் புலாலொடு கட்போக்கித் தீயன<br/>
செய்யான் சிறியார் இனஞ்சேரான் - வையான்<br/>
கயலியல்உண் கண்ணாய்! கருதுங்கால் என்றும்<br/>
அயல அயலவாம் நூல்.         14<br/>
<br/>
கண்போல்வார்க் காயாமை கற்றார் இனஞ்சேர்தல்<br/>
பண்போல் கிளவியார்ப் பற்றாமை - பண்போலும்<br/>
சொல்லார்க்(கு) அருமறைசோ ராமை சிறிதெனினும்<br/>
இல்லார்க்(கு) இடர்தீர்த்தல் நன்று.          15<br/>
<br/>
துறந்தார்கண் துன்னித் துறவார்(கு) இடுதல்<br/>
இறந்தார்க்கு இனிய இசைத்தல் - இறந்தார்<br/>
மறுதலை சுற்றம் மதித்தோம்பு வானேல்<br/>
இறுதலில் வாழ்வே இனிது.                16<br/>
<br/>
குடியோம்பல் வன்கண்மை நூல்வன்மை கூடம்<br/>
மடியோம்பும் ஆற்றல் உடைமை - முடியோம்பி<br/>
நாற்றம் சுவைகேள்வி நல்லார் இனஞ்சேர்தல்<br/>
தேற்றானேல் தேறும் அமைச்சு.           17<br/>
<br/>
போகம் பொருள்கேடு மான்வேட்டம் பொல்லாக்கள்<br/>
சோகம் படுஞ்சூதே சொல்வன்மை - சோகக்<br/>
கடுங்கதத்துத் தண்டம் அடங்காமை காப்பின்<br/>
அடுங்கதமில் ஏனை அரசு.         18<br/>
<br/>
கொல்லான் கொலைபுரியான் பொய்யான் பிறர்மனைமேல்<br/>
செல்லான் சிறியார் இனஞ்சேரான் - சொல்லும்<br/>
மறையின் செவியிலன் தீச்சொற்கண் மூங்கை<br/>
இறையில் பெரியாற்கு இவை.          19<br/>
<br/>
மின்னேர் இடையார்சொல் தேறான் விழைவோரான்<br/>
கொன்னே வெகுளான் கொலைபுரியான் - பொன்னே<br/>
உறுப்பறுத் தன்ன கொடையுவப்பான் தன்னின்<br/>
வெறுப்பறுத்தான் விண்ணகத்தும் இல்.          20<br/>
<br/>
இளமை கழியும் பிணிமூப்(பு) இயையும்<br/>
வளமை வலிஇவை வாடும் - உளநாளால்<br/>
பாடே புரியாது பால்போலும் சொல்லினாய்<br/>
வீடே புரிதல் வீதி!               21<br/>
<br/>
வாள்அஞ்சான் வன்கண்மை அஞ்சான் வனப்பஞ்சான்<br/>
ஆள்அஞ்சான் ஆம்பொருள் தானஞ்சான் - நாள்எஞ்சாக்<br/>
காலன் வரஒழிதல் காணின்வீ டெய்திய<br/>
பாவின்நூல் எய்தப் படும்.          22<br/>
<br/>
குணநோக்கான் கூழ்நோக்கான் கோலமும் நோக்கான்<br/>
மணநோக்கான் மங்கலமும் நோக்கான் - கணநோக்கான்<br/>
கால்காப்பு வேண்டான் பெரியார்நூல் காலற்கு<br/>
வாய்காப்புக் கோடல் வனப்பு.        23<br/>
<br/>
பிணிபுறப்பு மூப்போடு சாக்காடு துன்பம்<br/>
தணிவில் நிரப்பிவை தாழா - அணியின்<br/>
அரங்கின்மேல் ஆடுநர்போல் ஆகாமல் நன்றாம்<br/>
நிரம்புமேல் வீட்டு நெறி.       24<br/>
<br/>
பாடகஞ் சாராமை பாத்திலார் தாம்விழையும்<br/>
நாடகஞ் சாராமை நாடுங்கால் - நாடகம்<br/>
சேர்ந்தால் பகைபழி தீச்சொல்லே சாக்காடே<br/>
தீர்ந்தால்போல் தீரா வரும்.           25<br/>
<br/>
மாண்டமைந்(து)ஆ ராய்ந்த மதிவனப்பே வன்கண்மை<br/>
ஆண்டமைந்த கல்வியே சொல்லாற்றல் - பூண்டமைந்த<br/>
காலம் அறிதல் கருதுங்கால் தூதுவர்க்கு<br/>
ஞாலம் அறிந்த புகழ்.               26<br/>
<br/>
அஃகுநீ செய்யல் எனஅறிந்(து) ஆராய்ந்தும்<br/>
வெஃகல் வெகுடலே தீக்காட்சி - வெஃகுமான்<br/>
கள்ளத்த அல்ல கருதின் இவைமூன்றும்<br/>
உள்ளத்த ஆக உரை.             27<br/>
<br/>
மையேர் தடங்கண் மயிலன்னாய் சாயலே<br/>
மெய்யே உணர்ந்தார் மிகஉரைப்பர் - பொய்யே<br/>
குறளை கடுஞ்சொல் பயனிலசொல் நான்கும்<br/>
மறலையின் வாயினவாம் மற்று.        28<br/>
<br/>
நிலையளவின் நின்ற நெடியவர்தாம் நேரா<br/>
கொலைகளவு காமத்தீ வாழ்க்கை - அலையளவி<br/>
மையெனநீள் கண்ணாய்! மறுதலைய இம்மூன்றும்<br/>
மெய்யள வாக விதி.        29<br/>
<br/>
மாண்டவர் மாண்ட அறிவினால் மக்களைப்<br/>
பூண்டவர்ப் போற்றிப் புரக்குங்கால் - பூண்ட<br/>
ஓளரதனே கேத்திரசன் காணீனன் கூடன்<br/>
கிரிதன்பென கற்பவன் பேர்.        30<br/>
<br/>
மத்த மயிலன்ன சாயலாய் மன்னிய சீர்த்<br/>
தத்தன் சகோடன் கருத்திரமன் புத்திரி<br/>
புத்ரனப வித்தனோடு பொய்யில் உருகிருதன்<br/>
இத்திறத்த எஞ்சினோர் பேர்.             31<br/>
<br/>
உரையான் குலன்குடிமை ஊனம் பிறரை<br/>
உரையான் பொருளொடுவாழ்(வு) ஆயு - உரையானாய்ப்<br/>
பூவாதி வண்டுதேர்ந்து உண்குழலாய் ஈத்துண்பான்<br/>
தேவாதி தேவனாய்த் தேறு.       32<br/>
<br/>
பொய்யுரையான் வையான் புறங்கூறான் யாவரையும்<br/>
மெய்யுரையான் உள்ளனவும் விட்டுரையான் - எய்யுரையான்<br/>
கூந்தல் மயிலன்னாய் ! குழீஇயவான் விண்ணோர்க்கு<br/>
வேந்தனாம் இவ்வுலகம் விட்டு.           33<br/>
<br/>
சிதையுரையான் செற்றம் உரைய சீறில்லான்<br/>
இயல்புரையான் ஈனம் உரையாள் - நசையவர்க்குக்<br/>
கூடுவ(து) ஈவானைக் கொவ்வைபோல் செவ்வாயாய்<br/>
நாடுவர் விண்ணோர் நயந்து.       34<br/>
<br/>
துறந்தார் துறவாதார் துப்பிலார் தோன்றார்<br/>
இறந்தார்ஈ டற்றார் இளையர் - சிறந்தவர்க்கும்<br/>
பண்ணாரும் சொல்லாய் பழியில்ஊண் பாற்படுத்தான்<br/>
மண்ணாளும் மன்னாய் மற்று.            35<br/>
<br/>
காலில்லார் கண்ணில்லார் நாவில்லார் யாரையும்<br/>
பாலில்லார் பற்றிய நூலில்லார் - சாலவும்<br/>
ஆழப் படும்ஊண் அமைத்தார் இமையவரால்<br/>
வீழப் படுவார் விரைந்து.        36<br/>
<br/>
அழப்போகான் அஞ்சான் அலறினால் கேளான்<br/>
எழப்போகான் ஈடற்றார் என்றும் - தொழப்போகான்<br/>
என்னேஇக் காலன்ஈ(டு) ஓரான் தவமுயலான்<br/>
கொன்னே யிருத்தல் குறை.           37<br/>
<br/>
எழுத்தினால் நீங்கா(து)எண் ணால்ஒழியா(து) ஏத்தி<br/>
வழுத்தினால் மாறாது மாண்ட - ஒழுக்கினால்<br/>
நேராமை சால உணர்வார் பெருந்தவம்<br/>
போகாமை சாலப் புலை.        38<br/>
<br/>
சாவ(து) எளி(து)அரிது சான்றாண்மை நல்லது<br/>
மேவல் (எளிது)அரிது மெய்போற்றல் - ஆவதன்கண்<br/>
சேறல் எளிது நிலையரிது தெள்ளியராய்<br/>
வேறல் எளி(து)அரிது சொல்.          39<br/>
<br/>
உலையாமை உற்றதற்(கு) ஓடி உயிரை<br/>
அலையாமை ஐயப் படாமை - நிலையாமை<br/>
தீர்க்கும்வாய் தேர்ந்து பசியுண்டு நீக்குவான்<br/>
நோக்கும்வாய் விண்ணின் உயர்வு.     40<br/>
<br/>
குறுகான் சிறியாரைக் கொள்ளான் புலால்பொய்<br/>
மறுகான் பிறர்பொருள் வெளவான் - இறுகானாய்<br/>
ஈ(டு)அற் றவர்(கு)ஈவா னாயின் நெறிநூல்கள்<br/>
பாடிறப்ப பன்னும் இடத்து.          41<br/>
<br/>
கொல்லான் உடன்படான் கொல்வார் இனஞ்சேரான்<br/>
புல்லான் பிறர்பால் புலான்மயங்கல் - செல்லான்<br/>
குடிப்படுத்துக் கூழ்ஈந்தான் கொல்யானை ஏறி<br/>
அடிப்படுப்பான் மண்ஆண்(டு) அரசு.        42<br/>
<br/>
சூ(து)உவவான் பேரான் கலா(வு)உரையான் யார்திறத்தும்<br/>
வா(து)உவவான் மாதரார் சொல்தேறான் - காதுதாழ்<br/>
வான்மகர வார்குழையாய் மாதவர்க்கு ஊண்ஈந்தான்<br/>
தான்மகர வாய்மாடத் தான்.            43<br/>
<br/>
பொய்யான்பொய் மேவான் புலால்உண்ணான் யாவரையும்<br/>
வையான் வழிசீத்து வால்அடிசில் - நையாதே<br/>
ஈத்துண்பான் ஆகும் இருங்கடல்சூழ் மண்ணரசாய்ப்<br/>
பாத்துண்பான் ஏத்துண்பான் பாடு.          44<br/>
<br/>
இழுக்கான் இயல்நெறி இன்னாத வெஃகான்<br/>
வழுக்கான் மனைபொருள் வெளவான் - ஒழுக்கத்தால்<br/>
செல்வான் செயிரில்ஊண் ஈவான் அரசாண்டு<br/>
வெல்வான் விடுப்பான் விரைந்து.           45<br/>
<br/>
களியான்கள் ளுண்ணான் களிப்பாரைக் காணான்<br/>
ஒளியான் விருந்துக்(கு) உலையான் - எளியாரை<br/>
எள்ளான்நீத் துண்பானேல் ஏதமில் மண்ணாண்டு<br/>
கொள்வான் குடிவாழ்வான் கூர்ந்து.            46<br/>
<br/>
பெரியார்சொல் பேணிப் பிறழாது நின்று<br/>
பரியா அடியார்ப் பறியான் - கரியார்சொல்<br/>
தேறான் இயையான் தெளிந்தடிசில் ஈத்துண்பான்<br/>
மாறான்மண் ஆளுமாம் மற்று.      47<br/>
<br/>
வேற்றரவம் சேரான் விருந்தொழியான் தன்இல்லுள்<br/>
சோற்றரவம் சொல்லியுண் பானாயின் - மாற்றரவம்<br/>
கேளான் கிளைஓம்பின் கேடில் அரசனாய்<br/>
வாளான்மண் ணாண்டு வரும்.        48<br/>
<br/>
யானை குதிரைபொன் கன்னியே ஆணிரையோ(டு)<br/>
ஏனை ஒழிந்த இவையெல்லாம் - ஆன்நெய்யால்<br/>
எண்ணனாய் மாதவர்க்(கு) ஊண்ஈந்தான் வைசிர<br/>
வண்ணனாய் வாழ்வான் வகுத்து.       49<br/>
<br/>
எள்ளே பருத்தியே எண்ணெய் உடுத்தாடை<br/>
வள்ளே துணியே இவற்றோடு - கொள்ளென<br/>
அன்புற்(று) அசனம் கொடுத்தான் துணையினோ(டு)<br/>
இன்புற்(று) வாழ்வான் இயைந்து.        50<br/>
<br/>
உண்ணீர் வளம்குளம் கூவல் வழிப்புரை<br/>
தண்ணீரை அம்பலந்தான் பாற்படுத்தான் -பண்ணீர<br/>
பாடலோ(டு) ஆடல் பயின்றுயிர் செல்வானாய்க்<br/>
கூடலொ(டு) ஊடலுளான் கூர்ந்து.       51<br/>
<br/>
இல்லிழந்தார் கண்ணிழந்தார் ஈண்டியசெல் வம்இழந்தார்<br/>
நெல்லிழந்தார் ஆணிரை தான்இழந்தார்க்(கு) -எல்உழந்து<br/>
பண்ணியூண் ஈந்தவர் பல்யானை மன்னராய்<br/>
எண்ணிஊண் ஆர்வார் இயைந்து.      52<br/>
<br/>
கடம்பட்டார் காப்பில்லார் கைத்தில்லார் தங்கான்<br/>
முடம்பட்டார் மூத்தார்மூப் பில்லார்க்(கு) - உடம்பட்(டு)<br/>
உடையராய் இல்லுள்ஊண் ஈத்துண்பார் மண்மேல்<br/>
படையராய் வாழ்வார் பயின்று.          53<br/>
<br/>
பார்ப்பார் பசித்தார் தவசிகள் பாலர்கள்<br/>
கார்ப்பார் தமையாதும் காப்பிலார் - தூப்பால<br/>
நிண்டாரால் எண்ணாது நீத்தவர் மண்ணாண்டு<br/>
பண்டாரம் பற்றவாழ் வார்.       54<br/>
<br/>
ஈன்றார்ஈன் கால்தளர்வார் சூலார் குழவிகள்<br/>
மான்றார் வளியான் மயங்கினார்க்கு - ஆனார்என்(று)<br/>
ஊண்ஈய்த்(து) உறுநோய் களைந்தார் பெருஞ்செல்வம்<br/>
காண்ஈய்த்து வாழ்வார் கலந்து.        55<br/>
<br/>
தலையாளர் தாப்பாளர் தாழ்ந்தவர் பெண்டீர்<br/>
உயை஡ளர் ஊண்ஒன்றும் இல்லார் - கிளைஞராய்<br/>
மாவலந்த நோக்கினாய் ஊண்ஈய்ந்தபர் மாக்கடால்சூழ்<br/>
நாவலம்தீ(வு) ஆள்வாரே நன்கு.     56<br/>
<br/>
கருஞ்சிரங்கு வெண்தொழுநோய் கல்வளி காயும்<br/>
பெருஞ்சிரங்கு பேர்வயிற்றுத் தீயார்க்(கு) - அருஞ்சிரமம்<br/>
ஆற்றிஊண் ஈத்(து)அவை தீர்த்தார் அரசராய்ப்<br/>
போற்றிஊண் உண்பார் புரந்து.     57<br/>
<br/>
காமாடார் காமியார் கல்லார் இனஞ்சேரார்<br/>
ஆமாடார் ஆயந்தார் நெறிநின்று -தாமாடா(து)<br/>
ஏற்றாரை இன்புற ஈய்ந்தார்முன் இம்மையான்<br/>
மாற்றாரை மாற்றிவாழ் வார்.      58<br/>
<br/>
வணங்கி வழியொழுகி மாண்டார்சொல் கொண்டு<br/>
நுணங்கியநூல் நோக்கி நுழையா - இணங்கிய<br/>
பால்நோக்கி வாழ்வான் பழிஇல்லா மன்னனாய்<br/>
நூல்நோக்கி வாழ்வான் நுனித்து.       59<br/>
<br/>
பெருமை புகழ்அறம் பேணாமை சீற்றம்<br/>
அருமைநூல் சால்பில்லார் சாரின் இருமைக்கும்<br/>
பாவம் பழிபகை சாக்காடே கேடச்சம்<br/>
சாபம்போல் சாருஞ் சலித்து.           60<br/>
<br/>
ஆர்வமே செற்றம் கதமே அறையுங்கால்<br/>
ஒர்வமே செய்யும் உலோபமே - சீர்சாலா<br/>
மானமே மேய உயிர்க்(கு)ஊனம் என்னுமே<br/>
ஊனமே தீர்ந்தவர் ஒத்து.         61<br/>
<br/>
கூத்தும் விழவும் மணமும் கொலைக்களமும்<br/>
ஆர்த்த முனையுள்ளம் வேறிடத்தும் - ஒத்தும்<br/>
ஒழுக்கம் உடையவர் செல்லாரே செல்லின்<br/>
இழுக்கம் இழவும் தரும்.          62<br/>
<br/>
ஊணொடு கூறை எழுத்தாணி புத்தகம்<br/>
பேணொடும் எண்ணும் எழுத்திலை மாணொடு<br/>
கேட்டெழுதி ஓதிவாழ் வார்க்(கு)ஈய்ந்தார் இம்மையான்<br/>
வேட்டெழுத வாழ்வார் விரிந்து.           63<br/>
<br/>
உயர்ந்தான் தலைவனென்(று) ஒப்புடைத்தான் நோக்கி<br/>
உயர்ந்தான்நூல் ஓதி ஒடுங்கி - உயர்ந்தான்<br/>
அருந்தவம் ஆற்றச் செயின்வீடாம் என்றார்<br/>
பெருந்தவம் செய்தார் பெரிது.     64<br/>
<br/>
காலனார் ஈடறுத்தால் காண்குறின் முற்றுணர்ந்த<br/>
பாலனார் நூலமர்ந்து பாராது - வாலிதா<br/>
ஊறுபா(டு) இல்லா உயர்தவம் தான்புரியின்<br/>
ஏறுமோ மேலுலகம் ஓர்ந்து.     65<br/>
<br/>
பொய்தீர் புலவர் பொருள்புரிந்து ஆராய்ந்த<br/>
மைதீர் உயர்கதியின் மாண்புரைப்பின் - மைதீர்<br/>
சுடரின்று சொல்லின்று மாறின்று சோர்வின்(று)<br/>
இடரின்(று) இனிதுயிலும் இன்று.          66<br/>
<br/>
கூரம்பு வெம்மணல் ஈர்மணி தூங்கலும்<br/>
ஈரும் புகையிரு ளோ(டு)இருள்நூல் - ஆராய்ந்(து)<br/>
அழிகதி இம்முறையான் ஆன்றார் அறைந்தார்<br/>
இழிகதி இம்முறையான் ஏழு.      67<br/>
<br/>
சாதல் பொருள்கொடுத்தல் இன்சொல் புணர்வுலத்தல்<br/>
நோதல் பிரிவில் கவறலே - ஓதலின்<br/>
அன்புடையார்க்(கு) உள்ளன ஆறு குணமாக<br/>
மென்புடையார் வைத்தார் விரித்து.        68<br/>
<br/>
எடுத்தல் முடக்கல் நிமிர்த்தல் நிலையே<br/>
படுத்தலோ(டு) ஆடல் பகரின் - அடுத்துயிர்<br/>
ஆறு தொழிலென்(று) அறைந்தார் உயர்ந்தவர்<br/>
வேறு தொழிலாய் விரித்து.      69<br/>
<br/>
ஐயமே பிச்சை அருந்தவர்க்(கு) ஊண்ஆடை<br/>
ஐயமே இன்றி அறிந்(து) ஈந்தான் - வையமும்<br/>
வானும் வரிசையால் தானாளும் நாளுமே<br/>
ஈனமே இன்றி இனிது.            70<br/>
<br/>
நடப்பார்க்(கு) ஊண் நல்ல பொறைதாங்கி னார்க்(கு)ஊண்<br/>
கிடப்பார்க்(கு)ஊண் கேளிர்க்(கு)ஊண் கேடின்று உடல்சார்ந்த<br/>
வானகத்தார்க்(கு) ஊணே மறுதலையார்க்கு ஊண்அமைத்தான்<br/>
தானகத்தே வாழ்வான் தக.          71<br/>
<br/>
உணராமை யால்குற்றம் ஒத்தான் வினையாம்<br/>
உணரான் வினைப்பிறப்புச் செய்யும் - உணராத<br/>
தொண்டுஇருந் துன்பம் தொடரும் பிறப்பினால்<br/>
மண்டிலமும் ஆகும் மதி.         72<br/>
<br/>
மனைவாழ்க்கை மாதவம் என்றிரண்டும் மாண்ட<br/>
வினைவாழ்க்கை யாக விழைப - மனைவாழ்க்கை<br/>
பற்றுதல் இன்றி விடுதல்முன் சொல்லுமேல்<br/>
பற்றுதல் பாத்தில் தவம்.       73<br/>
<br/>
இடைவனப்பும், தோள்வனப்பும், ஈடில் வனப்பும்<br/>
நடைவனப்பும் நாணின் வனப்பும் - புடைசால்<br/>
கழுத்தின் வனப்பும் வனப்பல்ல எண்ணோ(டு)<br/>
எழுத்தின் வனப்பே வனப்பு.        74<br/>
<br/>
அறுவர்தம் நூலும் அறிந்துணர்வு பற்றி<br/>
மறுவரவு மாறான நீக்கி - மறுவரவின்<br/>
மாசா ரியனா மறுதலைச்சொல் மாற்றுதலே<br/>
ஆசா ரியன(து) அமைவு.     75<br/>
<br/>
ஒல்லுவ நல்ல உருவவேற் கண்ணினாய்<br/>
வல்லுவ நாடி வகையினால் - சொல்லின்<br/>
கொடையினார் போகம் சுவர்க்கம் தவத்தால்<br/>
அடையாத் தவத்தினால் வீடு.        76<br/>
<br/>
நாற்கதியும் துன்ப நவைதீர்த்தல் வேண்டுவான்<br/>
பாற்கதியின் பாற்பட ஆராய்ந்து நூற்கதியின்<br/>
எல்லை உயர்த்தார் தவமுயலின் மூன்(று) ஐந்(து) ஏழ்<br/>
வல்லைளீ(டு) ஆகும் வகு.      77<br/>
<br/>
தாயிழந்த பிள்ளை தலையிழந்த பெண்டாட்டி<br/>
வாயிழந்த வாழ்வினார் வாணிகம் - போயிழந்தார்<br/>
கைத்தூண் பொருளிழந்தார் கண்ணிலவர்க்(கு) ஈந்தார்<br/>
வைத்து வழங்கிவாழ் வார்.      78<br/>
<br/>
சாக்காடு கேடு பகைதுன்பம் இன்பமே<br/>
நாக்காடு நாட்டறை போக்குமென - நாக்காட்ட<br/>
நட்டார்க்(கு) இயையின் தமக்கியைந்த கூ(று) உடம்<br/>
பட்டார்வாய்ப் பட்டது பண்பு.           79<br/>
<br/>
புலையாளர் புண்பட்டார் கண்கெட்டார் போக்கில்<br/>
நிலையாளர் நீர்மை இழந்தார் - தலையாளர்க்கு<br/>
ஊண்கொடுத்(து) ஊற்றாய் உதவினார் மன்னராய்க்<br/>
காண்கொடுத்து வாழ்வார் கலந்து.        80<br/>
<br/>
ஏலாதி முற்றிற்று<br/>
<hr/><center>
<h2> சிறு பஞ்ச மூலம்<br/>
ஆசிரியர்   காரியாசான்<br/>
</h2></center>
கடவுள் வாழ்த்து<br/>
<br/>
முழுதுணர்ந்து மூன்றொழித்து மூவாதான் பாதம்<br/>
பழுதின்றி ஆற்றப் பணிந்து - முழுதேத்தி<br/>
நண்பாய ஞாலத்து மாந்தர்க்(கு) உறுதியா<br/>
வெண்பா உரைப்பன் சில.          1<br/>
<br/>
நூல்<br/>
ஒத்த ஒழுக்கம் கொலைபோய் புலால்களவோ(டு)<br/>
ஒத்த இவையல வோர்நாலிட்(டு) - ஒத்த<br/>
உறுபஞ்ச மூலந்தீர் மாரிபோல் கூறீர்<br/>
சிறுபஞ்ச மூலஞ் சிறந்து.              2<br/>
<br/>
பொருளுடையான் கண்ணதே போகம் அறனும்<br/>
அருளுடையான் கண்ணதே ஆகும் - அருளுடையான்<br/>
செய்யான் பழிபாவம் சேரான் புறமொழியும்<br/>
உய்யான் பிறர்செவிக்கு உய்த்து.          3<br/>
<br/>
கற்புடைய பெண்ணமிர்து கற்றடங்கி னான்அமிர்து<br/>
நற்புடைய நாடமிர்து நாட்டுக்கு - நற்புடைய<br/>
மேகமே சேர்கொடி வேந்தமிர்து சேவகனும்<br/>
ஆகவே செய்யின் அமிர்து.               4<br/>
<br/>
கல்லாதான் தான்காணும் நுட்பமும் காதிரண்டும்<br/>
இல்லாதாள் ஏக்கழுத்தஞ் செய்தலும் - இல்லாதான்<br/>
ஒல்லாப் பொருளில்லார்க்கு ஈந்தளியான் என்றலும்<br/>
நல்லவர்கள் கேட்பின் நகை.          5<br/>
<br/>
உடம்பொழிய வேண்டின் உயர்தவம் ஆற்றீண்டு<br/>
இடம்பொழிய வேண்டுமேல் ஈகை - மடம்பொழிய<br/>
வேண்டின் அறிமடம் வேண்டேல் பிறர்மனை<br/>
யீண்டின் இயையும் திரு.            6<br/>
<br/>
படைதனக்கு யானை வனப்பாகும் பெண்ணின்<br/>
இடைதனக்கு நுண்மை வனப்பாம் - நடைதனக்குக்<br/>
கோடா மொழிவனப்புக் கோற்(கு)அதுவே சேவகர்க்கு<br/>
வாடாதா வன்கண் வனப்பு.        7<br/>
<br/>
பற்றினான் பற்றற்றான் நூல்தவசி எப்பொருளும்<br/>
முற்றினான் ஆகும் முதல்வன்நூல் - பற்றினால்<br/>
பாத்துண்பான் பார்ப்பான் பழியுணர்வான் சான்றவன்<br/>
காத்துண்பான் காணான் பிணி.           8<br/>
<br/>
கண்வனப்புக் கண்ணோட்டம் கால்வனப்புச் செல்லாமை<br/>
எண்வனப்பு இத்துணையாம் என்றுரைத்தல் - பண்வனப்புக்<br/>
கேட்டார்நன்(று) என்றல் கிளர்வேந்தன் தன்நாடு<br/>
வாட்டான் நஞ்றென்றல் வனப்பு.           9<br/>
<br/>
கொன்றுண்பான் நாச்சாம் கொடுங்கரிபோ வான்நாச்சாம்<br/>
நன்றுணர்வார் முன்கல்லான் நாவுஞ்சாம் - ஒன்றானும்<br/>
கண்டுழி நாச்சாம் கடவான் குடிப்பிறந்தான்<br/>
உண்டுழி நாச்சாம் உணர்ந்து.          10<br/>
<br/>
சிலம்பிக்குத் தன்சினை கூற்றம்நீள் கோடு<br/>
விலங்கிற்குக் கூற்றம் மயிர்தான் - வலம்படா<br/>
மாவிற்குக் கூற்றமாம் ஞெண்டிற்குத் தன்பார்ப்பு<br/>
நாவிற்கு நன்றல் வசை.          11<br/>
<br/>
நாணிலான் சால்பும் நடையிலான் நன்னோன்பும்<br/>
ஊணிலான் செய்யும் உதாரதையும் - ஏணிலான்<br/>
சேவகமும் செந்தமிழ் தேற்றான் சுவிச்செயலும்<br/>
நாவகமே நாடின் நகை.          12<br/>
<br/>
கோறலும் நஞ்சூனைத் துய்த்தல் கொடுநஞ்சு<br/>
வேறலும் நஞ்சுமா(று) அல்லானைத் - தேறினான்<br/>
நீடாங்கு செய்தலும் நஞ்சாம் இளங்கிளியை<br/>
நாடாதே தீதுரையும் நஞ்சு.     13<br/>
<br/>
இடரின்னா நட்டார்கண் ஈயாமை இன்னா<br/>
தொடர்பின்னா நள்ளார்கண் தூயார்ப் - படர்பின்னா<br/>
கண்டல் அவர்பூங் கதுப்பினாய் இன்னாதே<br/>
கொண்ட விரதம் குறைவு.    14<br/>
<br/>
கொண்டான் வழியொழுகல் பெண்மகன் தந்தைக்குத்<br/>
தண்டான் வழியொழுகல் தன்கிளையஃது - அண்டாதே<br/>
வேல்வழி வெம்முனை வீடாது மன்னாடு<br/>
கோல்வழி வாழ்தல் குணம்.        15<br/>
<br/>
பிழைத்தல் பொறுத்தல் பெருமை சிறுமை<br/>
இழைத்ததீங்(கு) எண்ணி யிருத்தல் - இழைத்த<br/>
பகைகெட வாழ்வதும் பல்பொருளார் நல்லார்<br/>
நகைகெட வாழ்வதும் நன்று.      16<br/>
<br/>
கதநன்று சான்றாண்மை தீது கழிய<br/>
மதநன்று மாண்பில்லார் முன்னர் - விதநன்றால்<br/>
கோய்வாயிற் கீழுயிர்க்(கு)ஈ துற்றுக் குரைத்தெழுந்த<br/>
நாய்வாயுள் நல்ல தசை.     17<br/>
<br/>
நட்டாரை யாக்கிப் பகைபணித்து வைஎயிற்றுப்<br/>
பட்டார் அகல்அல்கு லார்படிந்து - ஓட்டித்<br/>
தொடங்கினார் இல்லகத்து அன்பில் துறவா<br/>
உடம்பினான் ஆய பயன்.         18<br/>
<br/>
பொய்யாமை பொன்பெறினும் கள்ளாமை மெல்லியலார்<br/>
வையாமை வார்குழலார் நச்சினும் - நையாமை<br/>
ஓர்த்துடம்பு பேருமென்று ஊனவாய் உண்ணானேல்<br/>
பேர்த்துடம்பு கோடல் அரிது.         19<br/>
<br/>
தேவறே கற்றவர் கல்லாதார் தேருங்கால்<br/>
பூதரே முன்பொருள் செய்யாதார் - ஆதரே<br/>
துன்பம் இலேம்பண்டு யாமே வனப்புடையேம்<br/>
என்பார் இருகால் எருது.        20<br/>
<br/>
கள்ளான்கு தென்றும் கழுமான் கரியாரை<br/>
நள்ளான் உயிரிங்க நாவாடான் - நள்ளானாய்<br/>
ஊன்மறுத்துக் கொள்ளானேல் ஊனுடம்(பு) எஞ்ஞான்றும்<br/>
தான்மறுத்துக் கொள்ளான் தளர்ந்து.           21<br/>
<br/>
பூவாது காய்க்கும் மரமுள நன்றறிவார்<br/>
மூவாது மூத்தவர் நூல்வல்லார் - தாவா<br/>
விதையாமை நாறுவ வித்துள மேதைக்கு<br/>
உரையாமை செல்லும் உணர்வு.             22<br/>
<br/>
பூத்தாலும் காயா மரமுள நன்றறிவார்<br/>
மூவாது மூவர்நூல் தேற்றதார் - பாத்திப்<br/>
புதைத்தாலும் நாறாத வித்துள பேதைக்கு<br/>
உரைத்தாலும் செல்லா(து) உணர்வு.      23<br/>
<br/>
வடி(வு)இளமை வாய்த்த வனப்பு வணங்காக்<br/>
குடிகுலமென்(று) ஐந்தும் குறித்து - முடியாத்<br/>
துளங்கா நிலைகாணார் தொக்(கு)ஈர் பசுவால்<br/>
இளங்கால் துறவா தவர்.      24<br/>
<br/>
கள்ளுண்டல் காணில் கணவன் பிரிந்துறைதல்<br/>
வெள்(கு)இல ளாய்ப்பிறர் இல்சேறல் - உள்ளிப்<br/>
பிறர்கருமம் ஆராய்தல் தீப்பெண் கிளைமைத்<br/>
துறமதுதீப் பெண்ணின் தொழில்.       25<br/>
<br/>
பெருங்குணத்தார்ச் சேர்மின் பிறன்பொருள்வெள வன்மின்<br/>
கருங்குணத்தார் கேண்மை கழிமின் - ஒருங்குணர்ந்து<br/>
தீச்சொல்லே காமின் வருங்காலன் திண்ணிதே<br/>
வாய்ச்சொல்லே யன்று வழக்கு.     26<br/>
<br/>
வான்குருவிக் கூ(டு)அரக்கு வால்உலண்டு கோல்தகுதல்<br/>
தேன்புரிந்து யார்க்கும் செயலாகா - தாம்புரீஇ<br/>
வல்லவர் வாய்ப்பன என்னார் ஒரோஒருவர்க்(கு)<br/>
ஒல்காதோர் ஒன்று படும்.       27<br/>
<br/>
அறன்நாட்டான் நன்னெறிக்கண் நிற்க அடங்காப்<br/>
புறன்நாட்டான் புன்னெறிப் போகாது - புறன்நட்டான்<br/>
கண்டெடுத்துக் கள்களவு சூது கருத்தினால்<br/>
பண்டெடுத்துக் காட்டும் பயின்று.          28<br/>
<br/>
ஆண்ஆக்கம் வேண்டாதான் ஆசான் அவற்(கு)இயைந்த<br/>
மாணாக்கன் அன்பான் வழிபடுவான் - மாணாக்கன்<br/>
கற்பனைத்தும் மூன்றுங் கடிந்தான் கடியாதான்<br/>
நிற்பனைத்தும் நெஞ்சிற்கோர் நோய்.         29<br/>
<br/>
நெய்தல் முகிழ்த்துணை யாம்குடுமி நேர்மயிரும்<br/>
உய்தல் ஒருதிங்கள் நாளாகும் - செய்தல்<br/>
துணங்குநூல் ஓதுதல் கேட்டல்மா ணாக்கர்<br/>
வணங்கி வலங்கொண்டு வந்து.       30<br/>
<br/>
ஒருவன் அறிவானும் எல்லாம் யாதொன்றும்<br/>
ஒருவன் அறியா தவனும் ஒருவன்<br/>
குணன்அடங்கக் குற்றமில் லானாம் ஒருவன்<br/>
கணன்அடங்கக் கற்றானும் இல்.       31<br/>
<br/>
உயிர்நோய்செய் யாமை உறுநோய் மறத்தல்<br/>
செயீர்நோய் பிறன்கண்செய் யாமை - செயிர்நோய்<br/>
விழைவு வெகுளி இவைவிடுவா னாயின்<br/>
இழிவன்(று) இனிது தவம்.        32<br/>
<br/>
வேட்பவன் பார்ப்பான் விளங்கிழைக்குக் கற்புடைமை<br/>
கேட்பவன் கேடில் பெரும்புலவன் - பாட்டவன்<br/>
சிந்தையான் ஆகும் சிறந்தது உலகினுள்<br/>
தந்தையான் ஆகும் நலம்.           33<br/>
<br/>
வைப்பானே வள்ளல் வழங்குவான் வாணிகன்<br/>
உய்ப்பானே ஆசான் உயர்கதிக்கு - உய்ப்பான்<br/>
உடம்பினார் வேலி ஒருப்படுத்(து)ஊன் ஆரத்<br/>
தொடங்கானேல் சேறல் துணிவு.           34<br/>
<br/>
வைததனால் ஆகும் வசைவணக்கம் நன்றாகச்<br/>
செய்ததனால் ஆகும் செழுங்குலமுன் - செய்த<br/>
பொருளினால் ஆகுமாம் போகம் நெகிழ்ந்த<br/>
அருளினால் ஆகும் அறம்.          35<br/>
<br/>
இல்இயலார் நல்லறமும் எனைத் துறவறமும்<br/>
நல்லியலின் நாடி உரைக்குங்கால் - நல்லியல்<br/>
தானத்தால் போதும் தவத்தால் சுவர்க்கமாம்<br/>
ஞானத்தால் வீடாக நாட்டு.            36<br/>
<br/>
மயிர்வனப்பும் கண்கவரும் மார்பின் வனப்பும்<br/>
உகிர்வனப்பும் காதின் வனப்பும் - செயிர்தீர்ந்த<br/>
பல்லின் வனப்பும் வனப்பல்ல நூற்கியைந்த<br/>
சொல்லின் வனப்பே வனப்பு.             37<br/>
<br/>
தொழீஇ அடஉண்ணார் தோழரில் துஞ்சார்<br/>
வழீஇய பிறர்பொருளை வெளவார் - கெழீஇக் <br/>
கலந்தபின் கீழ்காணார் காணாய் மடவாய்<br/>
புலந்தபின் போற்றார் புலை.      38<br/>
<br/>
பொய்யாமை நன்று பொருள்நன்று உயிர்நோவக்<br/>
கொல்லாமை நன்று கொழிக்குங்கால் - பல்லார்முன்<br/>
பேணாமை பேணும் தகைய சிறிதெனினும்<br/>
மாணாமை மாண்டார் மனம்.              39<br/>
<br/>
பண்டாரம் பல்கணக்குக் கண்காணி பாத்தில்லார்<br/>
உண்டார் அடிசிலே தோழரில் - கொண்டாரா<br/>
யாக்கைக்குத் தக்க அறிவில்லார்க் காப்படுப்பின்<br/>
காக்கைக்குக் காப்படுத்த சோறு.              40<br/>
<br/>
உடையிட்டார் புல்மேய்வார் ஓடுநீர் புக்கார்<br/>
படையிட்டார் பற்றேதும் இன்றி - நடையிட்டார்<br/>
இவ்வகை ஐவரையும் என்றும் அணுகாரே<br/>
செவ்வகைச் சேவகர் சென்று.          41<br/>
<br/>
பூவாதான் பூப்புப் புறங்கொடுத் தாள்இலிங்கி<br/>
ஓவாதான் கோலம் ஒருபொழுதும் - காவாதாள்<br/>
யார்யார் பிறர்மனையாள் உள்ளிட்டில் ஐவரையும்<br/>
சாரார் பகைபோல் சலித்து.           42<br/>
<br/>
வருவாய்க்குத் தக்க வழக்கறிந்து சுற்றம்<br/>
வெகுவாமை வீழ்ந்துவிருந் தோம்பித் - திருவாக்கும்<br/>
தெய்வதையும் எஞ்ஞான்றும் தேற்ற வழிபாடு<br/>
செய்வதே பெண்டிர் சிறப்பு.         43<br/>
<br/>
நாள்கூட்டம் மூர்த்தம் அவற்றோடு நன்றாம்அக்<br/>
கோள்கூட்டம் யோகம் குணன்உணர்ந்து - தோள்கூட்டல்<br/>
உற்றானும் அல்லானும் ஐந்தும் உணர்வானால்<br/>
பெற்றால்நாள் கொள்க பெரிது.         44<br/>
<br/>
பேண்அடக்கம் பேணாப் பெருந்தகைமை பீடுடைமை<br/>
நாண்ஒடுக்கம் என்றைந்தும் நண்ணின்றாப் - பூண்ஒடுக்கம்<br/>
பொன்வரைக்கோங் கேர்முலைப் பூந்திருவே யாயினும்<br/>
தன்வரைத் தாழ்த்தல் அரிது.           45<br/>
<br/>
வார்சான்ற கூந்தல் வரம்புயர வைகலும்<br/>
நீர்சான் றுயரவே நெல்லுயரும் - சீர்சான்ற<br/>
தாவாக் குடியுயரத் தாங்கருஞ்சீர்க் கோவுயரும்<br/>
ஓவா(து) உரைக்கும் உலகு.       46<br/>
<br/>
அழியாமை எத்துவமும் சார்ந்தாரை ஆக்கல்<br/>
பழியாமை பாத்தல்யார் மாட்டும் - ஒளியாமை<br/>
கன்றுசா வப்பால் கறவாமை செய்யாமை<br/>
மன்றுசார் வாசு மனை.            47<br/>
<br/>
நசைகொல்லார் நச்சியார்க்(கு) என்றும் கிளைஞர்<br/>
மிசைகொல்லார் வேளாண்மை கொல்லார் - இசைகொல்லார்<br/>
பொன்பெறும் பூஞ்சுணங்கின் மென்முலையாய் நன்குணர்ந்தார்<br/>
என்பெறினும் கொல்லார் இயைந்து.          48<br/>
<br/>
நீண்டநீர் காடு களர்நிவந்து விண்தோயும்<br/>
மாண்ட மலைமக்கள் உள்ளிட்டு - மாண்டவர்<br/>
ஆய்ந்தன ஐந்தும் அரணா உடையானை<br/>
வேந்தனா நாட்டல் விதி.          49<br/>
<br/>
பொச்சாப்புக் கேடு பொருட்செருக்குத் தான்கேடு<br/>
முற்றாமை கேடு முரண்கேடு - தெற்றத்<br/>
தொழில்மகன் தன்னோடு மாறாயின் என்றும்<br/>
உழுமகற்குக் கேடென்(று) உரை.        50<br/>
<br/>
கொல்லாமை நன்று கொலைதீ(து) எழுத்தினைக்<br/>
கல்லாமை தீது கதந்தீது - நல்லார்<br/>
மொழியாமை முன்னே முழுதுங் கிளைஞர்<br/>
பழியாமை பல்லார் பதி.            51<br/>
<br/>
உண்ணாமை நன்றவா நீக்கி விருந்துகண்மா(று)<br/>
எண்ணாமை நன்றிகழல் தீதெளியார் - எண்ணின்<br/>
அரியரா வார்பிறரிற் செல்லாரே உண்ணார்<br/>
பெரியரா வார்பிறர் கைத்து.            52<br/>
<br/>
மக்கட் பெறுதல் மடனுடைமை மாதுடைமை<br/>
ஒக்க உடனுறைதல் ஊண்அமைவு - தொக்க<br/>
அலவலை அல்லாமை பெண்மகளிர்க்(கு) ஐந்து<br/>
தலைமகனைத் தாழ்க்கு மருந்து.            53<br/>
<br/>
கொண்டான் கொழுநன் உடன்பிறந்தான் தன்மாமன்<br/>
வண்டார்பூந் தொங்கல் மகன்தந்தை - வண்தாராய் !<br/>
யாப்பார்பூங் கோதை அணிஇழையை நன்கியையக்<br/>
காப்பார் கருது மிடத்து.       54<br/>
<br/>
ஆம்பல்வாய் கண்மனம் வார்புருவம் என்றைந்தும்<br/>
தாம்பல்வா யோடி நிறைகாத்தல் - ஓம்பார்<br/>
நெடுங்கழைநீண் மூங்கில் எனஇகழ்ந்தார் ஆட்டும்<br/>
கொடுங்குழை போலக் கொளின்.       55<br/>
<br/>
பொன்பெறுங் கற்றான் பொருள்பெறும் நற்கவி<br/>
என்பெறும் வாதி இசைபெறும் - முன்பெறக்<br/>
கல்லார்கற் றாரினத்தார் அல்லார் பெறுபவே<br/>
நல்லார் இனத்து நகை.          56<br/>
<br/>
நல்ல வெளிப்படுத்துத் தீய மறந்தொழிந்து<br/>
ஒல்லை உயிர்க்(கு)ஊற்றம் கோலாகி - ஒல்லுமெனின்<br/>
மாயம் பிறர்பொருட்கண் மாற்றுக மானத்தான்<br/>
ஆயின் அழிதல் அறிவு.          57<br/>
<br/>
தன்நிலையும் தாழாத் தொழில்நிலையும் துப்பெதிர்ந்தார்<br/>
இல்நிலையும் ஈடில் இயல்நிலையும் - துன்னி<br/>
அளந்தறிந்து செய்வான் அரசமைச்சன் யாதும்<br/>
பிளந்தறியும் பேராற்ற லான்.      58<br/>
<br/>
பொருள்போகம் அஞ்சாமை பொன்றுங்கால் போந்த<br/>
அருள்போகா ஆரறம்என்(று) ஐந்தும் - இருள்தீரக்<br/>
கூறப் படுங்குணத்தான் கூர்வேல்வல் வேந்தனால்<br/>
தேறப் படுங்குணத்தி னான்.     59<br/>
<br/>
நன்புலத்து வையடக்கி நாளும்மா டோ போற்றிப்<br/>
புன்கலத்தைச் செய்(து) எருப் போற்றியபின் - இன்புலத்தின்<br/>
பண்கலப்பை என்றிலை பாற்படுப் பான்உழவோன்<br/>
நுண்கலப்பை நூலோது வார்.      60<br/>
<br/>
ஏலாமை நன்றீதல் தீதுபண்(பு) இல்லார்க்குச்<br/>
சாலாமை நன்றுநூல் சாயினும் - சாலாமை<br/>
நன்று தவநனி செய்தல்தீ(து) என்பாரை<br/>
இன்றுகா(று) யாம்கண் டிலம்.           61<br/>
<br/>
அரம்போல் கிளையடங்காய் பெண்வியக்கத் தொண்டு<br/>
மரம்போல் மகன்மாறாய் நின்று - கரம்போலக்<br/>
கள்ளநோய் காணும் அயல்ஐந்தும் ஆகுமேல்<br/>
உள்ளநோய் வேண்டா உயிர்க்கு.         62<br/>
<br/>
நீர்அறம் நன்று நிழல்நன்று தன்இல்லுள்<br/>
பார்அறம் நன்றுபாத்(து) உண்பானேல் - பேரறம்<br/>
நன்று தளிசாலை நாட்டல் பெரும்போகம்<br/>
ஒன்றுமாம் சால வுடன்.          63<br/>
<br/>
பிடிப்பிச்சை பின்னிறை ஐயங்கூழ் கூற்றோ(டு)<br/>
எடுத்திரந்த உப்(பு)இத் துணையோ(டு) - அடுத்துச்<br/>
சிறுபயம் என்னார் சிதவலிப்(பு) ஈவார்<br/>
பெறுபயன்பின் சாலப் பெரிது.      64<br/>
<br/>
வெந்தீங்காண் வெண்ணெய் மெழுகுநீர் சேர்மண்உப்(பு)<br/>
அந்த மகன்சார்ந்த தந்தையென்(று) - ஐந்தினுள்<br/>
ஒன்றுபோல் உள்நெகிழ்ந்து ஈயின் சிறிதெனினும்<br/>
குன்றுபோற் கூடும் பயன்.         65<br/>
<br/>
குளங்கொட்டுக் கோடு பதித்துவழி சீத்து<br/>
உளந்தொட்(டு) உழுவயல் ஆக்கி - வளந்தொட்டுப்<br/>
பாகு படுங்கிணற்றோ(டு) என்றிவ்ஐம் பாற்படுப்பான்<br/>
ஏகும் சுவர்க்கத்(து) இனிது.       66<br/>
<br/>
போர்த்தும் உரிந்திட்டும் பூசியும் நீட்டியும்<br/>
ஓர்த்(து) பால்மறைத்(து) உண்பான்மேய் - ஓர்த்த<br/>
அறமாம்மேல் சொல்பொறுக்க அன்றேல் கலிக்கண்<br/>
துறவறம்பொய் இல்லறமே வாய்.          67<br/>
<br/>
தான்பிறந்த இல்நினைந்து தன்னைக் கடைப்பிடித்துத்<br/>
தான்பிற ரால்கருதற் பாடுணர்ந்து - தான்பிறரால்<br/>
சாவ எனவாழான் சான்றேரால் பல்யாண்டும்<br/>
வாழ்க எனவாழ்தல் நன்று.             68<br/>
<br/>
நெடுக்கல் குறுக்கல் துறைநீர்நீ டாடல்<br/>
வடுத்தீர் பகல்வாய் உறையே - வடுத்தீரா<br/>
ஆகும்அந் நான்கொழிந்(து) ஐந்தடக்கு வானாநின்<br/>
வேகும்பம் வேண்டான் விடும்.          69<br/>
<br/>
கொன்றான் கொலையை உடன்பட்டான் கோடாது<br/>
கொன்றதனைக் கொண்டான் கொழுக்குங்கால் - கொன்றதனை<br/>
அட்டான் இடவுண்டான் ஐவரினும் ஆகுமெனக்<br/>
கட்டெறிந்த பாவம் கருது.            70<br/>
<br/>
சிறைக்கிடந்தார் செந்தார்க்கு நோற்பார் பலநாள்<br/>
உறைக்கிடந்தார் ஒன்றிடையிட்(டு) உண்பார் - பிறைக்கிடந்து<br/>
முற்றனைத்தும் உண்ணா தவர்க்கீந்தார் மன்னவராய்க்<br/>
கற்றனைத்தும் வாழ்வார் கலந்து.         71<br/>
<br/>
ஈன்றெடுத்தல் சூல்புறஞ் செய்தல் குழவியை<br/>
ஏன்றெடுத்தல் சூலேற்ற கன்னியை - ஆன்ற<br/>
அழிந்தானை இல்வைத்தல் பேரறமா ஆற்ற<br/>
மொழிந்தார் முதுநூலார் முன்பு.           72<br/>
<br/>
வலியிழந்தார் மூத்தார் வடக்கிருந்தார் நோயால்<br/>
நலி(பு)அழிந்தார் நாட்(டு)அறைபோய் நைந்தார் - மெலிவொழிய<br/>
இன்னவராம் என்னாராய் ஈந்த ஒருதுற்று<br/>
மன்னவராய்ச் செய்யும் மதித்து.           73<br/>
<br/>
கலங்காமைக் காத்தல் கருப்பஞ் சிதைந்தால்<br/>
இலங்காமை பேரறத்தால் ஈற்றம் - விலங்காமைக்<br/>
கோடல் குழவி மருந்து வெருட்டாமை<br/>
நாடின் அறம்பெருமை நாட்டு.       74<br/>
<br/>
சூலாமை சூலிற் படுந்துன்பம் ஈன்றபின்<br/>
ஏலாமை ஏற்றால் வளர்ப்பருமை - சால்பவை<br/>
வல்லாமை வாய்ப்ப அறிபவர் உண்ணாமை<br/>
கொல்லாமை நன்றால் கொழித்து.    75<br/>
<br/>
சிக்கர் சிதடர் சிதலைபோல் வாயுடையார்<br/>
துக்கர் துருநாமர் தூக்குங்கால் - தொக்க<br/>
வருநோய்கள் முன்னாளில் தீர்த்தாரே இந்நாள்<br/>
ஒருநோயும் இன்றிவாழ் வார்.             76<br/>
<br/>
பக்கம் படாமை ஒருவர்க்குப் பாடேற்றல்<br/>
தக்கம் படாமை தவமல்லாத் - தக்கார்<br/>
இழியினர்க்கே யானும் பசித்தார்க்(கு)ஊண் ஈதல்<br/>
கழிசினங் காத்தல் கடன்.        77<br/>
<br/>
புண்பட்டார் போற்றுவார் இல்லாதவர் போகுயிரார்<br/>
கண்கெட்டார் காலிரண்டும் இல்லாதார் -கண்கண்பட்(டு)<br/>
ஆழ்ந்து நெகிழ்ந்தவர்க்கு ஈந்தார் கடைபோக<br/>
வாழ்ந்து கழிவார் மகிழ்ந்து.    78<br/>
<br/>
பஞ்சப் பொழுதகத்தே பாத்துண்பான் காவாதான்<br/>
அஞ்சா(து) உடைபடையுள் போந்தெறிவான் - எஞ்சாதே<br/>
உண்பதுமுன் ஈவான் குழவி பலிகொடுப்பான்<br/>
எண்பதின் மேலும்வாழ் வாண்.        79<br/>
<br/>
வரைவில்லாப் பெண்வையார் மன்னைப்புற்(று) ஏறார்<br/>
புரையில்லார் நள்ளார்போர் வேந்தன் - வரைபோல்<br/>
கடுங்களிறு விட்டுழிச் செல்லார் வழங்கார்<br/>
கொடும்புலி கொட்கும் வழி.          80<br/>
<br/>
தக்கார் வழிகெடாது ஆகுந் தகாதவர்<br/>
உக்க வழியராய் ஒல்குவர் - தக்க<br/>
இனத்தினான் ஆகும் பழியும் புகழும்<br/>
மனத்தினான் ஆகும் மதி.             81<br/>
<br/>
கழிந்தவை தானிரங்கான் கைலாரா நச்சான்<br/>
இழிந்தவை இன்புறான் இல்லார் - மொழிந்தவை<br/>
மென்மொழியால் உள்நெகிழ்ந்து ஈவானேல் விண்ணோரால்<br/>
இன்மொழியால் ஏத்தப் படும்.       82<br/>
<br/>
காடுபோல் கட்கினிய இல்லம் பிறர்பொருள்<br/>
ஓடுபோல் தாரம் பிறந்ததாய் - ஊடுபோய்க்<br/>
கோத்தின்னா சொல்லானாய்க் கொல்லானேல் பல்லவர்<br/>
ஒத்தினால் என்ன குறை.           83<br/>
<br/>
தோல்கன்று காட்டிக் கறவார் கறந்தபால்<br/>
பாற்பட்டார் உண்ணார் பழிபாவம் - பாற்பட்டார்<br/>
ஏற்றவாது இன்புற்று வாழ்வன வீடழியக்<br/>
கூற்றுவப்பச் செய்யார் கொணர்ந்து.          84<br/>
<br/>
நகையொரு மந்திரம் நட்டார்க்கு வாரம்<br/>
பகையொரு பாட்டுரையென்(று) ஐந்தும் - தொகையொடு<br/>
மூத்தோர் இருந்துழி வேண்டார் முதுநூலுள்<br/>
யாத்தார் அறிந்தவர் ஆய்ந்து.        85<br/>
<br/>
சத்தமெய்ஞ் ஞானம் தருக்கம் சமயமே<br/>
வித்தகர் கண்டவீ(டு) உள்ளிட்டாங்(கு) - அத்தகத்து<br/>
அந்தஇவ் ஐந்தும் அறிவான் தலையாய<br/>
சிந்திப்பிற் சிட்டன் சிறந்து.        86<br/>
<br/>
கண்ணுங்கால் கண்ணும் கணிதமே யாழினோடு<br/>
எண்ணுங்கால் சாந்தே இலைநறுக்கிட்(டு) - எண்ணுதல்<br/>
இட்டஇவ் ஐந்தும் அறிவான் இடையாய<br/>
சிட்டனென்(று) எண்ணப் படும்.       87<br/>
<br/>
நாணிலன் நாய்நன்கு நள்ளாதான் நாய்பெரியார்ப்<br/>
பேணிலன் நாய்பிறர் சேவகன்நாய் - ஏணில்<br/>
பொருந்திய பூண்முலையார் சேரிகைத்(து) இல்லான்<br/>
பருத்தி பகர்வழி நாய்.          88<br/>
<br/>
நாண்எளிது பெண்மை நகையெளிது நட்டானேல்<br/>
ஏண்எளிது சேவக னேல்பெரியார் - பேண்எளிது<br/>
கொம்பு மறைக்கும் இடையாய் அளியன்மீ(து)<br/>
அம்பு பறத்தல் அரிது.              89<br/>
<br/>
இன்சொலான் ஆகும் கிளமை இயல்பில்லா<br/>
வன்சொல்லின் ஆகும் பகைமைமன் - மென்சொல்லின்<br/>
ஓய்வில்லா ஆரருளாம் அவ்வருள் நன்மனத்தான்<br/>
வீவில்லா விடாய் விடும்.            90<br/>
<br/>
தக்க(து) இளையான் தவம்செல்வன் ஊண்மறுத்தல்<br/>
தக்கது கற்புடை யாள்வனப்புத் - தக்க(து)<br/>
தழல்தண்என் தோளான் அறிவிலன் ஆயின்<br/>
நிழற்கண் முயிறாய் விடும்.          91<br/>
<br/>
பொய்யால் சுவர்க்கம்வா யால்நிர யம்பொருள்<br/>
மையார் மடந்தையால் வாழ்வினிது - மெய்யென்றால்<br/>
மைத்தக நீண்ட மலர்க்கண்ணாய் தீதன்றால்<br/>
எத்தவ மானும் படல்.            92<br/>
<br/>
புல்லறத்தின் நன்று மனைவாழ்க்கை போற்றுடைத்தே<br/>
நல்லறத்தா ரோடு நடக்கலாம் - நல்லறத்தார்க்(கு)<br/>
அட்டிட்டுண் டாற்றவாழ்ந் தார்களே இம்மையில்<br/>
அட்டிட்டுண் டாற்றவாழ் வார்.           93<br/>
<br/>
ஈவது நன்றுதீ(து) ஈயாமை நல்லவர்<br/>
மேவது நன்றுமே வாதாரோ(டு) - ஓவாது<br/>
கேட்டுத் தலைநிற்க கேடில் உயர்கதிக்கே<br/>
ஓட்டுத் தவநிற்கும் ஊர்ந்து.           94<br/>
<br/>
உண்இடத்தும் ஒன்னார் மெலிவிடத்தும் மந்திரங்கொண்(டு)<br/>
எண்இடத்தும் செல்லாமை தான்தலையே - எண்ணி<br/>
உரைப்பூசல் கோறல் உயர்தவமேல் கங்கைக்<br/>
கரைப்பூசை போற்றக் கடை.           95<br/>
<br/>
பத்தினி சேவகன் பொத்தில் கடுந்தவசி<br/>
பொத்தில் பொருள்திறத்துச் செவ்வியான் - பொத்தின்று<br/>
வைத்தார் அதுவழக்குஞ் சான்றவர் தம்செம்மை<br/>
செத்தால் அறிக சிறந்து.      96<br/>
<br/>
வழிப்படரல் வாயல் வருந்தாமை வாய்மை<br/>
குறிப்படரல் தீக்சொற்க ளோடு - மொழிப்பட்ட<br/>
காய்ந்து விடுதல் களைந்(து)உயக் கற்றவர்<br/>
ஆய்ந்து விடுதல் அறம்.          97<br/>
<br/>
பாயிரம்<br/>
மல்லிவர் மாக்காயன் மாணாக்கன் மாநிலத்துப்<br/>
பல்லவர் நோய்நீக்கும் பாங்கினால் - கல்லா<br/>
மறுபஞ்சம் தீர்மழைக்கை மாக்காரி யாசான்<br/>
சிறுபஞ்ச மூலம்செய் தான்.             98<br/>
<br/>
சிறுபஞ்சமூலம் முற்றிற்று<br/>
--------------------------<br/>
</body></html>