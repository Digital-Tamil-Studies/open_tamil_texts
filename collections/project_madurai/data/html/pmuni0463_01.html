<!DOCTYPE HTML PUBLIC "-//W3C//DTD HTML 4.01 Transitional//EN"
     "http://www.w3.org/TR/html4/loose.dtd">

<html>
<!-- Project Madurai -->
<!-- Copyright (c) 1998-2014 All Rights Reserved -->
<!-- Author : K. Kalyanasundaram-->
<head>
<meta ;="" charset="utf-8" content="text/html" http-equiv="Content-Type"/>
<meta content="K. Kalyanasundaram" name="Author"/>
<title> tiruviLaiyATaR purANam of paranjcOti munivar  (in tamil script, unicode format)</title>
<style type="text/css">
p.verse 
  {margin: 0cm 0.5cm 0cm 1cm}
p.section
   {color: rgb(0,0,255); text-align: center}
p.header1
   {color: rgb(255,0,0); text-align: center}
p.header2
   {text-align: center}
h2.section
  {color: rgb(0,0,255); text-align: center}
p.pos_left
  {position:relative; left:-20px }
p.pos_right
  {position:relative; left:20px }
td.top
 {position:relative; top; width: 50px }
td.bottom
 {position:relative; bottom: 5px }
p {font-style: italic} 
p:first-line {font-style: italic} 
</style>
</head>
<body>
<body bgcolor="white" text="#800000">
<center>
<img src="pmdr0.gif"/>
<hr noshade="" width="50%"/>
<h2><font color="blue"> பரஞ்சோதி முனிவர் அருளிய<br/>
திருவிளையாடற் புராணம்<br/>  (திருவாலவாய் மான்மியம்)<br/>
1. மதுரைக் காண்டம்,  பாகம் 1 (படலம் 4 வரை) </font></h2>
<h2> tiruviLaiyATaR purANam - part 1<br/> 
of paranjcOti munivar<br/>
In tamil script, unicode/utf-8 format</h2></center>
<hr noshade="" width="50%"/> <br/>
<hr noshade=""/><ul>
<strong>Acknowledgements: </strong><br/>
Our Sincere thanks go to the Ms. Kalaivani Ganesan of Singapore for her help
in the preparation of this etext for Saivam.org and <br/>Mr. S. Ganesan for providing
an electronic version of this work for inclusion as part of Project Madurai collections.<br/>
Preparation of HTML and PDF versions: Dr. K. Kalyanasundaram, Lausanne, Switzerland.
<br/><br/>
© Project Madurai, 1998-2014.<br/>
Project Madurai is an open, voluntary, worldwide initiative devoted to preparation <br/>
of electronic texts of tamil literary works and to distribute them free on the Internet. 
<br/>
Details of Project Madurai are available at the website <br/>
<b><a href="http://www.projectmadurai.org/">http://www.projectmadurai.org/</a></b>
<br/>You are welcome to freely distribute this file, provided this header page is kept intact.
</ul><hr noshade=""/>
<center> <h3><font color="blue"> பரஞ்சோதி முனிவர் அருளிய<br/>
திருவிளையாடற் புராணம்  (திருவாலவாய் மான்மியம்)<br/>
1. மதுரைக் காண்டம், பாகம் 1 ( படலம் 1-4) </font></h3>
</center><br/>
<ul>
<strong> உள்ளடக்கம் </strong> <br/>
<ul>
1. மதுரைக் காண்டம்<br/>
   காப்பு  (1-5)<br/>
   கடவுள் வாழ்த்து  (6-23)<br/>
   பாயிரம்   (24-26)<br/>
   அவையடக்கம்  (27-31)<br/>
   திரு நாட்டுச் சிறப்பு / பாண்டித் திருநாட்டுப் படலம்  (32-91)<br/>
  திரு நகரச் சிறப்பு /  மதுரைத் திருநகரப் படலம் (92-200  )<br/>
   திருக்கையாலச் சிறப்பு / திருக்கயிலாய வருணனைப் படலம்  (201 - 207 )<br/>
  புராண வரலாறு / திருநகரச் சிறப்பு  புராண வரலாற்றுப் படலம்  (208 - 232)<br/>
  தல விசேடம் / தல விசேடப் படலம்  (233- 255 )<br/>
 தீர்த்த விசேடம் / தீர்த்த விசேடப் படலம்  (256- 291)<br/>
  மூர்த்தி விசேடம் / மூர்த்தி விசேடப் படலம்  (292 -328 )<br/>
  பதிகம் / பதிகப் படலம்  (329 - 343 )<br/>
திருவிளையாடல்கள்<br/>
1.  இந்திரன் பழி தீர்த்த படலம்  (344- 440)<br/>
2. வெள்ளை யானையின் சாபம் தீர்த்த படலம்  (441-471 )  <br/>
3.  திருநகரம் கண்ட படலம் சுபம்  (  472  - 518)  <br/>
4. தடாதகைப் பிராட்டியார் திருவவதாரப் படலம்  (519 - 599)<br/>
</ul> <br/>
<hr noshade="" width="50%"/>
<center><h3> 1. காப்பு  (1-5)</h3> </center>
<table border="0"><tr><td valign="top" width="20">1<td width="600">
விநாயகர் காப்பு<br/>
சத்தி யாய்ச்சிவ மாகித் தனிப்பர <br/>
முத்தி யான முதலைத் துதிசெயச் <br/>
சுத்தி யாகிய சொற்பொருள் நல்குவ <br/>
சித்தி யானைதன் செய்யபொற் பாதமே   </td></td></tr>
<tr><td valign="top">2<td width="600">
சொக்கலிங்கமூர்த்தி காப்பு<br/>
வென்றுளே புலன்க ளைந்தார் மெய்யுணர் உள்ளந் தோறுஞ் <br/>
சென்றுளே யமுத மூற்றுந் திருவருள் போற்றி யேற்றுக் <br/>
குன்றுளே யிருந்து காட்சி கொடுத்தருள் கோலம் போற்றி <br/>
மன்றுளே மாறி யாடு மறைச்சிலம் படிகள் போற்றி</td></td></tr>
<tr><td valign="top">3<td width="600">
அங்கயற்கண்ணம்மை காப்பு <br/>
சுரம்புமுரல் கடிமலர்ப்பூங் குழல்போற்றி <br/>
            யுத்தரியத் தொடித்தோள் போற்றி <br/>
கரும்புருவச் சிலைபோற்றி கவுணியர்க்குப் <br/>
             பால்சுரந்த கலசம் போற்றி <br/>
இரும்புமனங் குழைத்தென்னை யெடுத்தாண்ட <br/>
            வங்கயற்கண் எம்பிராட்டி <br/>
அரும்புமிள நகைபோற்றி யாரணநூ புரஞ்சிலம்பு <br/>
             மடிகள் போற்றி</td></td></tr>
<tr><td valign="top">4<td width="600">
நூற்பயன் <br/>

திங்களணிதிருவால வாயெம் மண்ண றிருவிளையாட் <br/>
             டிவையன்பு செய்துகேட்போர் <br/>
சங்கநிதி பதுமநிதிச் செல்வ மோங்கித் <br/>
             தகைமை தரு மகப்பெறுவர் பகையை வெல்வர் <br/>
மங்கலநன் மணம்பெறுவர் பிணிவந் தெய்தார் <br/>
             வாழ்நாளு நனிபெறுவர் வானா டெய்திப் <br/>
புங்கவராய் அங்குள்ள போக மூழ்கிப் <br/>
             புண்ணியராய்ச் சிவனடிக்கீழ் நண்ணி வாழ்வார் </td></td></tr>
<tr><td valign="top">5<td width="600">
வாழ்த்து <br/>

மல்குக வேத வேள்வி வழங்குக சுரந்து வானம் <br/>
பல்குக வளங்கள் எங்கும் பரவுக வறங்க ளின்ப <br/>
நல்குக வுயிர்கட் கெல்லா நான்மறைச் சைவ மோங்கிப் <br/>
புல்குக வுலக மெல்லாம் புரவலன் செங்கோல் வாழ்க </td></td></tr>
</table><br/>
<hr noshade="" width="50%"/>
<center><h3> கடவுள் வாழ்த்து  (6-23)</h3> </center>
<table border="0"><tr><td valign="top" width="20">6<td width="600">
பரமசிவம் <br/>
பூவண்ணம் பூவின் மணம்போலமெய்ப் போத வின்ப <br/>
மாவண்ண மெய்கொண் டவன்றன்வலி யாணை தாங்கி <br/>
மூவண்ண றன்சந் நிதிமுத்தொழில் செய்ய வாளா <br/>
மேவண்ண லன்னான் விளையாட்டின் வினையை வெல்வாம் </td></td></tr>
<tr><td valign="top">7<td width="600">
பராசக்தி <br/>

அண்டங்கள் எல்லாம் அணுவாக வணுக்க ளெல்லாம் <br/>
அண்டங்க ளாகப் பெரிதாய்ச்சிறி தாயி னானும் <br/>
அண்டங்க ளுள்ளும் புறம்புங்கரி யாயி னானும் <br/>
அண்டங்க ளீன்றா டுணையென்ப ரறிந்த நல்லோர் </td></td></tr>
<tr><td valign="top">8<td width="600">
சொக்கலிங்கமூர்த்தி <br/>

பூவி னாயகன் பூமக ணாயகன் <br/>
காவி னாயக னாதிக் கடவுளர்க்கு <br/>
ஆவி நாயகன் னங்கயற் கண்ணிமா <br/>
தேவி நாயகன் சேவடி யேத்துவாம் </td></td></tr>
<tr><td valign="top">9<td width="600">
அங்கயற்கண்ணம்மை <br/>
பங்கயற்க ணரியபாம் பரனுருவே தனக்குரிய படிவமாகி <br/>
இங்கயற்க ணகனுலக மெண்ணிறந்த சராசரங்கள் ஈன்றுந் தாழாக் <br/>
கொங்கயற்கண் மலர்க்கூந்தற் குமரிபாண்டியன்மகள் போற் கோலங் கொண்ட <br/>
அங்கயற்க ணம்மையிரு பாதப்போ தெப்போது மகத்துள் வைப்பாம்</td></td></tr>
<tr><td valign="top">10<td width="600">
நடேசர் <br/>
உண்மையறி வானந்த வுருவாகி வெவ்வுயிர்க்கு முயிராய் நீரின் <br/>
தண்மையனல் வெம்மையெனத் தனையகலா திருந்துசரா சரங்க ளீன்ற <br/>
பெண்மையுரு வாகியதன் னாநந்தக் கொடிமகிழ்ச்சி பெருக யார்க்கும் <br/>
அண்மையதா யம்பலத்து ளாடியருள் பேரொளியை யகத்துள் வைப்பாம்</td></td></tr>
<tr><td valign="top">11<td width="600">
சௌந்தரபாண்டியர் <br/>
சடைமறைத்துக் கதிர்மகுடந் தரித்துநறுங் கொன்றையந்தார் தணந்துவேப்பந் <br/>
தொடைமுடித்து விடநாகக் கலனகற்றி மாணிக்கச் சுடர்ப்பூ ணேந்தி <br/>
விடைநிறுத்திக் கயலெடுத்து வழுதிமரு மகனாகி மீன நோக்கின் <br/>
மடவாலை மணந்துலக முழுதாண்ட சுந்தரனை வணக்கஞ் செய்வாம்</td></td></tr>
<tr><td valign="top">12<td width="600">
தடாதகைப் பிராட்டியார் <br/>
செழியர்பிரான் திருமகளாய்க் கலைபயின்று முடிபுனைந்து செங்கோ லோச்சி <br/>
முழுதுலகுஞ் சயங்கொண்டு திறைகொண்டுந்திகண முனைப்போர் சாய்த்துத் <br/>
தொழுகணவற் கணிமணமா லிகைசூட்டித் தன்மகுடஞ் சூட்டிச் செல்வந் <br/>
தழைவுறுதன் னரசளித்த பெண்ணரசி யடிக்கமலந் தலைமேல் வைப்பாம்</td></td></tr>
<tr><td valign="top">13<td width="600">
கான் மாறி நடித்தவர் <br/>
பொருமாறிற் கிளர்தடந்தோள் ஒருமாறன் மனங்கிடந்த புழுக்க மாற <br/>
வருமாறிற் கண்ணருவி மாறாது களிப்படைய மண்ணும் விண்ணும் <br/>
உருமாறிப் பவக்கடல்வீழ்ந் தூசலெனத் தடுமாறி யுழலு மாக்கள் <br/>
கருமாறிக் கதியடையக் கான்மாறி நடித்தவரைக் கருத்துள் வைப்பாம்</td></td></tr>
<tr><td valign="top">14<td width="600">
தஷிணாமூர்த்தி <br/>
கல்லாலின் புடையமர்ந்து நான்மறையா றங்கமுதற் கற்ற கேள்வி <br/>
வல்லார்க ணால்வருக்கும் வாக்கிறந்த பூரணமாய் மறைக்கப் பாலாய் <br/>
எல்லாமாய் அல்லதுமா யிருந்ததனை யிருந்தபடி யிருந்து காட்டிச் <br/>
சொல்லாமற்சொன் னவரை நினையாமனினைந் துபவத் தொடக்கை வெல்வாம் </td></td></tr>
<tr><td valign="top">15<td width="600">
சித்தி விநாயகக் கடவுள் <br/>
உள்ளமெனுங் கூடத்தில் ஊக்கமெனுந் தறிநிறுவி யறுதியாகத் <br/>
தள்ளரிய வன்பென்னுந் தொடர்பூட்டி யிடைப் படுத்தித் தறுகட் பாசக் <br/>
கள்ளவினைப் பசுபோதக் கவளமிடக் களித்துண்டு கருணையென்னும் <br/>
வெள்ளமதம் பொழிசித்தி வேழத்தை நினைந்து வருவினைக டீர்ப்பாம் </td></td></tr>
<tr><td valign="top">16<td width="600">
சுப்பிரமணியக் கடவுள் <br/>
கறங்குதிரைக் கருங்கடலுங் காரவுணப் பெருங் <br/>
             கடலுங் கலங்கக் கார்வந் <br/>
துறங்குசிகைப் பொருப்புஞ்சூ ருரப்பொருப்பும் <br/>
             பிளப்பமறை யுணர்ந்தோராற்றும் <br/>
அறங்குலவு மகத்தழலு மவுணமட வார்வயிற்றி னழலும் மூள <br/>
மறங்குலவு வேலெடுத்த குமரவேள் சேவடிகள் வணக்கம் செய்வாம் </td></td></tr>
<tr><td valign="top">17<td width="600">
சரசுவதி <br/>
பழுதகன்ற நால்வகைச் சொன் மலரெடுத்துப்      <br/>
               பத்திபடப் பரப்பித் திக்கு <br/>
முழுதகன்று மணந்துசுவை யொழுகியணி பெற <br/>
             முக்கண் மூர்த்தி தாளிற்<br/>
றொழுதகன்ற வன்பெனுநார் தொடுத்தலங்கல்<br/>
               சூட்டவரிச் சுரும்புந் தேனும் <br/>
கொழுதகன்ற வெண்டோட்டு முண்டகத் தாளடி<br/>
              முடி மேற்கொண்டு வாழ்வாம் </td></td></tr>
<tr><td valign="top">18<td width="600">
திருநந்தி தேவர் <br/>
வந்திறை யடியிற் றாழும் வானவர் மகுட கோடி <br/>
பந்தியின் மணிகள் சிந்த வேத்திரப் படையாற் றாக்கி <br/>
அந்தியும் பகலும் தொண்ட ரலகிடுங் குப்பை யாக்கும் <br/>
நந்தியெம் பெருமான் பாத நகைமலர் முடிமேல் வைப்பாம்</td></td></tr>
<tr><td valign="top">19<td width="600">
திருஞானசம்பந்த மூர்த்தி நாயனார் <br/>
கடியவிழ் கடுக்கை வேணித் தாதைபோற் கனற்கண் மீனக் <br/>
கொடியனை வேவ நோக்கிக் குறையிரந் தனையான் கற்பிற் <br/>
பிடியன நாயனார் வேண்டப் பின்னுயி ரளித்துக் காத்த <br/>
முடியணி மாடக் காழி முனிவனை வணக்கஞ் செய்வாம் </td></td></tr>
<tr><td valign="top">20<td width="600">
திருநாவுக்கரசு நாயனார் <br/>
அறப்பெருங் செல்வி பாகத் தண்ணலஞ் செழுத்தா லஞ்சா <br/>
மறப்பெருஞ் செய்கை மாறா வஞ்சகர் இட்டநீல <br/>
நிறப்பெருங் கடலும் யார்க்கும் நீந்துதற் கரிய வேழு <br/>
பிறப்பெனுங் கடலு நீத்த பிரானடி வணக்கஞ் செய்வாம்</td></td></tr>
<tr><td valign="top">21<td width="600">
சுந்தர மூர்த்தி நாயனார் <br/>
அரவக லல்கு லார்பா லாசைநீத் தவர்க்கே வீடு <br/>
தருவமென் றளவில் வேதஞ் சாற்றிய தலைவன் றன்னைப் <br/>
பரவைதன் புலவி தீர்ப்பான் கழுதுகண் படுக்கும் பானாள் <br/>
இரவினிற் றூது கொண்டோன் இணையடி முடிமேல் வைப்பாம் </td></td></tr>
<tr><td valign="top">22<td width="600">
மாணிக்கவாசக சுவாமிகள் <br/>
எழுதரு மறைக டேறா விறைவனை யெல்லிற் கங்குற் <br/>
பொழுதறு காலத் தென்றும் பூசனை விடாது செய்து <br/>
தொழுதகை தலைமே லேறத் துளும்புகண் ணீருண் மூழ்கி <br/>
அழுதடி யடைந்த வன்பன் அடியவர்க் கடிமை செய்வாம் </td></td></tr>
<tr><td valign="top">23<td width="600">
சண்டேசுர நாயனார் முதலிய திருத்தொண்டர் <br/>
தந்தைதா ளடும்பிறவித் தாளெறிந்து <br/>
             நிருத்தர்இரு தாளைச் சேர்ந்த <br/>
மைந்தர்தாள் வேதநெறி சைவநெறி பத்திநெறி <br/>
             வழாது வாய்மெய் <br/>
சிந்தைதா னரனடிக்கே செலுத்தினராய்ச் <br/>
             சிவானுபவச் செல்வ ராகிப் <br/>
பந்தமாந் தொடக்கறுத்த திருத்தொண்டர் <br/>
             தாள்பரவிப் பணிதல் செய்வாம்</td></td></tr>
</table>
கடவுள் வாழ்த்து சுபம் <br/>
-------------------<br/>
<hr noshade="" width="50%"/>
<center><h3> பாயிரம்  (24 - 26 )</h3> </center>

முதனூல் <br/>
<table border="0"><tr><td valign="top" width="20">24<td width="600">
அண்ணல்பாற் றெளிந்த நந்தி யடிகள்பாற் சனற்கு மாரன் <br/>
உண்ணிறை யன்பி னாய்ந்து வியாதனுக் குணர்த்த வந்தப் <br/>
புண்ணிய முனிவன் சூதற் கோதிய புராண மூவா <br/>
றெண்ணிய விவற்றுட் காந்தத் தீசசங் கிதையின் மாதோ</td></td></tr>
<tr><td valign="top">25<td width="600">
நூல் யாத்தற்குக் காரணம் <br/>
அறைந்திடப் பட்ட தாகு மாலவாய்ப் புகழ்மை யந்தச் <br/>
சிறந்திடும் வடநூல் தன்னைத் தென்சொலாற் செய்தி யென்றிங் <br/>
குறைந்திடும் பெரியோர் கூறக் கடைப்பிலத் துறுதி யிந்தப் <br/>
பிறந்திடும் பிறப்பி லெய்தப் பெறுதுமென் றுள்ளந் தேறோ</td></td></tr>
<tr><td valign="top">26<td width="600">
மொழி பெயர்த்த முறை <br/>
திருநகர் தீர்த்த மூர்த்திச் சிறப்புமூன் றந்த மூர்த்தி <br/>
அருள்விளை யாட லெட்டெட் டருச்சனை வினையொன் றாக <br/>
வரன்முறை யறுபத் தெட்டா மற்றவை படல மாக <br/>
விரிமுறை விருத்தச் செய்யுள் வகைமையால் விளம்ப லுற்றேன் </td></td></tr>
</table>
பாயிரம் சுபம் <br/>
-------------------------<br/>
<hr noshade="" width="50%"/>
<center><h3> அவையடக்கம்  (27 -31 )</h3> </center>
<table border="0"><tr><td valign="top" width="20">27<td width="600">
நாயகன் கவிக்குங் குற்ற நாட்டிய கழக மாந்தர் <br/>
மேயவத் தலத்தி னோர்கென் வெள்ளறி வுரையிற் குற்றம் <br/>
ஆயுமா றரிதன் றேனு நீர்பிரித் தன்ன முண்ணுந் <br/>
தூயதீம் பால்போற் கொள்க சுந்தரன் சரிதந் தன்னை</td></td></tr>
<tr><td valign="top">28<td width="600">
கவைக்கொ ழுந்தழனாச் சுவை கண்டவூனிமையோர் <br/>
சுவைக்க விண்ணமு தாயினம் துளக்கமில் சான்றோர் <br/>
அவைக்க ளம்புகுந் தினியவா யாலவா யுடையார் <br/>
செவிக்க ளம்புகுந் தேறுவ சிறியனேன் பனுவல் </td></td></tr>
<tr><td valign="top">29<td width="600">
பாய வாரியுண் டுவர்கெடுத் துலகெலாம் பருகத் <br/>
தூய வாக்கிய காரெனச் சொற்பொருள் தெளிந்தோர் <br/>
ஆய கேள்வியர் துகளறுத் தாலவா யுடைய <br/>
நாய னார்க்கினி தாக்குப நலமிலேன் புன்சொல்</td></td></tr>
<tr><td valign="top">30<td width="600">
அல்லை யீதல்லை யீதென மறைகளு ம்அன்மைச் <br/>
சொல்லி னாற்றுதித் திளைக்குமிச் சுந்தர னாடற் <br/>
கெல்லை யாகுமோ வென்னுரை யென்செய்கோ விதனைச் <br/>
சொல்லு வேனெனு மாசை யென் சொல்வழி கேளா</td></td></tr>
<tr><td valign="top">31<td width="600">
அறுகாற்பீ டத்துயர்மால் ஆழிகடைந் தமுதையரங் கேற்று மாபோல் <br/>
அறுகாற்பே டிசைபாடுங் கூடன்மான் மியத்தையருந் தமிழாற் பாடி <br/>
அறுகாற்பீ டுயர்முடி யார் சொக்கேசர் சந்நிதியி லமரச் சூழும் <br/>
அறுகாற்பீ டத்திருந்து பரஞ்சோதி முனிவனரங் கேற்றி னானே </td></td></tr>
</table><br/>
அவையடக்கம் சுபம் <br/>
--------------<br/>
<hr noshade="" width="50%"/>
<center><h3> திரு நாட்டுச் சிறப்பு /பாண்டித் திருநாட்டுப் படலம்  (32-91)</h3> </center>
<table border="0"><tr><td valign="top" width="20">32<td width="600">

கறைநி றுத்திய கந்தர சுந்தரக் கடவுள் <br/>
உறைநி றுத்திய வாளினாற் பகையிரு ளதுக்கி <br/>
மறைநி றுத்திய வழியினால் வழுதியாய்ச் செங்கோன் <br/>
முறைநி றுத்திய பாண்டிநாட் டணியது மொழிவாம் </td></td></tr>
<tr><td valign="top">33<td width="600">
தெய்வ நாயகன் நீறணி மேனிபோற் சென்று <br/>
பௌவ மேய்ந்துமை மேனிபோற் பசந்துபல் லுயிர்க்கும் <br/>
எவ்வ மாற்றுவான் சுரந்திடு மின்னரு ளென்னக் <br/>
கௌவை நீர்சுரந் தெழுந்தன கனைகுரல் மேகம் </td></td></tr>
<tr><td valign="top">34<td width="600">
இடித்து வாய்திறந் தொல்லென வெல்லொளி மழுங்கத் <br/>
தடித்து வாள்புடை விதிர்த்துநின் றுஇந்திர சாபம் <br/>
பிடித்து நீளம்பு கோடைமேற் பெய்துவெம் பெரும்போர் <br/>
முடித்து நாமென வருதல்போன் மொய்த்தன கொண்மூ </td></td></tr>
<tr><td valign="top">35<td width="600">
முனித னீள்வரை யுச்சிமேன் முழங்கிவா னிவந்து <br/>
தனித நீர்மழை பொழிவன தடஞ்சிலை யிராமன் <br/>
கனித னீர்மையா லாலவாய்க் கண்ணுதல் முடிமேற் <br/>
புனித நீர்த்திரு மஞ்சனம் ஆட்டுவான் போலும் </td></td></tr>
<tr><td valign="top">36<td width="600">
சுந்த ரன்றிரு முடிமிசைத் தூயநீ ராட்டும் <br/>
இந்தி ரன்றனை யொத்தகா ரெழிழிதென் மலைமேல் <br/>
வந்து பெய்வலத் தனிமுதன் மௌலிமேல் வலாரி <br/>
சிந்து கின்றகைப் போதெனப் பன்மணி தெறிப்ப </td></td></tr>
<tr><td valign="top">37<td width="600">
உடுத்த தெண்கடன் மேகலை யுடையபார் மகள்தன் <br/>
இடத்து தித்தபல் லுயிர்க்கெலா மிரங்கித்தன் கொங்கைத் <br/>
தடத்து நின்றிழி பாலெனத் தடவரை முகடு <br/>
தொடுத்து வீழ்வன விழுமெனத் தூங்குவெள் ளருவி </td></td></tr>
<tr><td valign="top">38<td width="600">
கருநிற மேக மென்னுங் கச்சணி சிகரக் கொங்கை <br/>
அருவியாந் தீம்பால் சோர வகன்சுனை யென்னுங் கொப்பூழ்ப் <br/>
பொருவில்வே யென்னு மென்றோட் பொதியமாஞ் சைலப் பாவை <br/>
பெருகுதண் பொருநை யென்னும் பெண்மகப் பெற்றாள் அன்றே </td></td></tr>
<tr><td valign="top">39<td width="600">
கல்லெனக் கரைந்து வீழுங் கரும்புனற் குழவி கானத் <br/>
தொல்லெனத் தவழ்ந்து தீம்பா லுண்டொரீஇத் திண்டோண் மள்ளர் <br/>
சொல்லெனத் தெழிக்கும் பம்பைத் தீங்குரல் செவிவாய்த் தேக்கி <br/>
மெல்லெனக் காலிற் போகிப் பணைதொறும் விளையாட்டு எய்தி </td></td></tr>
<tr><td valign="top">40<td width="600">
அரம்பைமென் குறங்கா மாவி னவிர்தளிர் நிறமாத் தெங்கின் <br/>
குரும்பைவெம் முலையா வஞ்சிக் கொடியிரு நுசுப்பாக் கூந்தல் <br/>
சுரும்பவிழ் குழலாக் கஞ்சஞ் சுடர்மதி முகமாக் கொண்டு <br/>
நிரம்பிநீள் கைதை வேலி நெய்தல்சூழ் காவில் வைகி </td></td></tr>
<tr><td valign="top">41<td width="600">
பன்மலர் மாலை வேய்ந்து பானுரைப் போர்வை போர்த்துத் <br/>
தென்மலைத் தேய்ந்த சாந்த மான்மதச் சேறு பூசிப் <br/>
பொன்மணி யாரந் தாங்கிப் பொருநையாங் கன்னி முந்நீர்த் <br/>
தன்மகிழ் கிழவ னாகந் தழீஇகொடு கலந்த தன்றே  </td></td></tr>
<tr><td valign="top">42<td width="600">
வல்லைதா யிருபால் வைகுஞ் சிவாலய மருங்கு மீண்டு <br/>
முல்லையா னைந்துந் தேனுந் திரைக்கையான் முகந்து வீசி <br/>
நல்லமான் மதஞ்சாந் தப்பி நறுவிரை மலர் தூய் நீத்தஞ் <br/>
செல்லலாற் பூசைத் தொண்டின் செயல்வினை மாக்கள் போலும்  </td></td></tr>
<tr><td valign="top">43<td width="600">
அரும்பவி ழனங்க வாளி யலைதர வாகம் பொன்போர்த் <br/>
திரங்கிவா லன்ன மேங்கதி யிருகையும் சங்கஞ் சிந்தி <br/>
மசுங்குசூழ் காஞ்சி தன்னவரம்பிற வொழுகும் மாரி <br/>
பரம்பரற் கையம் பெய்யும் பார்ப்பன மகளிர் போலும்  </td></td></tr>
<tr><td valign="top">44<td width="600">
வரைபடு மணியும் பொன்னும் வைரமும் குழையும் பூட்டி <br/>
அரைபடு மகிலுங் சாந்து மப்பியின் னமுத மூட்டுக் <br/>
கரைபடு மருத மென்னும் கன்னியைப் பருவ நோக்கித் <br/>
திரைபடு பொருநை நீத்தஞ் செவிலிபோல் வளர்க்கு மாதோ  </td></td></tr>
<tr><td valign="top">45<td width="600">
மறைமுதற் கலைக ளெல்லா மணிமிடற் றவனே யெங்கும் <br/>
நிறைபர மென்றும் பூதி சாதனநெறி வீடென்றும் <br/>
அறைகுவ தறிந்துந் தேறா ரறிவெனக் கலங்கி யங்கி <br/>
முறையின்வீ டுணர்ந்தோர் போலத் தெளிந்தது மூரி வெள்ளம் </td></td></tr>
<tr><td valign="top">46<td width="600">
மறைவழி கிளைத்த வெண்ணெண் கலைமகள் போல் வருநீர் வெள்ளந் <br/>
துறைவழி யொழுகும் பல்கால் சோலைதண் பழனஞ் செய்தேன் <br/>
உறைவழி யோடை எங்கு மோடிமன் றுடையார்க் கன்பர் <br/>
நிறைவழி யாத வுள்ளத் தன்புபோ னிரம்பிற் றன்றே  </td></td></tr>
<tr><td valign="top">47<td width="600">
இழிந்த மாந்தர்கைப் பொருள்களும் இகபரத் தாசை <br/>
கழிந்த யோகியர் கைப்படிற் றூயவாய்க் களங்கம் <br/>
ஒழிந்த வாறுபோ லுவரியுண் டுவர்கெடுத் தெழிலி <br/>
பொழிந்த நீரமு தாயின புவிக்கும்வா னவர்க்கும்  </td></td></tr>
<tr><td valign="top">48<td width="600">
ஈறி லாதவள் ஒருத்தியே யைந்தொழி லியற்ற <br/>
வேறு வேறுபேர் பெற்றென வேலைநீ ரொன்றே <br/>
யாறு கால்குளங் கூவல்குண் டகழ்கிடங் கெனப்பேர் <br/>
மாறி யீறில்வான் பயிரெலாம் வளர்ப்பது மாதோ </td></td></tr>
<tr><td valign="top">49<td width="600">
களமர்கள் பொன்னேர் பூட்டித் தாயர்வாய்க் கனிந்த பாடற் <br/>
குளமகிழ் சிறாரி னேறு மொருத்தலு முவகை தூங்க <br/>
வளமலி மருதம் பாடி மனவலி கடந்தோர் வென்ற <br/>
அளமரு பொறிபோ லேவ லாற்றவள் வினையின் மூண்டார் </td></td></tr>
</table>
<table border="0"><tr><td valign="top">50<td width="600">
பலநிற மணிகோத் தென்னப் பன்னிற வேறு பூட்டி <br/>
அலமுக விரும்புதேய வாள்வினைக் கருங்கான் மள்ளர் <br/>
நிலமகள் உடலங் கீண்ட சால்வழி நிமிர்ந்த சோரிச் <br/>
சலமென நிவந்த நெங்கேழ்த் தழன்மனி யிமைக்கு மன்னோ </td></td></tr>
<tr><td valign="top">51<td width="600">
ஊறுசெய் படைவாய் தேய வுழுநரு நீர்கால் யாத்துச் <br/>
சேறுசெய் குநருந் தெய்வம் தொழுதுதீஞ் செந்நெல் வீசி <br/>
நாறுசெய் குநரும் பேர்த்து நடவுசெய் குநருந் தெவ்வின் <br/>
மாறுசெய் களைகட்டோம்பி வளம்படுக் குநரும் ஆனார்  </td></td></tr>
<tr><td valign="top">52<td width="600">
பழிபடு நறுவந் தன்னைக் கடைசியர் பருகிச் செவ்வாய் <br/>
மொழி தடுமாற வேர்வை முகத்தெழ முறுவல் தோன்ற <br/>
விழிசிவந் துழலக் கூந்தன் மென்றுகில் சோர வுள்ளக் <br/>
கழிபெருங் களிப்பு நல்கிக் கலந்தவ ரொத்த தன்றே  </td></td></tr>
<tr><td valign="top">53<td width="600">
பட்பகையாகுந் தீஞ்சொற் கடைசியர் பவளச் செவ்வாய்க் <br/>
குட்பகை யாம்ப லென்று மொண்ணறுங் குவளை நீலங் <br/>
கட்பகை யாகு மென்றுங் கமலநன் முகத்துக் கென்றும் <br/>
திட்பகை யாகு மென்றுங் செறுதல்போற் களைதல் செய்வார் </td></td></tr>
<tr><td valign="top">54<td width="600">
கடைசியர் முகமும் காலும் கைகளும்கமல மென்னார் <br/>
படைவிழி குவளை யென்னார் பவளவாய் குமுத மென்னார் <br/>
அடையவுங் களைந்தார் மள்ளர் பகைஞரா யடுத்த வெல்லை <br/>
உடையவ னாணை யாற்றா லொறுப்பவர்க் குறவுண் டாமோ </td></td></tr>
<tr><td valign="top">55<td width="600">
புரையற வுணர்ந்தோர் நூலின் பொருளினுள் ளடங்கி யந்நூல் <br/>
வரையறை கருத்து மான வளர்கருப் புறம்பு தோன்றிக் <br/>
கரையமை கல்வி சாலாக் கவிஞர்போ லிறுமாந்து அந்நூல் <br/>
உரையென விரிந்து கற்பின் மகளிர்போ லொசிந்த தன்றே  </td></td></tr>
<tr><td valign="top">56<td width="600">
அன்புறு பத்தி வித்தி யார்வநீர் பாய்ச்சுந் தொண்டர்க் <br/>
கின்புரு வான வீச னின்னருள் விளையு மாபோல் <br/>
வன்புறு கருங்கான் மள்ளர் வைகலுஞ் செவ்வி நோக்கி <br/>
நன்புல முயன்று காக்க விளைந்தன நறுந்தண் சாலி  </td></td></tr>
<tr><td valign="top">57<td width="600">
அகனில வேறு பாட்டின் இயல்செவ்வி யறிந்து மள்ளர் <br/>
தகவினை முயற்சி செய்யக் காமநூல் சாற்று நான்கு <br/>
வகைநலார் பண்புசெல்வி யறிந்துசேர் மைந்தர்க் கின்பம் <br/>
மிகவிளை போகம் போன்று விளைந்தன பைங்கூ ழெல்லாம் </td></td></tr>
<tr><td valign="top">58<td width="600">

கொடும்பிறை வடிவிற் செய்த கூனிரும் பங்கை வாங்கி <br/>
முடங்குகால் வரிவண் டார்ப்ப முள்ளரைக் கமல நீலம் <br/>
அடங்கவெண் சாலி செந்நெல் வேறுவே றரிந்தீடாக்கி <br/>
நெடுங்களத் தம்பொற் குன்ற நிரையெனப் பெரும்போர் செய்தார் </td></td></tr>
<tr><td valign="top">591<td width="600">
கற்றைவை களைந்து தூற்றிக் கூப்பியூர்க் காணித் தெய்வம் <br/>
அற்றவர்க் கற்ற வாறுஈந் தளவைகண் டாறி லொன்று <br/>
கொற்றவர் கடமை கொள்ளப் பண்டியிற் கொடு போய்த் தென்னா <br/>
டுற்றவர் சுற்றந் தெய்வம் விருந்தினர்க் கூட்டியுண்டார் </td></td></tr>
<tr><td valign="top">60<td width="600">
சாறடு கட்டி யெள்ளுச் சாமைகொள் ளிறுங்கு தோரை <br/>
ஆறிடு மதமால் யானைப் பழுக்குலை யவரை யேனல் <br/>
வேறிபல் பயறோ டின்ன புன்னில விளைவு மற்றும் <br/>
ஏறோடு பண்டி யேற்றி யிருநிலங் கிழிய வுய்ப்பார் </td></td></tr>
<tr><td valign="top">61<td width="600">
துறவின ரீச சேனசத் தொண்டினர் பசிக்கு நல்லூண் <br/>
டிறவினைப் பிணிக்குத் தீர்க்கு மருந்துடற் பனிப்புக் காடை <br/>
உறைவிடம் பிறிது நல்கி யவரவ ரொழிகிச் செய்யும் <br/>
அறவினை யிடுக்க ணீக்கி யருங்கதி யுய்க்க வல்லார்</td></td></tr>
<tr><td valign="top">62<td width="600">
நிச்சலு மீச னன்பர் நெறிப்படிற் சிறார்மேல் வைத்த <br/>
பொச்சமில் அன்பு மன்னர் புதல்வரைக் கண்டாலன்ன <br/>
அச்சமுங் கொண்டு கூசி யடிபணிந் தினிய கூறி <br/>
இச்சையா றொழுகி யுள்ளக் குறிப்பறிந் தேவல் செய்வார் </td></td></tr>
<tr><td valign="top">63<td width="600">
நறைபடு கனிதேன் பெய்த பாலொடு நறுநெய் வெள்ளம் <br/>
நிறைபடு செம்பொன் வண்ணப் புழுக்கலா னிமிர்ந்த சோறு <br/>
குறைவற வுண்டு வேண்டும் பொருள்களும் கொண்மி னென்ன <br/>
மறைமுத லடியார் தம்மை வழிமறித் தருத்துவார்கள் </td></td></tr>
<tr><td valign="top">64<td width="600">
பின்னெவ னுரைப்ப தந்தப் பெருந்தமிழ் நாடாங்கன்னி <br/>
தன்னிடை யூர்க ளென்னு மவயவந் தாங்கச் செய்த <br/>
பொன்னியற் கலனே கோயின் மடமறப் புறநீர்ச் சாலை <br/>
இன்னமு தருத்து சாலை யெனவுருத் தரித்த தம்மா</td></td></tr>
<tr><td valign="top">65<td width="600">
இன்ற டம்புனல் வேலிசூழ் இந்நில வரைப்பிற் <br/>
குன்ற முல்லைதண் பணைநெய்தல் குலத்தினை நான்கும் <br/>
மன்ற வுள்ளமற் றவைநிற்க மயங்கிய மரபின் <br/>
ஒன்றோ டொன்றுபோய் மயங்கிய திணைவகை யுரைப்பாம் </td></td></tr>
<tr><td valign="top">66<td width="600">
கொல்லை யானிரை மேய்ப்பவர் கோழிணர்க் குருந்தின் <br/>
ஒல்லை தாயதிற் படர் கறிக் கருந்துண ருகுப்ப <br/>
முல்லை சோறெனத் தேன்விராய் முத்திழை சிற்றில் <br/>
எல்லை யாயமோ டாடுப வெயின்சிறு மகளிர் </td></td></tr>
<tr><td valign="top">67<td width="600">
கன்றோ டுங்களி வண்டுவாய் நக்கவீர்ங் கரும்பு <br/>
மென்று பொன்சொரி வேங்கைவா யுறங்குவ மேதி <br/>
குன்றி ளந்தினை மேய்ந்துபூங் கொழுநிழன் மருதஞ் <br/>
சென்று தங்குவ சேவகம் எனமுறச் செவிமா</td></td></tr>
<tr><td valign="top">68<td width="600">
எற்று தெண்டிரை யெறிவளை யெயிற்றியர் இழைத்த <br/>
சிற்றில் வாய்நுழைந் தழிப்பவச் சிறுமியர் வெகுண்டு <br/>
பற்றி லாரெனச் சிதறிய மனவணி பரதர் <br/>
முற்றி லாமுலைச் சிறுமியர் முத்தொடும் கோப்ப</td></td></tr>
<tr><td valign="top">69<td width="600">
முல்லை வண்டுபோய் முல்லையாழ் முளரிவாய் மருதம் <br/>
வல்ல வண்டினைப் பயிற்றிப்பின் பயில்வன மருதங் <br/>
கொல்லை யான்மடி யெறிந்திளங் குழவியென்று இரங்கி <br/>
ஒல்லை யூற்றுபால் வெள்ளத்து ளுகள்வன வாளை </td></td></tr>
<tr><td valign="top">70<td width="600">
கரும்பொற் கோட்டிளம் புன்னைவாய்க் கள்ளுண்டு காளைச் <br/>
சுரும்பு செவ்வழிப் பாண்செயக் கொன்றைபொன் சொரிவ <br/>
அருந்த டங்கடல் வளையெடுத்து ஆழியான் கையில் <br/>
இருந்த சங்கென விறைகொளப் பூவைமே லெறிவ </td></td></tr>
<tr><td valign="top">71<td width="600">
கழிந்த தெங்கினொண் பழம்பரீஇ முட்பலாக் கனிகீண் <br/>
டழிந்த தேனுவர்க் கேணிபாய்ந் தகற்றுவ வுவரை <br/>
வழிந்த தேன்மடற் கேதகை மலர்நிழல் குருகென் <br/>
றொழிந்த தாமரைப் போதுபுக்கு ஒளிப்பன கெண்டை </td></td></tr>
<tr><td valign="top">72<td width="600">
ஆறு சூழ்கழிப் புலால்பொறா தசைந்துகூன் கைதை <br/>
சோறு கால்வன வாம்பல்வாய் திறப்பன துணிந்து <br/>
கூறு வாரெனக் குவளைகண் காட்டிடக் கூடித் <br/>
தூறு வாரெனக் சிரித்துஅலர் தூற்றவ முல்லை  </td></td></tr>
<tr><td valign="top">73<td width="600">
துள்ளு சேல்விழி நுளைச்சியர் சுறவொடு மருந்தக் <br/>
கள்ளு மாறவும் கூனலங்காய் தினை யவரை <br/>
கொள்ளு மாறவுங் கிழங்குதேன் கொழுஞ்சுவைக் கன்னல் <br/>
எள்ளு மாறவும் அளப்பன விடைக்கிடை முத்தம் </td></td></tr>
<tr><td valign="top">74<td width="600">
அவமி கும்புலப் பகைகடந் துயிர்கெலா மன்பாம் <br/>
நவமி குங்குடை நிழற்றிமெய்ச் செய்யகோ னடாத்திச் <br/>
சிவமி கும்பர ஞான மெய்த் திருவொடும் பொலிந்து <br/>
தவமி ருந்துஅர சாள்வது தண்டமிழ்ப் பொதியம்  </td></td></tr>
<tr><td valign="top">75<td width="600">
வான யாறுதேய்ந் துயரிய மலயமே முக்கண் <br/>
ஞான நாயக னம்மலை போர்த்தகார் நால்வாய் <br/>
ஆனை யீருரு யம்மழை யசும் பதன் புண்ணீர் <br/>
கூனல் வான்சிலை குருதிதோய் கோடுபோன்று அன்றே  </td></td></tr>
<tr><td valign="top">76<td width="600">
சுனைய கன்கரைச் சூழல்வாய்ச் சுரும்புசூழ் கிடப்ப <br/>
நனைய விழ்ந்தசெங் காந்தண்மேல் நாகிள வேங்கைச் <br/>
சினைய விழ்ந்தவீ கிடப்பபொன் றோய்கலத் தெண்ணீர் <br/>
அனைய பொன்சுடு நெருப்பொடு கரியிருந் தனைய  </td></td></tr>
<tr><td valign="top">77<td width="600">
குண்டுநீர்ப்படு குவளைவாய்க் கொழுஞ்சினை மரவம் <br/>
வண்டு கூப்பிடச் செம்மறூய்ப் புதுமது வார்ப்ப <br/>
அண்டர் வாய்ப்பட மறைவழி பொரிசொரிந் துஆனெய் <br/>
மொண்டு வாக்கிமுத் தீவினை முடிப்பவ ரனைய  </td></td></tr>
<tr><td valign="top">78<td width="600">
அகிலு மாரமுந் தழன்மடுத் தகழ்ந்தெறிந் தழல்கால் <br/>
துகிரு மாரமுந் தொட்டெறிந் தைஐவனம் தூவிப் <br/>
புகரின் மால்கரி மருப்பினால் வேலிகள் போக்கி <br/>
இகலில் வான்பயிர் ஓம்புவ வெயினர்தஞ் சீறூர்  </td></td></tr>
<tr><td valign="top">79<td width="600">
அண்ட வாணருக்கு இன்னமு தருத்துவோர் வேள்விக் <br/>
குண்ட வாரழற் கொழும்புகை கோலுமக் குன்றிற் <br/>
புண்ட வாதவே லிறவுளர் புனத்தெரி மடுப்ப <br/>
உண்ட காரகிற் றூமமு மொக்கவே மயங்கும்  </td></td></tr>
<tr><td valign="top">80<td width="600">
கருவி வாள் சொரி மணிகளுங் கழைசொரி மணியும் <br/>
அருவி கான்றபன் மணிகளு மகன்றலை நாகத் <br/>
திரவி கான்றெசெம் மணிகளும் புனங்கவ ரினமான் <br/>
குருவி வீழ்ந்திடக் கொடிச்சியர் கோத்துஎறி கவண்கல்  </td></td></tr>
<tr><td valign="top">81<td width="600">
மாய வன்வடி வாயது வையமால் உந்திச் <br/>
சேய மங்கய மாயது தென்னனா டலர்மேற் <br/>
போய மென்பொகுட் டாயது பொதியமப் பொகுட்டின் <br/>
மேய நான்முக னகத்தியன் முத்தமிழ் வேதம்  </td></td></tr>
<tr><td valign="top">82<td width="600">
ஏக மாகிய மேருவும் பொதியமே யிரும்பொன் <br/>
ஆகு மேருவைச் சூழ்ந்தசாம் பூநத யாறும் <br/>
நாக ராடுதண் பொருநையே நாவலா றுடுத்த <br/>
போக பூமியும் பெருநைசூழ் பூமியே போலும் </td></td></tr>
<tr><td valign="top">83<td width="600">
சிறந்த தண்டமிழ் ஆலவாய் சிவனுல கானாற் <br/>
புறந்த யங்கிய நகரெலாம் புரந்தரன் பிரமன் <br/>
மறந்த யங்கிய நேமியோ னாதிய வானோர் <br/>
அறந்த யங்கிய வுலகுரு வானதே யாகும் </td></td></tr>
<tr><td valign="top">84<td width="600">
வளைந்த நுண்ணிடை மடந்தையர் வனமுலை மெழுகிக் <br/>
களைந்த குங்குமக் கலவையுங் காசறைச் சாந்தும் <br/>
அளைந்த தெண்டிரைப் பொருநையோ வந்நதி ஞாங்கர் <br/>
விளைந்த செந்நெலுங் கன்னலு, வீசும் அவ் வாசம்  </td></td></tr>
<tr><td valign="top">85<td width="600">
பொதியி லேவிளை கின்றன சந்தனம் பொதியின் <br/>
நதியி லேவிளை கின்றன முத்தமந் நதிசூழ் <br/>
பதியி லேவிளை கின்றன தருமமப் பதியோர் <br/>
மதியி லேவிளை கின்றன மறைமுதற் பத்தி </td></td></tr>
<tr><td valign="top">86<td width="600">
கடுக்க வின்பெறு கண்டனுந் தென்றிசை நோக்கி <br/>
அடுக்க வந்துவந் தாடுவான் ஆடலி னிளைப்பு <br/>
விடுக்க வாரமென் காறிரு முகத்திடை வீசி <br/>
மடுக்க வுந்தமிழ் திருச்செவி மாந்தவு மன்றோ  </td></td></tr>
<tr><td valign="top">87<td width="600">
விடையு கைத்தவன் பாணினிக் கிலக்கண மேனாள் <br/>
வடமொ ழிக்குரைத் தாங்கியன் மலயமா முனிக்குத் <br/>
திடமு றுத்தியம் மொழிக்கெதிர் அக்கிய தென்சொன் <br/>
மடம கட்காங் கென்பது வழுதிநா டன்றோ  </td></td></tr>
<tr><td valign="top">88<td width="600">
கண்ணு தற்பெருங் கடவுளுங் கழகமோ டமர்ந்து <br/>
பண்ணு றத்தெரிந்து ஆய்ந்தவிப் பசுந்தமி ழேனை <br/>
மண்ணி டைச்சில விலக்கண வரம்பிலா மொழிபோல் <br/>
எண்ணி டைப் படக் கிடந்ததா வெண்ணவும் படுமோ  </td></td></tr>
<tr><td valign="top">89<td width="600">
தொண்டர் நாதனைத் தூதிடை விடுத்தலும் முதலை <br/>
உண்ட பாலனை யழைத்தது மெலும்புபெண் ணுருவாக் <br/>
கண்ட தும்மறைக் கதவினைத் திறந்துங் கன்னித் <br/>
தண்ட மிழ்சொலோ மறுபுலச் சொற்களோ சாற்றீர் </td></td></tr>
<tr><td valign="top">90<td width="600">
வெம்மை யால்விளை வஃகினும் வேந்தர்கோல் கோடிச் <br/>
செம்மை மாறினும் வறுமைநோய் சிதைப்பினுஞ் சிவன்பாற் <br/>
பொய்மை மாறிய பத்தியும் பொலிவுகுன் றாவாய்த் <br/>
தம்மை மாறியும் புரிவது தருமம் அந்நாடு </td></td></tr>
<tr><td valign="top">91<td width="600">
உலகம் யாவையு மீன்றவ ளும்பரு ளுயர்ந்த <br/>
திலக நாயகி பரஞ்சுடர் சேயென மூன்று <br/>
தலைவ ரான்முறை செய்தநா டிஃதன்றிச் சல்தி <br/>
சுலவு பாரினுண் டாகுமோ துறக்கத்தும் அஃதே </td></td></tr>
</table>
பாண்டித் திருநாட்டுப் படலம் சுபம் <br/>
---------------------------<br/>
<hr noshade="" width="50%"/>
<center><h3> மதுரைத் திருநகரப் படலம் (92-200)</h3> </center>
<table border="0"><tr><td valign="top" width="20">92<td width="600">

மங்க லம்புனை பாண்டிநா டாகிய மகட்குச் <br/>
சங்க லம்புனை தோளிணை தடமுலை யாதி <br/>
அங்க மாம்புறந் தழுவிய நகரெலா மனைய <br/>
நங்கை மாமுக மாகிய நகர்வளம் பகர்வாம் </td></td></tr>
<tr><td valign="top">93<td width="600">
கொங்கை யேபரங் குன்றமுங் கொடுங்குன்றுங் கொப்பூழ் <br/>
அங்க மேதிருச் சுழியல்அவ் வயிறுகுற் றாலஞ் <br/>
செங்கை யேடக மேனியே பூவணந் திரடோள்<br/>
பொங்கர் வேய்வனந் திருமுக மதுரையாம் புரமே</td></td></tr>
<tr><td valign="top">94<td width="600">
வடுவின் மாநில மடந்தைமார் பிடைக்கிடந் திமைக்கப் <br/>
படுவில் ஆரமே பாண்டிநா டாரமேற் பக்கத் <br/>
திடுவின் மாமணி யதன்புற நகரெலா மிவற்றுள் <br/>
நடுவி னாயக மாமணி மதுரைமா நகரம் </td></td></tr>
<tr><td valign="top">95<td width="600">
திரும கட்கொரு தாமரைக் கூடமே திருமான் <br/>
மரும கட்குவெண் டாமரை மாடமே ஞானந் <br/>
தரும கட்கியோ கத்தனிப் பீடமே தரையாம் <br/>
பெரும கட்குஅணி திலகமே யானதிப் பேரூர் </td></td></tr>
<tr><td valign="top">96<td width="600">
திக்கும் வானமும் புதையிரு டின்றுவெண் சோதி <br/>
கக்கு மாளிகை நிவப்புறு காட்சியந் நகருள் <br/>
மிக்க வாலிதழ்த் தாமரை வெண்மகள் இருக்கை <br/>
ஒக்கு மல்லது புகழ்மக ளிருக்கையு மொக்கும் </td></td></tr>
<tr><td valign="top">97<td width="600">
நெற்க ரும்பெனக் கரும்பெலா நெடுங்கமு கென்ன <br/>
வர்க்க வான்கமு கொலிகலித் தெங்கென வளர்ந்த <br/>
பொற்க வின்குலைத் தெங்குகார்ப் பந்தரைப் பொறுத்து <br/>
நிற்க நாட்டிய காலென நிவந்ததண் பணையே </td></td></tr>
<tr><td valign="top">98<td width="600">
சிவந்த வாய்க்கருங் கயற்கணாள் வலாரியைச் சீறிக் <br/>
கவர்ந்த வான்றருக் குலங்களே கடிமணம் வீசி <br/>
உவந்து வேறுபல் பலங்களும் வேண்டினர்க் குஉதவி <br/>
நிவந்த காட்சியே போன்றது நிழன்மலர்ச் சோலை</td></td></tr>
<tr><td valign="top">99<td width="600">
ஒல்லொ லிக்கதிர்ச் சாவிகள் புறந்தழீஇ யோங்க <br/>
மெல்லி லைப்பகங் கொடியினால் வீக்குறு பூகம் <br/>
அல்லெ னுங்களத் தண்ணற னணிவிழாத் தருப்பைப் <br/>
புல்லொ டும்பிணிப் புண்டபொற் கொடிமரம் போலும் </td></td></tr>
<tr><td valign="top">100<td width="600">
சீத வேரியுண்டு அளிமுரல் கமலமேற் செருந்தி <br/>
போத வேரியு மலர்க்களுஞ் சொரிவன புத்தேள் <br/>
வேத வேதியர் செங்கரம் விரித்துவாய் மனுக்கள் <br/>
ஓத வேமமு முதகமு முதவுவா ரனைய </td></td></tr>
<tr><td valign="top">101<td width="600">
விரைசெய் பங்கயச் சேக்கைமேற் பெடையொடும் விரவி <br/>
அரச வன்னநன் மணஞ்செய வம்புயப் பொய்கை <br/>
திரைவ ளைக்கையா னுண்டுளி செறிந்தபா சடையாம் <br/>
மரக தக்கலத் தரளநீ ராஞ்சனம் வளைப்ப </td></td></tr>
<tr><td valign="top">102<td width="600">
இரும்பின் அன்னதோள் வினைஞரார்த் தெறிந்துவாய் மடுக்குங் <br/>
கரும்பு தின்றிடி யேற்றொலி காட்டியின் சாறு <br/>
சுரும்பு சூழ்கிடந் தாற்றிடச் சொரிந்துவெஞ் சினத்தீ <br/>
அரும்பு கட்களி றொத்தன வாலையெந் திரங்கள்</td></td></tr>
<tr><td valign="top">103<td width="600">
பள்ள நீர்குடைந் தஞ்சிறைப் பாசிபோர்த்து எழுந்த <br/>
வெள்ளை யன்னத்தைக் காரன மெனப்பெடை வீழ்ந்த <br/>
உள்ள மீட்டல மரச்சிற குதறியுள் ளன்பு <br/>
கொள்ள வாசையிற் றழீஇக்கொடு குடம்பைசென் றணையும் </td></td></tr>
<tr><td valign="top">104<td width="600">
இரவி யாழியொன் றுடையதே ரீர்த்தெழும் இமையாப் <br/>
புரவி நாநிமிர்த் தயில்வன பொங்கர்வாய்த் தளிர்கள் <br/>
கரவி லார்மகத் தெழுபுகை கற்பக நாட்டிற் <br/>
பரவி வாட்டுவ பனியெனப் பங்கயப் பொய்கை</td></td></tr>
<tr><td valign="top">105<td width="600">
பிறங்கு மாலவா யகத்துளெம் பிரான்அரு ளால்வந் <br/>
தறங்கொ டீர்த்தமா யெழுகட லமர்ந்தவா நோக்கிக் <br/>
கறங்கு தெண்டிரைப் பெரும்புறக் கடலும்வந் திவ்வூர்ப் <br/>
புறங்கி டந்ததே போன்றது புரிசைசூழ் கிடங்கு </td></td></tr>
<tr><td valign="top">106<td width="600">
எறியும் வாளையு மடிக்கடி யெழுந்துடல் பரப்பிப் <br/>
பறியு மாமையும் வாளடு கேடகம் பற்றிச் <br/>
செறியு நாண்மலர் அகழியுஞ் சேண்டொடு புரிசைப் <br/>
பொறியு மேயொன்றி யுடன்றுபோர் புரிவன போலும் </td></td></tr>
<tr><td valign="top">107<td width="600">
கண்ணி லாதவெங் கூற்றெனக் கராங்கிடந் தலைப்ப <br/>
மண்ணி னாரெவ ரேனுமிம் மடுவிடை வீழ்ந்தோர் <br/>
தெண்ணி லாமதி மிலைந்தவர்க் கொப்பெனச் சிலரை <br/>
எண்ணி னார்இரு ணரகநீத் தேறினு மேறார் </td></td></tr>
<tr><td valign="top">108<td width="600">
குழிழ லர்ந்தசெந் தாமரைக் கொடிமுகிழ் கோங்கின் <br/>
உமிழ்த ரும்பா ஞானமுண் டுமிழ்ந்தவாய் வேதத் <br/>
தமிழ றிந்துவை திகமுடன் சைவமு நிறுத்தும் <br/>
அமிழ்த வெண்டிரை வைகையும் ஒருபுறத் தகழாம் </td></td></tr>
<tr><td valign="top">109<td width="600">
பிள்ளை யும்பெடை யன்னமுஞ் சேவலும் பிரியாக் <br/>
கள்ள முண்டகச் செவ்வியாற் கண்டவர் கண்ணும் <br/>
உள்ள முந்திரும் பாவகை சிறைப்படுத்து ஓங்கும் <br/>
புள்ள லம்புதண் கிடங்கிது புரிசையைப் புகல்வாம் </td></td></tr>
<tr><td valign="top">110<td width="600">
மாக முந்திய கடிமதில் மதுரைநா யகர்கைந் <br/>
நாக மென்பதே தேற்றமந் நகர்மதில் விழுங்கி <br/>
மேக நின்றசை கின்றதவ் வெஞ்சினப் பணிதன் <br/>
ஆக மொன்றுதோ லூரிபட நெளிவதே யாகும் </td></td></tr>
<tr><td valign="top">111<td width="600">
புரங்க டந்தபொற் குன்றுகோ புரமெனச் சுருதிச் <br/>
சிரங்க டந்தவர் தென்னரா யிருந்தனர் திருந்தார் <br/>
உரங்க டந்திட வேண்டினும் உதவிசெய் தவரால் <br/>
வரங்க டந்திடப் பெறவெதிர் நிற்பது மானும் </td></td></tr>
<tr><td valign="top">112<td width="600">
சண்ட பானுவும் திங்களும் தடைபடத் திசையும் <br/>
அண்ட கோளமும் பரந்துநீண் டகன்றகோ புரங்கள் <br/>
விண்ட வாயிலால் வழங்குவ விடவரா வங்காந் <br/>
துண்ட போல்பவு முமிழ்வன போல்பவு முழலா </td></td></tr>
<tr><td valign="top">113<td width="600">
மகர வேலையென் றியானைபோன் மழையருந் தகழிச் <br/>
சிகர மாலைசூ ழம்மதி றிரைக்கரந் துழாவி <br/>
அகழ வோங்குநீர் வைகையால் அல்லது வேற்றுப் <br/>
பகைவர் சேனையாற் பொரப்படும் பாலதோ வன்றே </td></td></tr>
<tr><td valign="top">114<td width="600">
எல்லை தேர்வழித் தடைசெயு மிம்மதிற் புறஞ்சூழ்ந் <br/>
தொல்லை மேவலர் வளைந்துழி யுடன்றுபோர் ஆற்றி <br/>
வெல்ல மள்ளரும் வேண்டுமோ பொறிகளெ வெல்ல <br/>
வல்ல வம்மதிற் பொழிசெயு மறஞ்சிறி துரைப்பாம் </td></td></tr>
<tr><td valign="top">115<td width="600">
மழுக்கள் வீசுவன நஞ்சு பூசுமுனை வாள்கள் வீசுவன முத்தலைக் <br/>
கழுக்கள் வீசுவன குந்த நேமியெரி கால வீசுவன காலனேர் <br/>
எழுக்கள் வீசுவன கப்ப ணங்கள் விடமென்ன வீசுவன வன்னெடுங் <br/>
கொழுக்கள் வீசுவன கற்க வண்கயிறு கோத்து வீசுவன வார்த்தரோ  </td></td></tr>
<tr><td valign="top">116<td width="600">
நஞ்சு பில்குதுளை வாளெ யிற்றரவு நாநிமிர்த் தெறியு மலையரா <br/>
வெஞ்சி னங்கொண்முழை வாய்தி றந்துபொரு வாரை விக்கிட விழுங்குமாற் <br/>
குஞ்ச ரங்கொடிய முசலம் வீசியெதிர் குறுகு வார்தலைகள் சிதறுமால் <br/>
அஞ்சு வெம்பொறி விசைப்பி னுங்கடுகி யடுபு லிப்பொறி யமுக்குமால்  </td></td></tr>
<tr><td valign="top">117<td width="600">
எள்ளி யேறுநரை யிவுளி மார்பிற வெறிந்து குண்டகழி யிடைவிழத் <br/>
தள்ளி மீளுமுருள் கல்லி ருப்புமுளை தந்து வீசுயுடல் சிந்துமாற் <br/>
கொள்ளி வாயலகை வாய்தி றந்துகனல் கொப்பு ளிப்பவுடல் குப்புறத் <br/>
துள்ளி யாடுவன கைகள் கொட்டுவன தோள்பு டைப்பசில கூளியே  </td></td></tr>
<tr><td valign="top">118<td width="600">
துவங்கு சங்கிலி யெறிந்தி ழுக்குமரி தொடர்பி டித்தகை யறுக்கவிட் <br/>
டுவக்கு மொன்னலர்க டலைக ளைத்திருகி யுடனெ ருக்குமா நிலைகளாற் <br/>
சுவைக்கொ ழுந்தழல் கொளுத்தி வீசுமெதிர் கல்லு ருட்டியடும் ஒல்லெனக் <br/>
குவைக்க டுங்கன்மழை பெய்யு மட்டமணல் கொட்டு வேவலர்கள் கிட்டவே  </td></td></tr>
<tr><td valign="top">119<td width="600">
உருக்கி யீயமழை பெய்யு மாலய வுருக்கு வட்டுருகு செம்பினீர் <br/>
பெருக்கி வீசும்விடு படையெ லாமெதிர் பிடித்து விட்டவர் தமைத்தெறச் <br/>
செடுக்கி வீசுநடை கற்ற மாடமொடு சென்று சென்று துடி முரசொடும் <br/>
பெருக்கி மீளுநடை வைய மேனடவி யெய்யும் வாளிமழை பெய்யுமால் </td></td></tr>
<tr><td valign="top">120<td width="600">
வெறிகொள் ஐம்பொறியை வெல்லி னும்பொருது வெல்லுதற்கரிய காலனை <br/>
முறிய வெல்லினும் வெலற்க ருங்கொடிய முரண வாயமர ராணெலாம் <br/>
அறிவி னானிறுவு கம்மி யன்செயவு மரிய வாயவனர் புரியுமிப் <br/>
பொறிகள் செய்யும்வினை யின்ன பொன்னணி புரத்து வீதிக ளுரைத்துமால் </td></td></tr>
<tr><td valign="top">121<td width="600">
கழையும் தாமமும் சுண்ணமு மணிநிழற் கலணுங் <br/>
குடையுந் தூபமுந் தீபமுங் கும்பமுந் தாங்கித் <br/>
தழையுங் காதலர் வரவுபார்த் தன்பகந் ததும்பி <br/>
விழையுங் கறிபினா ரொத்தன விழாவறா வீதி</td></td></tr>
<tr><td valign="top">122<td width="600">
ஆலநின்றமா மணிமிடற் றண்ணலா னந்தக் <br/>
கோல நின்றசே வடிநிழல் குறுகினார் குணம்போல் <br/>
வேலை நின்றெழு மதியெதிர் வெண்ணிலாத் தெண்ணீர் <br/>
கால நின்றன சந்திர காந்தமா ளிகையே</td></td></tr>
<tr><td valign="top">123<td width="600">
குன்ற நேர்பளிக் குபரிகை நிரைதொறுங் குழுமி <br/>
நின்ற பல்சரா சரமுமந் நீழல்வாய் வெள்ளி <br/>
மன்ற கம்பொலிந் தாடிய மலரடி நிழல்புக் <br/>
கொன்றி யொன்றறல் கலந்தபல் லுயிர்நிலை யனைய</td></td></tr>
<tr><td valign="top">124<td width="600">
கறிந்த ருந்துபுற் குவைகழீஇக் காற்றொடர் பரியத் <br/>
தெறித்த கன்றயன் மரகதச் சித்திரத்து எற்றி <br/>
எறித்த பைங்கதிர்க் கொழிந்தையு மெட்டிநா வளைத்துப் <br/>
பறித்து மென்றுவா யசைப்பன பசலையான் கன்று </td></td></tr>
<tr><td valign="top">125<td width="600">
சிறுகு கண்ணவாய்க் காற்றெறி செவியவாய்ப் பாசம் <br/>
இறுகு காலவாய்க் கோட்டுமா னினம்வழங் காறுங் <br/>
குறுகு நுண்மருங் கிறுத்தெழு கோட்டுமா னினம்போம் <br/>
மறுகும் வண்டுசூழ்ந் திறைகொள மான்மத நாறும் </td></td></tr>
<tr><td valign="top">126<td width="600">
மாட மாலையு மேடையு மாளிகை நிரையும் <br/>
ஆட ரங்கமு மன்றிவே ளன்னவர் முடியும் <br/>
ஏட விழ்ந்ததா ரகலமு மிணைத்தடந் தோளுஞ் <br/>
சூடு மாதரார் சீறயிப் பஞ்சுதோய் சுவடு</td></td></tr>
<tr><td valign="top">127<td width="600">
மருமச் செம்புன லாறிட மாறடு கோட்டுப் <br/>
பருமச் செங்கண்மால் யானையின் பனைக்கையு மறைநூல் <br/>
அருமைச் செம்பொரு ளாய்ந்தவர்க் கரும்பொருள் ஈவோர் <br/>
தருமச் செங்கையு மொழுகுவ தானநீ ராறு</td></td></tr>
<tr><td valign="top">128<td width="600">
பரிய மாமணி பத்தியிற் பதித்திருட் படலம் <br/>
பொரிய வில்லிடக் குயிற்றிய பொன்னர மியமும் <br/>
தெரிய மாமுர சொலிகெழு செம்பொனா டரங்கும் <br/>
அரிய மின்பயோ தரஞ்சுமந் தாடுவ கொடிகள்</td></td></tr>
<tr><td valign="top">129<td width="600">
வலம்ப டும்புயத் தாடவர் மார்ப்மேற் புலவிக் <br/>
கலம்ப டர்ந்தபூண் முலையினார் காலெடுத் தோச்சச் <br/>
சிலம்ப லம்பிசை மழுங்கமுன் னெழுமவர் தேந்தார்ப் <br/>
புலம்பு வண்டுநொந் தரற்றிய பொங்குபேர் ஒலியே </td></td></tr>
<tr><td valign="top">130<td width="600">
தைய லார்மதி முகங்களுந் தடங்களுங் குழைய <br/>
மைய ளாவிய விழிகளு மாடமுங் கொடிய <br/>
கையு நாண்மலர்ப் பொதும்பருங் கறங்குஇசைவண்ட <br/>
நெய்ய வோதியும் வீதுயு நீளற னெறிய</td></td></tr>
<tr><td valign="top">131<td width="600">
மலருந் திங்கடோய் மாடமுஞ் செய்வன மணங்கள் <br/>
அலருந் தண்துறை யுங்குடைந் தாடுவ தும்பி <br/>
சுலவுஞ் சோலையு மாதருந் தூற்றுவ வலர்கள் <br/>
குலவும் பொய்கையு மனைகளுங் குறைபடா வன்னம்</td></td></tr>
<tr><td valign="top">132<td width="600">
ஊடி னாரெறி கலன்களு மம்மனை யுடன்பந் <br/>
தாடி னார்பரி யாரமு மடியினாற் சிற்றில் <br/>
சாடி னாரொடு வெகுண்டுகண் டதும்புமுத் திறைப்ப <br/>
வாடி னார்பரி நித்தில மாலையும் குப்பை</td></td></tr>
<tr><td valign="top">133<td width="600">
ஐய வென்னுரை வரம்பினை வாகுமோ வடியர் <br/>
உய்ய மாமணி வரிவளை விறகுவிற் றுழன்றோன் <br/>
பொய்யில் வேதமுஞ் சுமந்திடப் பொறாதகன் றரற்றுஞ் <br/>
செய்ய தாண்மலர் சுமந்திடத் தவம்செய்த தெருக்கள் </td></td></tr>
<tr><td valign="top">134<td width="600">
தோரண நிரைமென் காஞ்சி சூழ்நிலை நெடுந்தே ரல்குற் <br/>
பூரண கும்பக் கொங்கைப் பொருவின்மங் கலமா மங்கை <br/>
தாரணிந் தாரந் தூக்கிச் சந்தகி றிமிர்ந்து பாலிச் <br/>
சீரணி முளைவெண் மூரல் செய்துவீற் றிருக்கு மன்னோ</td></td></tr>
<tr><td valign="top">135<td width="600">
திங்களைச் சுண்ணம் செய்து சேறுசெய் தூட்டி யன்ன <br/>
பொங்குவெண் மாடப் பந்தி புண்ணியம் பூசுந் தொண்டர் <br/>
தங்கண்மெய் வேடந் தன்னைத் தரித்தன சாலக் கண்கொண் <br/>
டங்கணன் விழவு காண்பா னடைந்தென மிடைந்த வன்றே </td></td></tr>
<tr><td valign="top">136<td width="600">
தேரொலி கலினப் பாய்மான் சிரிப்பொலி புரவி பூண்ட <br/>
தாரொலி கருவி யைந்தும் தழங்கொலி முழங்கு கைம்மான் <br/>
பேரொலி யெல்லா மொன்றிப் பெருகொலி யன்றி யென்றும் <br/>
காரொலி செவிம டாது கடிமணி மாடக் கூடல் </td></td></tr>
<tr><td valign="top">137<td width="600">
இழிபவ ருயர்ந்தோர் முத்தோ ரிளையவர் கழியர் நோயாற் <br/>
கழிபவர் யாவ ரேனும் கண்வலைப் பட்டு நெஞ்சம் <br/>
அழிபவர் பொருள்கொண் டெள்ளுக் கெண்ணெய்போ லளந்து காட்டிப் <br/>
பழிபடு போகம் விற்பா ராவணப் பண்பு சொல்வாம்</td></td></tr>
<tr><td valign="top">138<td width="600">
மெய்படு மன்பி னார்போல் விரும்பினார்க் கருத்துந் தங்கள் <br/>
பொய்படு மின்பம் யார்க்கும் புலப்படத் தேற்று வார்போல் <br/>
மைபடு கண்ணார் காமன் மறைப்பொருள் விளங்கத் தீட்டிக் <br/>
கைபடச் சுவராய்த் தோன்றச் சித்திரங் காணச் செய்வார் </td></td></tr>
<tr><td valign="top">139<td width="600">
திருவிற்கான் மணிப்பூ ணாகம் பலகையாத் தெண்முத் தார <br/>
அருவிக்கால் வரைமென் கொங்கைச் சூதொட்டி யாடி வென்றும் <br/>
மருவிக்கா முகரைத் தங்கள் வடிக்கண்வேன் மார்பந் தைப்பக் <br/>
கருவிச்சூ தாடி வென்றும் கைப்பொருள் கவர்தல் செய்வார்</td></td></tr>
</table><table border="0">
<tr><td valign="top">140<td width="600">
தண்பனி நீரில் தோய்த்த மல்லிகைத் தாம நாற்றி <br/>
விண்படு மதியந் தீண்டும் வெண்ணிலா முற்றத் திட்ட <br/>
கண்படை யணைமேற் கொண்டு காமனுங் காமுற் றெய்தப் <br/>
பண்பல பாடி மைந்த ராவியைப் பரிசில் கொள்வார்</td></td></tr>
<tr><td valign="top">141<td width="600">
குரும்பைவெம் முலையிற் சிந்து சாந்தமுங் குழலிற் சிந்தும் <br/>
அரும்பவிழ் மாலைத் தாது மளிநுகர்ந் தெச்சி லாகிப் <br/>
பொரும்பரிக் காலிற் றூளாய்ப் போயர மாதர் மெய்யும் <br/>
இருங்குழற் காடுஞ் சூழ்போ யியன்மணம் விழுங்கு மன்னோ</td></td></tr>
<tr><td valign="top">142<td width="600">
ஆலவா யுடையா னென்று மங்கயற் கண்ணி யென்றும் <br/>
சோலைவாழ் குயிலி னல்லார் சொல்லியாங் கொருங்கு சொல்லும் <br/>
பாலவாங் கிளிகள் பூவை பன்முறை குரவ னோதும்<br/>
நூலவாய்ச் சந்தை கூட்டி நுவன்மறைச் சிறாரை யொத்த</td></td></tr>
<tr><td valign="top">143<td width="600">
ஔவிய மதர்வேற் கண்ணா ரந்தளிர் விரன டாத்தும் <br/>
திவ்விய நரம்புஞ் செவ்வாய்த் தித்திக்கு மெழாலும் தம்மிற் <br/>
கௌவிய நீர வாகிக் காளையர் செவிக்கா லோடி <br/>
வெவ்விய காமப் பைங்கூழ் விளைதர வளர்க்கு மன்றே</td></td></tr>
<tr><td valign="top">144<td width="600">
கட்புல னாதி யைந்து முவப்புறக் கனிந்த காமம் <br/>
விட்புலத் தவரே யன்றி வீடுபெற் றவரும் வீழ்ந்து <br/>
பெட்பமுற் றமுதும் கைப்பப் பெரும்குலக் கற்பி னார்போல் <br/>
நட்பிடைப் படுத்தி விற்கு நல்லவ ரிருக்கை யீ தால்</td></td></tr>
<tr><td valign="top">145<td width="600">
வழுக்கறு வாய்மை மாண்புங் கங்கைதன் மரபின் வந்த <br/>
விழுக்குடிப் பிறப்பு மூவர் ஏவிய வினைகேட் டாற்றும் <br/>
ஒழுக்கமு மமைச்சாய் வேந்தர்க் குறுதிசூழ் வினையுங் குன்றா <br/>
இழுக்கறு மேழிச் செல்வர் வளமறு கியம்ப லுற்றாம்</td></td></tr>
<tr><td valign="top">146<td width="600">
வருவிருந் தெதிர்கொண் டேற்று நயனுரை வழங்கு மோசை <br/>
அருகிருந் தடிசி லூட்டி முகமனன் கறையு மோசை <br/>
உரைபெறு தழிழ்பா ராட்டு மோசைகேட் டுவகை துள்ள <br/>
இருநிதி யளிக்கு மோசை யெழுகட லடைக்கு மோசை</td></td></tr>
<tr><td valign="top">147<td width="600">
அருந்தின ரருந்திச் செல்ல வருந்துகின் றாரு மாங்கே<br/>
இருந்தினி தருந்தா நிற்க இன்னமு தட்டுப் பின்னும் <br/>
விருந்தினர் வரவு நோக்கி வித்தெலாம் வயலில் வீசி <br/>
வருந்திவிண் ணோக்கு மோரே ருழவர்போல் வாடி நிற்பார்</td></td></tr>
<tr><td valign="top">148<td width="600">
வானமும் திசையும் பொங்கும் புகழ்மையும் வானம் பேணும் <br/>
ஞானமும் பொறையுங் குன்றா நன்றியு மூக்கப் பாடுந் <br/>
தானமுங் கொடையு மன்பும் வரிசையுந் தகைசா னண்பும் <br/>
மானமுந் தவஞ்செய் தீன்ற மகவுபோல் வளர்க்க வல்லார்</td></td></tr>
<tr><td valign="top">149<td width="600">
புல்லியோர் பண்டங் கொள்வார் வினவின பொருடம் பக்கல் <br/>
இல்லெனி னினமா யுள்ள பொருளுரைத் தெதிர்ம றுத்தும் <br/>
அல்லதப் பொருளுண் டென்னின் விலைசுட்டி யறுத்து நேர்ந்துஞ் <br/>
சொல்லினு மிலாபங் கொள்வார் தொன்பர பிருக்கை சொல்வாம்</td></td></tr>
<tr><td valign="top">150<td width="600">
நீல வேதிமேற் பளிங்கினா னிழற்சுவர் நிறீஇமின் <br/>
கால வாலிய வைரவாள் கானிரைத் தும்பர்க் <br/>
கோல வாணிலாச் சொரிமணி குயிற்றிவெண் மாடம் <br/>
மாலை போல்வருத் தியற்றின பீடிகை மறுகு</td></td></tr>
<tr><td valign="top">151<td width="600">
திரைய ளிப்பவுந் திரைபடு தீம்புனல் வேலிக் <br/>
கரைய ளிப்பவுங் கரையிலா னிரைபடு கானத் <br/>
தரைய ளிப்பவுந் தரைகிழித் தூன்றிவிண் டாங்கும் <br/>
வரைய ளிப்பவும் வாங்கிவாய் மடுப்பன மாடம் </td></td></tr>
<tr><td valign="top">152<td width="600">
கரிய கம்பலக் கிடுகின் மேற் கதிர்விடு பவளத் <br/>
தெரியல் பொன்னரி மாலிகை தெண்ணிலாச் சொரியும் <br/>
பரிய நித்தல மணிவட மரகதப் பசுந்தார் <br/>
விரிய விட்டன விந்திர வின்னிசை யனைய</td></td></tr>
<tr><td valign="top">153<td width="600">
நாள்க ளுங்குளிர் திங்களு ஞாயிறு மேனைக் <br/>
கோள்க ளுங்குளிர் விசும்பொரீஇக் குடிபுகுந் தாங்கு <br/>
வாள்கி டந்திராப் பகலொளி மழுக்கலால் வணிகர் <br/>
ஆள்க லம்பகர் பீடிகை துறக்கநா டனைய</td></td></tr>
<tr><td valign="top">154<td width="600">
பன்னி றத்தபல் பெருவிலைப் பட்டெலா மவண <br/>
அன்ன பட்டின்மேம் படுவிலைப் பருத்தியு மவண <br/>
எந்நி லத்தரும் பொருள்பதி னெழுபுல வணிகர் <br/>
மன்னி ருக்கையு மரும்பெறல் வளனெலா மவண</td></td></tr>
<tr><td valign="top">155<td width="600">
மரக தத்தினா லம்மிகள் வைரவா ளுலக்கை <br/>
உரல்கள் வெள்ளியா லடுப்பகில் விறகுலை பனிநீர் <br/>
அரிசி முத்தழல் செம்மணி யடுகலன் பிறவும் <br/>
எரிபொ னாலிழைத் தாடுப விவர்சிறு மகளிர்</td></td></tr>
<tr><td valign="top">156<td width="600">
செயிரிற் றீர்ந்தசெம் பொன்னினால் திண்ணிலைக் கதவம் <br/>
வயிரத் தாழுடைத் தவர்கடை வாயிலு மென்றால் <br/>
அயிரிற் றீந்தபே ரறிஞரு மனையர்தஞ் செல்வத் <br/>
தியலிற் றாமென வரையறுத் திசைப்பதை யெவனோ</td></td></tr>
<tr><td valign="top">157<td width="600">
எரிக்கு றும்பொறி யனையசெம் மணிசுட ரெறிபொன் <br/>
வரிச்சு ரும்புநேர் மரகத முத்துவாள் வைரந் <br/>
தெரிப்ப ருந்துகிர் சிந்தின செல்லுநா ளன்றும் <br/>
கரிப்பர் கையகப் படுவன வாயிரத் திரட்டி </td></td></tr>
<tr><td valign="top">158<td width="600">
பாய தொன்மரப் பறவைபோற் பயன்கொள்வான் பதினெண் <br/>
தேய மாந்தருங் கிளந்தசொற் றிரட்சிதான் றூய <br/>
மாயை காரிய வொலி யன்றி வான்முதற் கருவின் <br/>
ஆய காரிய வோசையே யாய்க்கிடந் தன்றே </td></td></tr>
<tr><td valign="top">159<td width="600">
ஒழிவில் வேறுபல் பொருளுமே ழுலோகமும் பிறவும் <br/>
வழுவில் வேறுபல் கலைகளு மரபுளி வகுத்துத் <br/>
தழுவி வேண்டினர் தாங்கொளத் தக்கவா பகரா <br/>
அழிவி லாமறை போன்றன வாவண வீதி</td></td></tr>
<tr><td valign="top">160<td width="600">
திக்கெலாம் புகழ் மதுரையைச் சிவபுர மாக்கி <br/>
முக்க ணாயக னரசுசெய் முறையினுக் கேற்பத் <br/>
தக்க தோழனோ டளகைமா நகருறை தயக்கம் <br/>
ஒக்கு மந்நகர் வாணிக ருறையுள்சூழ் நிகமம் </td></td></tr>
<tr><td valign="top">161<td width="600">
ஒற்றை யாழியா னுலகிரு ளதுக்குமா போலச் <br/>
செற்ற நேமியாற் கலி யிரு டின்றுகோ லோச்சி <br/>
மற்ற டம்புய வலியினான் காறடு சீற்றக் <br/>
கொற்ற மன்னவர் விழுக்குடிக் கோமறு குரைப்பாம்</td></td></tr>
<tr><td valign="top">162<td width="600">
தரங்க வேலைக டம்மையே தாளுறப் பிணித்துத் <br/>
துரங்க மாவெனத் தொகுத்தமந் துறைபல வருவி <br/>
இரங்கு மோரறி வுயிர்வரை யாவையும் பெய்ர்த்து <br/>
மரங்கொல் யானைபோற் பிணித்தகூ டம்பல மன்னோ</td></td></tr>
<tr><td valign="top">163<td width="600">
மழுக்கள் வச்சிரங் கார்முகம் வாளிமுக் குடுமிக் <br/>
கழுக்கள் சக்கர முடம்பிடி கப்பண நாஞ்சில் <br/>
எழுக்க ணாந்தகம் பலகைதன் டிவைமுதற் படையின் <br/>
குழுக்க ளோடிகல் விந்தைவாழ் கூடமும் பலவால்</td></td></tr>
<tr><td valign="top">164<td width="600">
துளைய கல்லைமா லெனக்கொண்டு சுழற்றியுஞ் செந்தூள் <br/>
அளையும் யானைபோற் பாய்ந்துமல் லாற்றியும் ஆற்றல் <br/>
விளைய வாளடு கேடகம் வீசியும் வென்றி <br/>
இளைய ராடமர் பயில்வன வெண்ணிலாக் கூடம்</td></td></tr>
<tr><td valign="top">165<td width="600">
தேசவிர் நீல மாடஞ் செம்மணிச் சென்னி மாடங் <br/>
காசறு கனக மாடஞ் சந்திர காந்த மாடம் <br/>
மாசற விளக்கு மின்ன மாடநீண் மாலை கூடற் <br/>
பாசிழை மடந்தை பூண்ட பன்மணிக் கோலை யன்ன </td></td></tr>
<tr><td valign="top">166<td width="600">
விரையகல் கதும்பி னல்லார் வீங்கிளங் கொங்கை போழ்ந்த <br/>
வரை யகன் மார்ப மன்றி வடுப்படார் தமக்கன் பில்லார் <br/>
உரையகன் மான வாற்றா லொழுகுவார் பலகை யொள்வாட் <br/>
கரையகல் விஞ்சை வீரர் கணம்பயில் காட்சித் தெங்கும்</td></td></tr>
<tr><td valign="top">167<td width="600">
மின்னைவா ளென்ன வீசி வீங்குவார் தம்மிற் போர்மூண் <br/>
டென்னவான் மருப்பு நீட்டி யெதிரெதிர் புதையக் குத்தி <br/>
அன்னவா னென்ன வாய்விட் டதுவெனச் செந்நீர் சோரப் <br/>
பொன்னவா மகன்ற மார்பர் பொருகளி றாட்டு வார்கள்</td></td></tr>
<tr><td valign="top">168<td width="600">
தூண்டுவா ருளமுந் தங்கள் பின்னிடத் துவக்குண் டீர்த்துத் <br/>
தாண்டுமா னொற்றை யாழித் தேரினும் துள்ளித் துள்ளப் <br/>
பாண்டில்வாய்ப் பசும்பொன் றேயப் பார்மகண் முதுகுகீண்டு <br/>
சேண்டிசை போய்மடங்கச் செல்வத்தேர் நடாத்து வார்கள் </td></td></tr>
<tr><td valign="top">169<td width="600">
மைந்தர்தந் நெருக்கிற் சிந்து கலவையும் மகளிர் கொங்கைச் <br/>
சந்தமுங் கூந்தல் சோர்ந்த தாமுமுஞ் சிவிறி வீசு <br/>
சிந்துரப் பொடியும் நாறத் தேனொடு மெழுந்து செந்தூள் <br/>
அந்தர வயிறு தூர்ப்ப வடுபரி நடாத்துவார்கள்</td></td></tr>
<tr><td valign="top">170<td width="600">
தம்முயிர்க் கிரங்கார் ஆகித் தருக்கொடு மான மீர்ப்பத் <br/>
தெம்முனை யெதிர்ந்தா ராற்றுஞ் செருவெனக் குருதிச் செங்கேழ்க் <br/>
கொய்ம்மலர்க் குடுமிச் சேவல் கோழிளந் தகர்போர் மூட்டி <br/>
வெம்முனை நோக்கி நிற்பார் வேறவற் றூறு நோக்கார்</td></td></tr>
<tr><td valign="top">171<td width="600">
பெண்முத்த மனைய பேதைச் சிறுமியர் பெருநீர் வைகை <br/>
வெண்முத்த மிழைத்த சிற்றில் சிதைபட வெகுண்டு நோக்கிக் <br/>
கண்முத்தஞ் சிதறச் சிந்தும் கதிர்முத்த மாலைத் தட்பத் <br/>
தெண்முத்தி னகைத்துச் செல்வச் சிறார்கடே ருருட்டு வார்கள் </td></td></tr>
<tr><td valign="top">172<td width="600">
கொடிமுகி றுழாவு மிஞ்சிக் கோநகர் வடகீழ் ஞாங்கர் <br/>
முடிமிசை வேம்பு நாற முருகவி ழாரும் போந்தும் <br/>
அடிமிசை நாறத் தென்னர் வழிவழி யரசு செய்யும் <br/>
இடிமுர சுறங்கா வாயி லெழுநிலை மாடக் கோயில்</td></td></tr>
<tr><td valign="top">173<td width="600">
ஆத்திக ருண்டென் றோது மறமுதற் பொருள்கள் நான்கும் <br/>
நாத்திகம் பேசும் வஞ்சர் நாவரி கருவி யாக <br/>
ஆத்தனா லுரைத்த வேத வளவுகண் டுள்ளந் தேறித் <br/>
தீர்த்தராய் முத்தீ வேட்குஞ் செல்வர்தம் இருக்கை சொல்வாம் </td></td></tr>
<tr><td valign="top">174<td width="600">
முஞ்சிநாண் மருங்கின் மின்னப் பொன்செய்த முளரி வேய்ந்த <br/>
குஞ்சிநான் றசையத் தானைச் சொருக்குமுன் கொய்து தூங்கப் <br/>
பஞ்சிநாண் கலைந்தோன் மார்பும் பலாசக்கோல் கையும் தாங்கி <br/>
எஞ்சிநாண் மறைநூல் கற்போர் கிடைகளே யில்ல மெல்லாம் </td></td></tr>
<tr><td valign="top">175<td width="600">
தீவினை யந்த ணாளர் சிறார்பயி றெய்வ வேதம் <br/>
நாவரு வேற்றக் கேட்டுக் கிளிகளோ நவிலும் வேற்றுப் <br/>
பூவையும் பயின்று புத்தே ளுலகுறை புதுமந் தாரக் <br/>
காவுறை கிளிகட் கெல்லாங் கசடறப் பயிற்று மன்னோ </td></td></tr>
<tr><td valign="top">176<td width="600">
வேதமு மங்க மாறு மிருதியும் புராண நூலின் <br/>
பேதமும் தெரிந்தோ ராலும் பிறமதங் களைய வல்ல <br/>
வாதமும் மதமேற் கொண்டு மறுத்தலும் நிறுத்த வல்ல <br/>
போதமு முடையோ ராலும் பொலிந்தன கழக மெல்லாம் </td></td></tr>
<tr><td valign="top">177<td width="600">
உறிபொதி கரகக் கைய ரொளிவிடு செங்கற் றோய்த்த <br/>
அறுவைய ருயிர்க்கூ றஞ்சு நடையின ரவிச்சை மாள <br/>
எறிசுடர் மழுவா ளென்னக் கோவணம் யாந்த கோலர் <br/>
மறைமுடி வன்றித் தேறா மாதவர் மடங்க ளெங்கும்</td></td></tr>
<tr><td valign="top">178<td width="600">
அட்டில்வாய்ப் புகையு மாடத் தகில்படு புகையும் வேள்வி <br/>
விட்டெழு புகையும் ஒன்றி விரிசுடர் விழுங்கக் கங்குல் <br/>
பட்டது பலருந் தந்தம் பயில்வினை யிழக்க நங்கை <br/>
மட்டவிழ் கடுக்கை யான்கண் புதைத்தநாண் மானு மன்னோ</td></td></tr>
<tr><td valign="top">179<td width="600">
தெய்வ நீறுமைந் தெழுத்துமே சிதைக்கல னாக <br/>
எவ்வ மாசிரு வினையுடம் பெடுத்துழல் பிறவிப் <br/>
பௌவ மேழையும் கடந்தரன் பதமலர்க் கரைசேர் <br/>
சைவ மாதவர் உறைமடத் தனிமறு குரைப்பாம் </td></td></tr>
<tr><td valign="top">180<td width="600">
எங்கு மீசனைப் பூசைசெய் திகபர மடைவார் <br/>
எங்கு மன்பரைப் பூசைசெய்து எழுபிறப் பறுபார் <br/>
எங்கு மாகமஞ் செவிமடுத் தெதிர்வினை தடுப்பார் <br/>
எங்கு நாயகன் வடிவுணர்ந் திருள்மலங் களைவார்  </td></td></tr>
<tr><td valign="top">181<td width="600">
அழிவி லானுரை யாகமம் இலக்கமாய்ந் தவற்றுள் <br/>
விழிமி தாகிய விதியினும் விலக்குனு மடியைத் <br/>
தழுவு தொண்டர்கண் மைந்தர்கள் சாதகர் பாசம் <br/>
கழுவி வீடருள் போதகக் காட்சியர் பலரால்  </td></td></tr>
<tr><td valign="top">182<td width="600">
மறைகள் ஆகமம் பொதுச்சிறப் பெனச்சிவன் வகுத்து <br/>
முறையி னோதிய விதிவிலக் குரைகளு முடிவில் <br/>
அறையும் வீடுமொன் றிரண்டெனும் பிணக்கற வமைத்த <br/>
குறைவி லாச்சிவ யோகியர் குழாங்களும் பலவால்  </td></td></tr>
<tr><td valign="top">183<td width="600">
குழலும் தும்புரு நாரதர் பாடலும் குனித்துச் <br/>
சுழலுங் கொம்பனார் ஆடலு மூவர்வாய்த் துதியும் <br/>
விழவின் செல்வமுஞ் சுருதியுந் திசையெலாம் விழுங்கும் <br/>
முழவுங் கண்டுயி லாதது முன்னவன் கோயில் </td></td></tr>
<tr><td valign="top">184<td width="600">
மடங்கல் இன்றிவிண் பிளந்துமேல் வளர்ந்துவெள் ளேற்று <br/>
விடங்கர் வெள்ளிமன் றிமைத்தெழு வெண்சுடர் நீட்டம் <br/>
முடங்கல் வெண்பிறைக் கண்ணியான் கயிலைமூ வுலகும் <br/>
ஒடுங்கு கின்றநா ளோங்கிய வோக்கமே யொக்கும் </td></td></tr>
<tr><td valign="top">185<td width="600">
கரந்து தேன்றுளித் தலர்களும் சொர்ந்துவண் டரற்ற <br/>
நிரந்து சுந்தரற் கொருசிறை நின்றபூங் கடம்பு <br/>
பரந்து கட்புனல் உகப்பல மலர்கடூய்ப் பழிச்சி <br/>
இரந்து நின்றருச் சனைசெயு மிந்திர னிகரும்  </td></td></tr>
<tr><td valign="top">186<td width="600">
உழல்செய் தீவினை புருப்பற வுயிர்க்கெலா மடியின் <br/>
நிழல்செய் வார்க்குநீ ணிழல்செயா நின்றபூங் கடம்பின் <br/>
குழல்செய் வண்டுகற் பகமதுக் கொணர்ந்துவந் தூட்டித் <br/>
தழல்செய் காமமென் பேடையின் ஊடனோய் தணிக்கும்  </td></td></tr>
<tr><td valign="top">187<td width="600">
ஆரு நீர்க்கட லன்றது வெனநிறை யகழ்கார் <br/>
ஊரு மாழியன் றதுவென வோன்கெயி லெட்டாய்ச் <br/>
சாரு நேமியன் றதுவெனச் சமைந்தகோ புரம்பொன் <br/>
மேரு வன்றது வெனச்சுடர் விசும்பிழி விமானம் </td></td></tr>
<tr><td valign="top">188<td width="600">
வேத வந்தமுந் துளக்கற மெய்ப்பொருள் விளங்கும் <br/>
நாத  வந்தமுங் கடந்ததோர் நடுநிலைப் பொருளின் <br/>
பாத வந்தனைப் பத்தியின் பாலராய்ப் பயில்வோர் <br/>
மாத வந்தரு பயனெனத் தழைத்தபல் வளனும்  </td></td></tr>
<tr><td valign="top">189<td width="600">
பொறிகள் ஐந்தினுக் கூட்டுபல் போகமு மிதப்பச் <br/>
செறிகொ ணீரவா லுவர்ப்பவத் திருநகர் மாக்கள் <br/>
நெறிகொள் செஞ்சடைப் பிறைமுடி நிருமலக் கொழுந்தின் <br/>
வெறிகொ ணான்மல ரடிதழீஇ வீடுபெற் றார்போல்  </td></td></tr>
<tr><td valign="top">190<td width="600">
முன்ன வன்னர சிருக்கையால் அந்நகர் முளரிப் <br/>
பொன்னை யீன்றதா லதுபல பொருணிறை செல்வந் <br/>
தன்னை யீன்றதா லதுபல தருமமென் றுரைக்கும் <br/>
மின்னை யீன்றதஃ தீன்றதால் விழுத்தகு புகழே  </td></td></tr>
<tr><td valign="top">191<td width="600">
எழுக்க டந்ததோ ளுருத்திர வுலகமென் றியாரும் <br/>
வழுத்த நின்றவிந் நகர்வயின் உம்பரின் மாண்ட <br/>
விழுத்த கும்பல செல்வமும் வியந்துபார்த் துள்ளத் <br/>
தழுக்க றாமையா லின்னமு மமரர்கண் ணுறங்கார் </td></td></tr>
<tr><td valign="top">192<td width="600">
விரைய வீழ்ந்ததார் மீனவர் வாகைவேல் விடுத்துத் <br/>
திரைய வென்றது முடிதகர்த் திந்திரன் செருக்குக் <br/>
கரைய வென்றதுங் கார்தளை யிட்டதுங் கனக <br/>
வரைய வென்றதும் இந்நகர் வலியினா லன்றோ </td></td></tr>
<tr><td valign="top">193<td width="600">
எங்கு நாவுமா யெங்கணுங் கண்ணுமா யெங்குந் <br/>
தங்கு பேரொளி யல்லதித் தனிநகர்ச் செல்வஞ் <br/>
செங்க ணாயிர நாவினான் செப்பவும் எதிர்க்கண் <br/>
டங்க ணாயிர முடையவ னளக்கவும் படுமோ </td></td></tr>
<tr><td valign="top">194<td width="600">
புண்ணி யம்புரி பூமிபா ரதில்வரு போகம் <br/>
நண்ணி யின்புறு பூமிவா னாடென்ப நாளும் <br/>
புண்ணி யம்புரி பூமியு மதில்வரு போகம் <br/>
நண்ணி யின்புறு பூமியு மதுரைமா நகரம் </td></td></tr>
<tr><td valign="top">195<td width="600">
பண்கனிந் தனைய சொல்லார் நரப்பிசைப் பாணி தேவர் <br/>
உண்கனி யமுதுங் கைப்பச் செவிதுளை தூண்ட வுண்டும் <br/>
பெண்களின் அமுத மன்னார் பெருமித நடன முண்ணக் <br/>
கண்களை விடுத்துங் காலங் கழிப்பவ ரளவி லாதார் </td></td></tr>
<tr><td valign="top">196<td width="600">
கலவிவித் தாக வூடிக் கட்புனல் குளிக்கு நல்லார் <br/>
புலவிதீர் செவ்வி நோக்கிப் புனர்முலைப் போகந் துய்த்தும் <br/>
நிலைநிலை யாமை நோக்கி நெறிப்படு தரும தானங் <br/>
கலைஞர்கைப் பெய்துங் காலங் கழிப்பவ ரெண்ணி லாதார் </td></td></tr>
<tr><td valign="top">197<td width="600">
சந்தித்து மீனநோக்கி தலைவனை மூன்று போதும் <br/>
வந்தித்தும் ஈசன் பூசை மரபுளி முடித்தும் வேதம் <br/>
அந்தித்து மறியான் செய்த திருவிளை யாடல் கேட்டுஞ் <br/>
சிந்தித்து மன்பர் பூசை செய்துநாள் கழிப்பார் பல்லோர் </td></td></tr>
<tr><td valign="top">198<td width="600">
கற்பவை கற்றுங் கேட்டுங் கேட்டவை கருத்துள் ஊறச் <br/>
சொற்பொரு ணினைந்துங் கேட்போர்க் குணர்த்தியுட் டுளக்கந் தீர்த்தும் <br/>
எற்பக லிரவு நீங்கு மிடத்துமெய் யறிவா னந்த <br/>
அற்புத வெள்ளத் தாழா தாழ்ந்து நாள் கழிப்பார் சில்லோர் </td></td></tr>
<tr><td valign="top">199<td width="600">
தன்னிகர் உயர்ச்சி யில்லான் காப்பியத் தலைவனாக <br/>
முன்னவர் மொழிந்த தேனோர் தமக்கெலா முகம னன்றோ <br/>
அன்னது தனதே யாகு மண்ணிலே பாண்டி வேந்தாய் <br/>
இந்நகர்க் கரச னாவா னிக்கவிக் கிறைவ னாவான்  </td></td></tr>
<tr><td valign="top">200<td width="600">
என்னென வுரைப்பேன் இந்த விறைமகன் பண்மை யேனை <br/>
மன்னவர் வானோர் போல மதித்துரை விரிக்கற் பாற்றோ <br/>
அன்னவ னாணை யாற்றா டைப்பதிவ் வகில மென்றான் <br/>
முன்னவன் செய்த வாடல் வரவினை முறையிற் சொல்வேன் <br/>
</td></td></tr></table><br/>
மதுரை திருநகரப் படலம் சுபம் <br/>
----------------------<br/>
<hr noshade="" width="50%"/>
<center><h3> திருக்கயிலாய வருணனைப் படலம்  (201 - 207)</h3> </center>
<table border="0"><tr><td valign="top" width="20">201<td width="600">
வரங்க டந்தரு ளெனமுது வானவர் முனிவோர் <br/>
கரங்க டந்தலை முகிழ்த்திடக் கருணைசெய் தவிச்சை <br/>
உரங்க டந்துரை யுணர்வெலாங் கடந்தரு மறையின் <br/>
சிரங்க டந்தவன் இருப்பது திருக்கயி லாயம் </td></td></tr>
<tr><td valign="top">202<td width="600">
புரந்தர் ஆதிவா னவர்பதம் போதுறை புத்தேள் <br/>
பரந்த வான்பதஞ் சக்கரப் படையுடைப் பகவன் <br/>
வரந்த வாதுவார் பதமெலா நிலைகெட வருநாள் <br/>
உரந்த வாதுநின் றூழிதோ றோங்குமவ் வோங்கல் </td></td></tr>
<tr><td valign="top">203<td width="600">
அரம்பை மாதரா ராடலி னரவமும் பாடல் <br/>
நரம்பி னோசையு முழவதிர் சும்மையு நால்வாய் <br/>
வரம்பில் ஓதையு மருவிவீ ழொலியுமா றாது <br/>
நிரம்பி வானமுந் திசைகளு நிமிர்வன மாதோ </td></td></tr>
<tr><td valign="top">204<td width="600">
வெந்த நீற்றொளி வெண்மையும் விமலனை யகங்கொண் <br/>
டந்த மின்றியே யசைவற விருக்கையு மருவி <br/>
வந்த கண்களும் கொண்டவ ணிருக்குமா தவர்க்குத் <br/>
தந்த தாலரன் கயிலையிந் தனதுசா ரூபம்</td></td></tr>
<tr><td valign="top">205<td width="600">
ஆங்கு வெண்டுகில் விரித்தெனக் கல்லென வார்த்து <br/>
வீங்கு காலரு வித்திரள் வெள்ளமே யன்றி <br/>
ஓங்கு நான்மறைக் குடுமியின் உள்ளளி நோக்கித் <br/>
தூங்கு மாதவர் கண்களும் சொரிவன வெள்ளம் </td></td></tr>
<tr><td valign="top">206<td width="600">
கோட்டு மாமலர் நிலமலர் குண்டுநீர் எடுத்துக் <br/>
காட்டு மாமலர் கொடிமலர் கொண்டுமுட் கரைந்த <br/>
பாட்டு மாமலர் கொண்டுநம் பரஞ்சுட ரடியிற் <br/>
சூட்டு மாதவர் தொகுதியுஞ் சூழ்வன வொருபால் </td></td></tr>
<tr><td valign="top">207<td width="600">
கைய நாகமும் காய்சின வுழுவையுங் கடுவாய்ப் <br/>
பைய நாகமுந் தங்கிளை பரவிய முக்கண் <br/>
ஐய னாகமெய் யருந்தவர் தமையடைந்து அன்பு <br/>
செய்ய நாகமும் வையமும் புகழ்வதச் சிலம்பு </td></td></tr>
</table><br/>
திருக்கைலாய வருணனைப் படலம் சுபம் <br/>
-------------------------<br/>
<hr noshade="" width="50%"/>
<center><h3>புராண வரலாற்றுப் படலம்  (208 - 232)</h3> </center>
<table border="0"><tr><td valign="top" width="20">208<td width="600">
அளந்தி டற்கரி தாயவக் குன்றின்மேல் <br/>
களங்க றுத்துவிண் காத்தவன் கோயின்முன் <br/>
விளம்ப ருஞ்சிவ தீர்த்தத்தின் மிக்கதாய் <br/>
வளம்பெ றுஞ்சிவ தீர்த்தத்தின் மாடது  </td></td></tr>
<tr><td valign="top">209<td width="600">
தண்ட ருங்கதிர்ச் சந்திர காந்தத்திற் <br/>
பண்ட யங்க நவமணி பத்திசெய் <br/>
தண்டர் தச்சன் அனேக தவஞ்செய்து <br/>
கண்ட தாயிரக் கான்மண் டபமரோ  </td></td></tr>
<tr><td valign="top">210<td width="600">
ஆன பான்மையி னால்அந்த மண்டபம் <br/>
ஞான நாயக னாண்மலர்த் தாடொழ <br/>
வான மீனொடு வந்து பதங் குறித் <br/>
தூன மின்மதி வைகுவ தொத்ததே  </td></td></tr>
<tr><td valign="top">211<td width="600">
அன்ன மண்டபந் தன்னு ளருந்தவம் <br/>
என்ன வேங்கை யதண்மேல் இருந்தனன் <br/>
பன்னு வேள்விப் பதினெண் புராணமும் <br/>
சொன்ன மாதவச் சூத முனிவனே </td></td></tr>
<tr><td valign="top">212<td width="600">
அந்த வேலையி லச்சிவ தீர்த்தத்தில் <br/>
வந்து மூழ்கியம் மண்டபத் தேறியே <br/>
சந்தி யாகி தவமுடித் தீறிலா <br/>
இந்து சேகரன் றாணினைந்து ஏத்தியே </td></td></tr>
<tr><td valign="top">213<td width="600">
சம்பு பத்தன் சதானந்தன் உத்தமன் <br/>
அம்பு யத்த னனைய மகோதரன் <br/>
உம்ப ரஞ்சிய வுக்கிர வீரியன் <br/>
நம்பு வேள்விப் பிரசண்ட நற்றவன்  </td></td></tr>
<tr><td valign="top">214<td width="600">
ஆதி மாதவர் யாவரும் அன்புமை <br/>
பாதி யாய்முற்று மாகும் பராபரச் <br/>
சோதி பால்வைத்த சூதனைத் தோத்திரம் <br/>
ஓதி யஞ்சலித் தொன்று வினாவினார்  </td></td></tr>
<tr><td valign="top">215<td width="600">
வேத வாகம புராணமே மிருதியே முதலா <br/>
ஓது நூல்களின் றுணிபொரு ளுலகெலாம் பயந்த <br/>
பேதை பாகனே பரமெனத் தேர்ந்துணர் பெரிய <br/>
போத மாதவ வுனக்கியாம் புகல்வது ஒன்று றுலதால் </td></td></tr>
<tr><td valign="top">216<td width="600">
மேரு மந்தரங் கைலைபர்ப் பதமுதல் விடைமேல் <br/>
ஊரு மந்தர நாடவன் உறைபதி யனந்தம் <br/>
ஆரு மந்தமில் போகம்வீ டடைவதென் றவற்றின் <br/>
கார ணங்களோ டுரைத்தனை கருத்தினுக் கிசைய </td></td></tr>
<tr><td valign="top">217<td width="600">
ஐய மாதிமுக் குற்றமும் அகலநீ யருளிச் <br/>
செய்ய வுந்தெளிந் திலேங்கள்யாஞ் சிற்றறி வுடையேம் <br/>
மைய னெஞ்சினே மாகையான் மயக்கற வின்னும் <br/>
உய்யு மாறருள் செய்தியென் றுரைத்தனர் மன்னோ </td></td></tr>
<tr><td valign="top">218<td width="600">
தலங்க டம்மின்மிக் குள்ளதாய்த் தகுதிசா றீர்த்தக் <br/>
குலங்க டம்மின்மிக் குள்ளதாய்க் குறையிரந் தோர்க்கு <br/>
நலங்க டந்தருண் மூர்த்தியாய் நாதவே தாந்தப் <br/>
புலங்க டந்தபேர் ஒளியுறை தலனொன்று புகலாய்  </td></td></tr>
<tr><td valign="top">219<td width="600">
என்ற போதெதிர் முகமலர்ந் திருண்மல வலியை <br/>
வென்ற சூதனுந் தலங்களின் விசேடமாய்ந் தம்பொற் <br/>
குன்ற வார்சிலை யானிடங் கொண்டுறை பதியுள் <br/>
ஒன்று கேட்கவீ டளிப்பதாய் உளதுமற் றதுதான்  </td></td></tr>
<tr><td valign="top">220<td width="600">
முற்ற வோதிய புராணமூ வாறினுட் காந்தம் <br/>
பெற்ற தாறுசங் கிதையவை யாறுந்தம் பெயராற் <br/>
சொற்ற பேர்சனற் குமரமா முனிவரன் சூதன் <br/>
கற்றை வார்சடைச் சங்கரன் மால்அயன் கதிரோன்  </td></td></tr>
<tr><td valign="top">221<td width="600">
இன்ன வாறனுட் சங்கர சங்கிதை யென்று <br/>
சொன்ன நூலினை யுணர்த்தினான் சங்கரன் துணைவிக் <br/>
கன்ன போதவண் மடியினி லிருந்துகேட் டதனை <br/>
மின்னு வேல்பணி கொண்டவேள் வெளிப்பட வுணர்ந்தாள்   </td></td></tr>
<tr><td valign="top">222<td width="600">
குன்றே றிந்தவேள் வழிபடு குறுமுனிக் குரைத்தான் <br/>
அன்று தொட்டஃ தகத்திய சங்கிதை யாகி <br/>
நின்ற தன்னது கேட்பவர்க் கரனடி நீழல் <br/>
ஒன்றும் இன்பவீ டளிப்பதா வொருதல னுரைக்கும்  </td></td></tr>
<tr><td valign="top">223<td width="600">
அதிக வப்பதி யாதெனி னாலவாய் கேட்கக் <br/>
கதிய ளிப்பதென் றோதிய சூதனைக் கதியின் <br/>
மதியை வைத்தவர் அன்னதைப் பகரென வந்த <br/>
விதியி னிற்புகல் கின்றனன் வியாதன்மா ணாக்கன்   </td></td></tr>
<tr><td valign="top">224<td width="600">
புதிய தாமரை வேவிய பழமறைப் புத்தேள் <br/>
விதியி னாற்கடு நடைப்பரி மகஞ்செய்வான் வேண்டிக் <br/>
கதியை மாய்ந்தவர்க் குதவுதண் டுறைகெழு காசிப் <br/>
பதியின் மைந்தரோடு எய்தினான் பண்டொரு வைகல்   </td></td></tr>
<tr><td valign="top">225<td width="600">
அகத்தியன் வியாத னாரதன் சனகன் ஆதிநான் முனிவர்கோ தமனூற் <br/>
சிகைத்தெளி வுணர்ந்த பராசரன் வாம தேவன்வான் மீகியே வசிட்டன் <br/>
சகத்தியல் கடந்த சுகன்முதன் முனிவர் தம்மொடும் பத்துவெம் பரிமா <br/>
மகத்தொழின் முடித்து மற்றவர்க் குள்ள மகிழ்வுற வழங்குந வழங்கா  </td></td></tr>
<tr><td valign="top">226<td width="600">
சத்திய வுலகிற் சரோருகக் கிழவன் சார்ந்தபின் புலப்பகை சாய்த்த <br/>
அத்திரு முனிவர் அனைவரும் காசி யடிகளை யடைந்தனர் பணிந்து <br/>
முதல் மண்டபத்தி னறமுத னான்கு மொழிந்தருண் மூர்த்திசந் நிதியிற் <br/>
பத்தியா யிருந்து நாரத முனியைப் பார்த்தொரு வினாவுரை பகர்வார்   </td></td></tr>
<tr><td valign="top">227<td width="600">
தலமுதன் மூன்றுஞ் சிறந்ததோர் சைவத் தலமுரை யென்னநா ரதன்றான் <br/>
கலைமுழு துணர்ந்த சனற்குமா ரன்பாற் கற்றவன் வியாதனாம் அவன்பால் <br/>
நலமுறக் கேண்மி னெனவவன் கதிர்வே னம்பிபான் மறைமுத லனைத்தும் <br/>
அலைவற வுணர்ந்தோன் குறுமுனி யாகு மவனிடைக் கேண்மென விடுத்தான்  </td></td></tr>
<tr><td valign="top">228<td width="600">
மலயமா தவனை யடைந்துகை தொழுது வாழ்த்திவா தாவிவில் வலனைக் <br/>
கொலையுரி தரும மூர்த்தியே விந்தக் குன்றடக் கியதவக் குன்றே <br/>
அலைகடல் குடித்த வருட்பெருங் கடலே யருந்தமிழ்க் கொண்டலே தென்பார் <br/>
துலைபெற நிறுத்த களைகணே யென்று சுருதியா யிரமெனத் துதித்தார்  </td></td></tr>
<tr><td valign="top">229<td width="600">
மூவகைச் சிறப்பு முள்ளதோர் தான மொழிகென முகமலர்ந் தருள்கூர்ந் <br/>
தியாவையும் உணர்ந்தோன் முத்திமண் டபத்தி னீரிரு தொகையின்வந் திறக்கும் <br/>
சேவல்க டமையு மைங்கரன் றனையுஞ் சேவலங் கொடியுடை வடிவேற் <br/>
காவலன் றனையும் வடநிழ லமர்ந்த கண்ணுதற் பரனையும் பணியா  </td></td></tr>
<tr><td valign="top">230<td width="600">
அங்கயற் கண்ணி தன்னையு மெந்தை யாலவா யானையும் இதய <br/>
பங்கயத் திருத்திச் சமாதியி லிருந்து பரவச மடைந்துபார்ப் பதிக்குச் <br/>
சங்கர னருளிச் செய்தசங் கிதையைத் தாரக னுடலிரண் டாகச் <br/>
செங்கைவேல் விடுத்த சேவக னெனக்குத் தெருட்டினா னனையசங் கிதையில்  </td></td></tr>
<tr><td valign="top">231<td width="600">
பெறற்கருந் தவஞ்செய் தகந்தெளிந் தரிதிற் பெறுங்கதி கேட்பவர்க் கெளிதா <br/>
யுறப்படுந் தலநீர் வினாயமுச் சிறப்பு முள்ளதெத் தலத்தினுங் கழிந்த <br/>
சிறப்பினாங் கெண்ணெண் டிருவிளை யாடல் செய்தருள் வடிவெடுத் தென்றும் <br/>
மறைப்பொருள் விளங்கு மாலவாய் அதனை மண்ணின்மேற் சிவனுல கென்னும்   </td></td></tr>
<tr><td valign="top">232<td width="600">
அத்தலத் தனைய மூவகைச் சிறப்பும் அளவிலா வுயிர்க்கெலாங் கருணை <br/>
வைத்தவன் செய்த திருவிளை யாட்டும் வரையுரங் கிழியவே லெடுத்த <br/>
வித்தக னெனக்கு விளம்பிய வாறே விளம்புவ னுமக்கென வந்த <br/>
உத்தம முனிவர் யாவருங் கேட்க வுணர்த்துவான் கடலெலா முண்டான்</td></td></tr>
</table><br/>
------------------------<br/>
<hr noshade="" width="50%"/>
<center><h3>தல விசேடப் படலம்  (233- 255 )</h3> </center>
<table border="0"><tr><td valign="top" width="20">233<td width="600">
நாட்டமொரு மூன்றுடைய நாயகனுக் கன்புடையீர் நயந்து நீவிர் <br/>
கேட்டதலம் ஈண்டுரைத்த திருவால வாயதனுட் கிளைத்துப் பொன்னந் <br/>
தோட்டலர்தா மரைமுளைத்த தொருதடமுஞ் சுந்தரச்செஞ் சோதி ஞான <br/>
ஈட்டமென முளைத்தசிவ லிங்க மொன்று முளவின்னு மிசைப்பக் கேண்மின்</td></td></tr>
<tr><td valign="top">234<td width="600">
திருவால வாய்க்கிணையா மொருதலமும் தெயவமணஞ் செய்ய பூத்த <br/>
மருவார்பொற் கமலநிகர் தீர்த்தமுமத் தீர்த்தத்தின் மருங்கின் ஞான <br/>
உருவாகி யுறைசோம சுந்தரன்போ லிகபரந்தந் துலவா வீடு <br/>
தழிவானு முப்புவனத் தினுமில்லை யுண்மையிது சாற்றின் மன்னோ </td></td></tr>
<tr><td valign="top">235<td width="600">
அவ்வகைய மூன்றின் முதற் றலப்பெருமை தனைச்சுருக்கி யறையக் கேண்மின் <br/>
எவ்வகைய வுலகத்துந் தருமதல மதிகமவற் றீறிலாத <br/>
சைவதல மதிகமவற் றறுபத்தெட் டதிகமவை தமிலீ ரெட்டுத் <br/>
தெய்வதல மதிகமவற் றதிகதல நான்கவற்றைச் செப்பக் கேண்மின்</td></td></tr>
<tr><td valign="top">236<td width="600">
அன்னமலி வயற்புலியூர் காசிநகர் காளத்தி யால வாயாம் <br/>
இன்னவளம் பதினான்கிற் றிருவால வாயதிக மெவ்வாறு என்னின் <br/>
மின்னவிரம் பலங்காணக் காசிநகர் வதிந்திறக்க வியன்கா ளத்திப் <br/>
பொன்னகரம் பத்தியினால் வழிபாடு செயவளிக்கும் போகம் வீடு</td></td></tr>
<tr><td valign="top">237<td width="600">
அறந்தழையுந் திருவால வாய்கேட்ட வுடன்போக மளிக்கும் ஈண்டு <br/>
பிறந்திறவாப் பேரின்பக் கதியளிக்கும் இதுவன்றிப் பிறழா தெங்கும் <br/>
நிறைந்தபர னெத்தலமும் படைப்பானித் தலத்தைமுத னிருமித் திங்ஙன் <br/>
உறைந்தருளி னானன்றி யின்னமுள திதன்பெருமை யுரைப்பக் கேண்மின்</td></td></tr>
<tr><td valign="top">238<td width="600">
திருவால வாயென்று கேட்டவரே யறம்பெறுவர் செல்வ மோங்குந் <br/>
திருவால வாயென்று நினைத்தவரே பொருளடைவர் தேவ தேவைத் <br/>
திருவால வாயிடத்துக் கண்டவரே யின்பநலஞ் சேர்வ ரென்றுந் <br/>
திருவால வாயிடத்து வதிந்தவரே வீட்டுநெறி சேர்வர் அன்றே </td></td></tr>
<tr><td valign="top">239<td width="600">
சுரநதிசூழ் காசிமுதற் பதிமறுமைக் கதியளிக்குந் தூநீர் வைகை <br/>
வரநதிசூழ் திருவால வாய்சிவன் முத்திதரும் வதிவோர்க்கு ஈது <br/>
திரனதிகம் பரகதியும் பின்கொடுக்கு மாதலினிச் சீவன் முத்தி <br/>
புரனதிக மென்பதெவ னதற்கதுவே யொப்பாமெப் புவனத் துள்ளும்</td></td></tr>
<tr><td valign="top">240<td width="600">
ஆதலினிப் பதிவிட்டுப் பிரபதியிற் போய்நோற்போர் அங்கை கொண்ட <br/>
சீதளவா னமுதேய்ப்பத் தித்திக்கத் தேம்பெய்து செய்த தீம்பால் <br/>
ஓதனத்தைக் கைவிட்டு புறங்கையை நக்குவா ரொப்பா ரிந்த <br/>
மாதலத்தின் பெருமைதனை யாவரே யளவிட்டு வழுத்தற் பாலார் </td></td></tr>
<tr><td valign="top">241<td width="600">
மற்றைய தலங்க டம்மிற் பரிமகம் வாச பேயம் <br/>
அற்றமில் சோடசாக மக்கினிட் டோமம் யார்க்கும் <br/>
முற்றரு மிராசு சூய முதன்மக முடித்த பேறுஞ் <br/>
செற்றமி றரிச பூர்ண முதலிட்டி செய்த பேறும்</td></td></tr>
<tr><td valign="top">242<td width="600">
எள்ளிழு தன்னங் கன்னி யிவுளிதே ரியானை யில்லம் <br/>
வெள்ளியான் பொன்பூ ணாடை விளைவொடு பழனமுன்னாத் <br/>
தள்ளரும் அடிமையாதி தானங்கள் செய்த பேறும் <br/>
வள்ளறன் காசியாதிப் பதிகளில் வதிந்த பேறும்</td></td></tr>
<tr><td valign="top">243<td width="600">
கங்கைகா ளித்தி வாணி காவிரி கண்ண வேணி <br/>
துங்கபத் திரைதீம் பாலி தூயதன் பொருநை முன்னாச் <br/>
சங்கையி னதிகண் முற்றும் ஆடிய தவத்தின் பேறும் <br/>
மங்கல மதுரை தன்னில் வைகலும் வதிவோர்க் கெய்தும் </td></td></tr>
<tr><td valign="top">244<td width="600">
அன்னிய தலங்க டம்மில் ஆற்றிய பிரம கத்தி <br/>
பொன்னினைக் களவு செய்தல் கள்ளுண்டல் புனித வாசான் <br/>
பன்னியைப் புணர்த லின்ன பாதக மனைத்து மென்றுந் <br/>
தன்னிக ரால வாயில் வதிபவர் தமைவிட் டேகும்</td></td></tr>
<tr><td valign="top">245<td width="600">
மற்றைய தலத்தின் சாந்தி ராயண மதியந்தோறும் <br/>
உற்றபே றிங்குக் கங்கு லூண்டியால் அடைபே றாகும் <br/>
மற்றைய தலத்தின் மாதப் பட்டினிப் பலத்தின் பேறிங் <br/>
குற்றொரு வைக லுண்டி யொழிந்தவர் பெறும்பே ராகும் </td></td></tr>
<tr><td valign="top">246<td width="600">
அயனக ரடைந்து நான்கு திங்களோன் பாற்றும் பேறிவ் <br/>
வியனக ரடைந்து நோற்கும் அட்டமி விரத நல்கும் <br/>
அயனக ரெய்தி யாறு திங்கணோன் பாற்றும் பேறிவ் <br/>
வியனகர்ச் சோம வார விரதமே யளிக்கு மன்றே</td></td></tr>
<tr><td valign="top">247<td width="600">
ஏனைய தலத்தி லோராண் டுணவொழிந் தியற்று நோன்பால் <br/>
ஆனபே றிங்கு நோற்குஞ் சிவனிரா வளிக்கும் இங்கே <br/>
ஊனவைம் பொறியும் வென்றோன் முப்பொழு துண்டு வைகித் <br/>
தானமர்ந் தாலுங் காலுண் டியற்றுமா தவத்தோ னாகும்</td></td></tr>
<tr><td valign="top">248<td width="600">
இந்தநான் மாட மோங்கும் ஆலவா யிடத்தியா ரேனும் <br/>
அந்தணர் தமக்கோர் முட்டி யருந்தவர் தமக்கோர் பிச்சை <br/>
தந்தவர் புறம்பு செய்த சோடச தானந் தம்மால் <br/>
வந்தபே றடைவர் பல்வே றுரைப்பதென் மதியான் மிக்கீர்</td></td></tr>
<tr><td valign="top">249<td width="600">
பல்வகைத் தலங்கள் எல்லாம் வைகிய பயனு மென்றும் <br/>
பல்வகைத் தீர்த்த மெல்லா மாடிய பயனு மென்றும் <br/>
பல்வகைத் தான மெல்லா நல்கிய பயனு மென்றும் <br/>
பல்வகைத் தான பூசை பண்ணிய தவத்தின் பேறும் </td></td></tr>
<tr><td valign="top">250<td width="600">
பல்வகைத் தவங்கள் எல்லாம் முற்றிய பயனுந் தூய <br/>
பல்வகை மந்தி ரத்தி லெய்திய யயனு நூலின் <br/>
பல்வகைக் கேள்வி யெல்லா மாய்ந்துணர் பயனும் யோகம் <br/>
பல்வகை ஞான மெல்லாம் பயின்றுணர்ந் தடங்கும் பேறும் </td></td></tr>
<tr><td valign="top">251<td width="600">
அனையதொல் பதியி லென்றும் வைகுவோர் அடைவ ரென்றால் <br/>
இனையதொல் பதிக்கு நேர்வே றில்லையிப் பதியின் மேன்மை <br/>
தனையறி பவரா ரீசன் றானன்றி யாத லலே <br/>
வினைனைவெல் பவரங் கெய்தி வதிவதே வேண்டு மாதோ</td></td></tr>
<tr><td valign="top">252<td width="600">
கைத்தலநான் கிரண்டுடைய மலர்க்கடவுண் மோலொருநாட் கயிலையாதி <br/>
எத்தலமு மொருதுலையிட் டித்தலமும் ஒருதுளையிட் டிரண்டுந் தூக்க <br/>
உத்தமமாந் திருவால வாய்மிகவுங் கனத்ததுகண் டுலகின் மேலா <br/>
வைத்ததல மிதுவென்றா லிதன்பெருமை யாவரே வழுத்தர் பாலார்</td></td></tr>
<tr><td valign="top">253<td width="600">
அத்திருமா நகரின்பேர் சிவநகரங் கடம்பவனம் அமர்ந்தோர் சீவன் <br/>
முக்திபுரங் கன்னிபுரந் திருவால வாய்மதுரை முடியா ஞானம் <br/>
புத்திதரும் பூவுலகிற் சிவலோகஞ் சமட்டிவிச்சா புரந்தென் கூடல் <br/>
பத்திதரு துவாதசாந் தத்தலமென் றேதுவினாற் பகர்வர் நல்லோர் </td></td></tr>
<tr><td valign="top">254<td width="600">
என்றுதலச் சிறப்புரைத்த குறுமுனிவ னெதிரறவோர் இறும்பூ தெய்தி <br/>
நன் றுதலப் பெருமையருள் செய்தனைகேட் டுடலெடுத்த நயப்பா டெல்லாம் <br/>
இன்றடைந்தே மினிச்சுவண புண்டரிகச் சிறப்பதனை யிசைத்தி யென்னக் <br/>
குன்றமடக் கியகருணைக் குன்றனையான் வரன்முறையாற் கூறு கின்றான் </td></td></tr>
<tr><td valign="top">255<td width="600">
விரதமா தவத்தீர் காணின் வெவ்வினை யெல்லாம் வீட்டிச் <br/>
சரதமாப் போக நல்குந் தபனிய முளரி வந்த <br/>
வரவுமக் கனக கஞ்சப் பெருமையும் வளனு நன்கா <br/>
உரைசெய்துங் கேண்மி னென்னா முனிவரன் உரைக்கு மன்னோ</td></td></tr>
</table><br/>
தலவிசேடப் படலம் சுபம் <br/>
-------------------------<br/>
<hr noshade="" width="50%"/>
<center><h3>தீர்த்த விசேடப் படலம்  (256- 291 )</h3> </center>
<table border="0"><tr><td valign="top" width="20">256<td width="600">

கண்ணகன் குடுமி மாடக் கடிபொழி லால வாயின் <br/>
அண்ணலம் பெருமை யாரே யளப்பவ ரவிர்தண் முத்த <br/>
வெண்ணகை யுமையா ளன்பு விளைமுகச் செவ்வி போலத் <br/>
தண்ணறும் கமலம் பூத்த தடப்பெருந் தகைமை சொல்வாம்</td></td></tr>
<tr><td valign="top">257<td width="600">
ஆற்றுனுக் கரசாங் கங்கை காவிரி யாதி யாறும் <br/>
வேற்றுரு வாய முந்நீர் வேலையும் பிறவுங் காருந் <br/>
தோற்றுமுன் றன்னை யாட்டச் சுந்தர மூர்த்தி செங்கண் <br/>
ஏற்றினன் கண்ட தீர்த்த மாகுமீ தெவ்வா றென்னின்</td></td></tr>
<tr><td valign="top">258<td width="600">
அகளமா யுலக மெல்லாம் ஒடுக்கியந் நெறியே யார்க்கும் <br/>
நிகளமாம் விருத்தி தோன்ற நினைவற நினைந்து நிற்குந் <br/>
குகளிலா வறிவா னந்த சுந்தரச் சோதி மேனாட் <br/>
சகளமா முருவங் கொண்டு தானொரு விளையாட் டாலே </td></td></tr>
<tr><td valign="top">259<td width="600">
முக்கணன் அரவப் பூண நூலினன் முகிழ்வெண் டிங்கட் <br/>
செக்காஞ் சடையன் சூல கபாலத்தன் செங்க ணேற்றன் <br/>
மைக்கருங் கயலுண் கண்ணி வாமத்தன் முன்னும் பின்னும் <br/>
பக்கமு நந்தி யாதி கணாதிபர் பாவிச் சூழ</td></td></tr>
<tr><td valign="top">260<td width="600">
சென்றுதன் தேனித் தேசாற் றிசையெலாம் விளங்கச் செங்கண் <br/>
வென்றிகொள் உரக வேந்த னகரமும் விபுதர் வேந்தன் <br/>
பொன்றிகழ் நகரும் வேதன் புரமுமால் புரமு மேலைத் <br/>
தன்றிரு நகருஞ் சென்று சஞ்சரித் தாடி மீள்வான்</td></td></tr>
<tr><td valign="top">261<td width="600">
அன்னபோ தயனுந் தேவர்க் கரசனும் ஆழி வேந்தும் <br/>
முன்னர்வந் திறைஞ்சி யேத்த முனிவரும் பேறு நல்கித் <br/>
தன்னக ரடைந்து நீங்காத் தனிப்பெருங் கணத்தி னோரை <br/>
இன்னருள்சுரந்து நோக்கி யிலிங்கத்திற் புகுது மெல்லை</td></td></tr>
<tr><td valign="top">262<td width="600">
வேத்திரப் படையோன் ஆதி கணாதிபர் வீழ்ந்து பால <br/>
நேத்திர வன்பர்க் கன்ப நிரஞ்சன நிருத்தா னந்த<br/>
சாத்திர முடிவுந் தேறாத் தனிமுக லொருவ வென்னாத் <br/>
தோத்திர வகையா லேத்தித் தொழுதொன்று வினாவல் செய்வார்</td></td></tr>
<tr><td valign="top">263<td width="600">
ஐயவிவ் விலிங்க மூர்த்திக் காட்டவு மடியே மூழ்கி <br/>
உய்யவுங் கங்கை யாதி நதிகளும் உலகத்துள்ளோர் <br/>
மை யறு தடாச நீரு மற்றிலை யிருமைப் பேறுஞ் <br/>
செய்யவோர் தீர்த்த மிங்குண் டாக்கெனச் செப்ப வேண்டும் </td></td></tr>
<tr><td valign="top">264<td width="600">
அத்தகை யிலிங்க மூர்த்திக் கடுத்ததென் கீழ்சா ராக <br/>
முத்தலை வேலை வாங்கி நாட்டினான் முதுபார் கீண்டு <br/>
பைத்தலைப் பாந்தள் வேந்தன் பாதலங் கீண்டு போயெண் <br/>
கைத்தலப் பிரமன் அண்ட கடாகமுங் கீண்ட தவ்வேல் </td></td></tr>
<tr><td valign="top">265<td width="600">
அவ்வழிப் புறம்பு சூழ்ந்து கிடந்தபேர் ஆழி யூழிப் <br/>
பௌவநீ ரென்ன வோங்கப் பாணியா லமைத்து வேணித் <br/>
தெய்வநன் னீரைத் தூவிக் கலந்துமா தீர்த்த மாக்கிக் <br/>
கைவரை கபாலி நந்தி கணத்தினை நோக்கிக் கூறும்</td></td></tr>
<tr><td valign="top">266<td width="600">
இன்னமா திர்த்தந் தன்னை யெனைப்பல தீர்த்தங் கட்கு <br/>
முன்னம்யாம் இங்குக் கண்ட முதன்மையா லாதி தீர்த்தம் <br/>
என்னலா மினியுண் டாக்குந் தீர்த்தங்க ளெவைக்கு மேலாய் <br/>
மன்னலாற் பரம தீர்த்த மெனப்பெயர் வழங்க லாகும்</td></td></tr>
<tr><td valign="top">267<td width="600">
மருட்கெட மூழ்கி னோர்நன் மங்கலம் பெறலா னாமம் <br/>
அருட்சிவ தீர்த்த மாகும் புன்னெறி யகற்றி யுள்ளத் <br/>
திருட்கெட ஞானந் தன்னை யீதலான் றிதற்கு நாமம் </td></td></tr>
<tr><td valign="top">268<td width="600">
குடைந்துதர்ப் பணமுஞ் செய்து தானமுங் கொடுத்தும் மாடே <br/>
அடைந்தெழுத் தைந்தும் எண்ணி யுச்சரித் தன்பா லெம்மைத் <br/>
தொடர்ந்துவந் திறைஞ்சிச் சூழ்ந்து துதித்தெமை யுவப்பச் செய்தோர் <br/>
உடம்பெடுத் ததனா லெந்த வுறுதியுண் டதனைச் சேர்வார்</td></td></tr>
<tr><td valign="top">269<td width="600">
இந்தநீ ரெம்மை யாட்டி னேழிரண் டுலகின் மிக்க <br/>
அந்தமி றீர்த்த மெல்லாம் ஆட்டிய பயன்வந் தெய்தும் <br/>
வந்திதின் மூழ்கி யிங்கு வைகுநங் குறியை யுங்கள் <br/>
சிந்தையி லார்வம் பொங்கப் பூசனை செய்மி னென்னா </td></td></tr>
<tr><td valign="top">270<td width="600">
விண்ணவர் தம்மின் மேலாம் வேதிய னாகி நின்ற <br/>
பண்ணவன் றானந் நீரிற் படிந்துதன் னனுச்சை யாலே <br/>
அண்ணலங் கணத்தி னோரை மூழ்கிவித் தனாதி யாய<br/>
புண்ணிய விலிங்கந் தன்னுட் புகுந்தினி திருந்தான் மன்னோ  </td></td></tr>
<tr><td valign="top">271<td width="600">
அந்தமா நீரா னந்தி யாதியோர் விதியாற் சோம <br/>
சுந்தரன் முடிமேல் ஆட்டித் துகளறப் பூசை யாற்றிச் <br/>
சிந்தையில் விழைந்த வெல்லா மடைந்தனர் செம்பொற் கஞ்சம் <br/>
வந்தவா றிதுவத் தீர்த்த மகிமையு முரைப்பக் கேண்மின்  </td></td></tr>
<tr><td valign="top">272<td width="600">
வளையெறி தரங்க ஞான வாவியை நோக்கிற் பாவத் <br/>
தளையறு மூழ்கின் வேண்டுங் காமியம் எல்லாஞ் சாரும் <br/>
உளமுற மூழ்கு மெல்லை முழுக்கொன்றற் குலகத் துள்ள <br/>
அளவறு தீர்த்த மெல்லா மாடிய பயன்வந் தெய்தும்  </td></td></tr>
<tr><td valign="top">273<td width="600">
மெய்யைமண் ணாதி கொண்டு விதிவழி சுத்தி செய்து <br/>
மையறு வருண சூத்த மந்திர நவின்று மூழ்கிற் <br/>
றுய்யமா தீர்த்த மெல்லாந் தோய்ந்துநான் மறையு மாய்ந்தோர் <br/>
கையிலெப் பொருளும் ஈந்த காசறு பேறு நல்கும்  </td></td></tr>
<tr><td valign="top">274<td width="600">
தெய்வவித் தீர்த்தந் தன்னை நினைவின்றித் தீண்டினாலும் <br/>
அவ்விய வினையு னீந்தி யரும்பெறல் வீடு சேர்வர் <br/>
இவ்வுரை மெய்யே யாகும் என்னெனின் மனத்தா றன்றி <br/>
வெவ்வழ றீண்டி னாலுஞ் சுடுமன்றி விடுமோ வம்மா  </td></td></tr>
<tr><td valign="top">275<td width="600">
ஆருமந் நீரி லென்று மாடினார் சீவன் முத்தி <br/>
சேருவ ரந்நீ ராடுஞ் சிறப்புறு பயனுக் கொவ்வா <br/>
வாருண மாக்கி னேய மந்திரம் இவைமுன் னான <br/>
பேருணர் வளிக்கு நானஞ் செய்தவர் பெறும்பே றெல்லாம்  </td></td></tr>
<tr><td valign="top">276<td width="600">
அன்னநீர் தனையுமாடி யாலவா யுடைய நாதன் <br/>
றன்னையும் பணிவோன் மேலைப் பாகதி தன்னைச் சாரும் <br/>
என்னநன் னூலிற் சொன்ன பவித்திரம் எவைக்கு மேலாய்ப் <br/>
பன்னரும் புனித மான பவித்திர மாகி நிற்கும் </td></td></tr>
<tr><td valign="top">277<td width="600">
ஆதர விலனா யந்நீ ராடினோன் சுவர்க்கன் சேரும் <br/>
ஆதர வுளனாய் மூழ்கி வானவ ராதி யானோர்க் <br/>
காதர வரிசி யெள்ளுத் தருப்பண மமையச் செய்தோன் <br/>
ஆதர வேள்வி முற்று மாற்றிய பயனைச் சேரும்  </td></td></tr>
<tr><td valign="top">278<td width="600">
ஏனைமா தலங்க டம்மி லிருந்துசெய் விரதம் பூசை <br/>
தானமா தரும மோமந் தவஞ்செபந் தியானந் தம்மால் <br/>
ஆனமா பயனிற் கோடி யதிகமாம் அடைந்து மூழ்கி <br/>
ஞானமா தீர்த்த ஞாங்க ரிருந்தவை நயந்து செய்யின் </td></td></tr>
<tr><td valign="top">279<td width="600">
பிறந்தநா ளந்னீர் மூழ்கின் மேலைவெம் பிறவிப் பௌவம் <br/>
மறிந்திடு மறிதேள் கும்ப மதிகளின் மூழ்கித் தென்பால் <br/>
உறைந்தவர் பொருட்டுப் பிண்ட முதலினா லவர்தாம் ஆழ்ந்து <br/>
நிறைந்திடு பிறவிப் பௌவ நின்றுமே லெழுவ ரன்றே </td></td></tr>
<tr><td valign="top">280<td width="600">
அத்தட மருங்கின் யாவர் தென்புல மடைந்தோர் தங்கள் <br/>
சித்தமா சகற்ற வேண்டிச் செய்கடன் முடிக்கி னன்னோர் <br/>
எத்தனை யெண்ணேர்ந் தாலும் எள்ளுக்கா யிரமாண் டாக <br/>
அத்தனை யாண்டு மட்டு மவரைவிண் ணான வைப்பார் </td></td></tr>
<tr><td valign="top">281<td width="600">
மூவகை யுலகில் உள்ள தீர்த்தமு முறையா லென்றுஞ் <br/>
சேவகஞ் செய்யு மிந்தத் தீர்த்தமெந் நாளு மூழ்கி <br/>
ஏவாந் நீரா லென்று மீசனைப் பூசை செய்வோர் <br/>
ஆவரிப் பிறவி தன்னி லவர்கதிக் கரையைச் சார்வார் </td></td></tr>
<tr><td valign="top">282 <td width="600">
விடுத்திடல் அரிய நித்த வேள்வி விரதம் வேதந் <br/>
தடுத்திட லரிய தானந் தவமிவை தரும்பே றெல்லாம் <br/>
அடுத்ததன் கரையில் வைகி யீசனை யருச்சிப் போர்க்குக் <br/>
கொடுத்திடு புண்ணி யத்திற் கோடியி லொன்றுக் கொவ்வா</td></td></tr>
<tr><td valign="top">283 <td width="600">
உம்மையிற் பிறவி தோறு நியமநல் லொழுக்கம் பூண்டு <br/>
பொய்மையில் விரதந் தானந் தவஞ்செய்து புனிதராகிச் <br/>
செம்மைநன் னெறியி னின்ற சித்தழிக் கலதித் தீர்த்தம் <br/>
இம்மையில் அடைந்து நித்தமாடுதற் கெய்தா தன்றே </td></td></tr>
<tr><td valign="top">284<td width="600">
மதிகதிரோ னிடத்தொடுங்கு தினந்திங்கட் பிறப்பரவம் வாயங் காந்து <br/>
கதிர்கடமை விழுங்குதினம் விதிபாத மிந்நாளிற் கருதி மூழ்கித் <br/>
துதிகடருப் பணந்தானம் புரிதன்மனு வோதுதலத் தொகையொன் றற்கொன் <br/>
றதிகபல னம்முறைநூ றாயிரநூ றாயிரமோர் அநந்த மாகும்</td></td></tr>
<tr><td valign="top">285 <td width="600">
பொருவரிய தகர்த்திங்க டுலாத்திங்கள் இவை யுதிக்கும் போது மூழ்கின் <br/>
ஒருபதினா யிரமடங்காஞ் கறவுகவைத் தாளலவ னுதிப்பின் மூழ்கின் <br/>
இருபதினா யிரமடங்கா மிந்திரவி யிடத்தொடுங்கு மிந்து வாரம் <br/>
வருவதறிந் தாடிமனு வோதன்முதற் செயினனந்த மடங் குண்டாகும் </td></td></tr>
<tr><td valign="top">286 <td width="600">
பிரயாகை தனின்மகர மதிநாண்முப் பதுங்குடைந்து பெறும்பே றிந்தத் <br/>
திரையார்பைந் தடத்தொருநாண் மூழ்குவோன் பெறும்விரத சீலம் பூண்டு <br/>
வரையாமல் ஒருவருடம் படிந்துமையை யமரர்சிகா மணியாம் வேத <br/>
உரையானை வழிபடுமேன் மலடிக்கு நன்மகப்பே றுண்டா மன்னோ </td></td></tr>
<tr><td valign="top">287 <td width="600">
எண்டிசைய நதிவாவி வடிவான மாதீர்த்தமெல்லா மிப்பொற் <br/>
புண்டரிக தடத்திலொரு கோடியிலோர் கூறுநிகர் போதா வீது <br/>
கண்டதனா லறந்தீண்டப் பெற்றதனா னற்பொருளங் கையால் அள்ளிக் <br/>
கொண்டதனா லின்பநலங் குடைந்ததனாற் பேரின்பங் கொடுக்கு மன்றோ</td></td></tr>
<tr><td valign="top">288 <td width="600">
முன்னவ னருளிச் செய்த காரண முறையால் அன்றி <br/>
இன்னமிப் புனித வாவிக் கேதுவா லெய்து நாமம் <br/>
மின்னவிர் சடையான் சென்னி மேவிய கங்கை நீரிற் <br/>
பின்னது கலந்த நீராற் பெறுஞ்சிவ கங்கையென்றும்</td></td></tr>
<tr><td valign="top">289 <td width="600">
அலகிலாத் தீர்த்தந் தம்மு ளதிகவுத் தம்மாய்த் தோன்றி <br/>
இலகலா லிதனைத் தீர்த்த வுத்தம மென்பர் ஆராய்ந்தோர் <br/>
பலவிதழ் விரித்துச் செம்பொற் பங்கய மலர்ந்த நீரால் <br/>
உலகவர் யாரும் பொற்றா மரையென வுரைப்ப ரன்றே </td></td></tr>
<tr><td valign="top">290 <td width="600">
தருமமுன் னாகு நான்குந் தருதலாற் றரும தீர்த்தம் <br/>
அருமைசால் அருத்த தீர்த்த மரும்பெறற் காம தீர்த்தம் <br/>
இருமைசேர் முத்தி தீர்த்த மென்பதா மீனைய தீர்த்தம் <br/>
வெருவரு பாவமென்னும் விறகினுக் கெரியா மன்றே </td></td></tr>
<tr><td valign="top">291 <td width="600">
இவ்வருந் தலத்தி னாற் பெருமையும் எரிகால் செம்பொற் <br/>
றெய்வத பதும தீர்த்தப் பெருமையுஞ் செப்பக் கேட்டேன் <br/>
எவ்வமில் போகம் வீடு பெறுவரென் றிசைத்தான் முந்நீர்ப் <br/>
பௌவமுண் டமரர் வேந்தன் பரிபவ விழுமந் தீர்த்தோன் </td></td></tr>
</table><br/>
தீர்த்த விசேடப் படலம் சுபம் <br/>
-----------------------------<br/>
<hr noshade="" width="50%"/>
<center><h3>மூர்த்தி விசேடப் படலம்  (292 -328 )</h3> </center>
<table border="0"><tr><td valign="top" width="20">292<td width="600">

ஆலவா யலர்ந்த செம்பொ னம்புயப் பெருந்தீர்த் தத்தின் <br/>
மேலவாம் பெருமை தன்னை விளம்புவா ரெவரே யங்கண் <br/>
நீலமா மிடற்று முக்க ணிராமய னறிவா னந்த <br/>
மூலமா விலிங்கமேன்மை முறையினா லறைய லுற்றாம்</td></td></tr>
<tr><td valign="top">293 <td width="600">
பொன்னெடு மேரு வெள்ளிப் பொருப்புமந் தரங்கே தாரம் <br/>
வன்னெடும் புரிசை சூழந்த வாரண வாசி யாதிப் <br/>
பன்னருந் தலங்க டம்மிற் பராபர விலிங்கந் தோன்றும் <br/>
முன்னரிக் கடம்பின் மாடே முளைத்ததிச் சைவ லிங்கம்</td></td></tr>
<tr><td valign="top">294 <td width="600">
அப்பதி யிலிங்க மெல்லா மருட்குறி யிதனிற் பின்பு <br/>
கப்புவிட் டெழுந்த விந்தக் காரணமிரண்டி னாலும் <br/>
ஒப்பரி தான ஞான வொளிதிரண் டன்ன விந்தத் <br/>
திப்பிய விலிங்க மூல விலிங்க மாய்ச் சிறக்கு மன்னோ </td></td></tr>
<tr><td valign="top">295 <td width="600">
இந்தமா விலிங்கத் தெண்ணான் கிலக்கண விச்சை மேனி <br/>
அந்தமி லழகன் பாகத் துமையொடு மழகு செய்து <br/>
சந்ததம் விளக்கஞ் செய்யுந் தகைமையை நோக்கிச் சோம <br/>
சந்தர னென்று நாமஞ் சாத்தினார் துறக்க வாணர்</td></td></tr>
<tr><td valign="top">296 <td width="600">
திறப்படு முலக மெங்கும் வியாபியா ய்ச்சிறந்துநிற்கும் <br/>
அறப்பெருங் கடவுள் சோமசுந்தர னதனா லன்றே <br/>
கறைக்கதிர் வடிவேற் றென்னன் கையிற்பொற் பிரம்புபட்ட <br/>
புறத்தடித் தழும்பு மூன்று புவனமும் பட்டதன்றே</td></td></tr>
<tr><td valign="top">297 <td width="600">
சொற்றவிச் சமட்டி யான சோமசுந் தரனைக் காணப் <br/>
பெற்றவர் வியட்டி யான பிறபதி யிலிங்கங் காணல் <br/>
உற்றவ ராவ ரென்னென் றுரைக்கின்வே ரூட்டு நீர்போய் <br/>
மற்றைய சினைக ளெல்லாந் தழைவிக்கு மரத்தின் மாதோ</td></td></tr>
<tr><td valign="top">298 <td width="600">
எத்தலத் தியாவ னெண்ணெண் டிருவிளை யாடல் செய்தான் <br/>
அத்தலத் தவனுக் கொப்பு மதிகமாஞ் சிறப்பும் பெற்ற <br/>
உத்தம னென்று மெந்த வுலகிலு மில்லை யந்த <br/>
வித்தக னதிகத் தன்மை யெனைத்தெனின் விளம்பக் கேண்மின்</td></td></tr>
<tr><td valign="top">299 <td width="600">
பொருப்பினுட் டலைமை யெய்தும் பொன்னெடுங் குடுமி மேரு <br/>
தருக்களிற் றலைமை சாருந் தண்ணறுந் தெய்வ தாரு <br/>
விருப்புறு கேளிவி தம்முண் மேம்படும் புரவி மேதம் <br/>
அருட்படு தானந் தம்முள் விழுமிதா மன்ன தானம்</td></td></tr>
<tr><td valign="top">300 <td width="600">
மனிதரி லுயர்ந்தோ ராதி மறையவர் தேவர் தம்மிற் <br/>
பனிதரு திங்கள் வேணிப் பகவனே யுயர்ந்தோன் வேட்டோர்க் <br/>
கினிதருள் விரதந் தம்மு ளதிகமா மிந்து வாரம் <br/>
புனிதமந் திரங்க டம்முட் போதவைந் தெழுத்து மேலாம் </td></td></tr>
<tr><td valign="top">301 <td width="600">
மின்மைசான் மணியிற் சிந்தா மணிவரம் விழுப்ப நல்குந் <br/>
தன்மைசா லறங்க டம்மின் மிகுஞ்சிவ தரும மென்ப <br/>
இன்மைசா னெறி நின் றோருக் கேற்குநற் கலங்க டம்மின் <br/>
நன்மைசான் றவரே முக்க ணாதனுக் கன்பு பூண்டோர்</td></td></tr>
<tr><td valign="top">302 <td width="600">
தீயவான் சுவை ப்பா லாவிற் றேவரா வதிகம் பல்வே <br/>
றாயமா தீர்த்தந் தம்மு ளதிகமாஞ் சுவண கஞ்சம் <br/>
மாயமா சறுக்க வெல்லாத் தலத்திலும் வதிந்து மன்னுந் <br/>
தூயவா னவரிற் சோம சுந்தரன் சிறந்தோ னாகும் </td></td></tr>
<tr><td valign="top">303 <td width="600">
அந்தமு முதலு மில்லா வகண்டபூ ரணமா யார்க்கும் <br/>
பந்தமும் வீடு நல்கும் பராபரச் சோதி தானே <br/>
வந்தனை புரிவோர்க் கிமை மறுமைவீ டளிப்பா னிந்தச் <br/>
சுந்தர விலிங்கத் தென்றும் விளங்குவான் சுருதி யேத்த</td></td></tr>
<tr><td valign="top">304 <td width="600">
இத்தகு சயம்பு தன்னை யேனைய சயம்பு வெல்லாம் <br/>
நித்தமும் தரிசித் தேகு நிருமல வொளியா மிந்த <br/>
உத்தம விலிங்கங் கண்டோ ருரையுணர் வொடுங்க வுள்ளே <br/>
சித்தமா சொழியத் தோன்றுஞ் சிவபரஞ் சுடரைக் கண்டோர்</td></td></tr>
<tr><td valign="top">305 <td width="600">
இத்தனிச் சுடரை நேர்கண் டிறைஞ்சினோர் பாவ மெல்லாங் <br/>
கொத்தழற் பொறிவாய்ப் பட்ட பஞ்சுபோற் கோப மூள <br/>
மெய்த்தவஞ் சிதையு மாபோன் மருந்தினால் வீயு நோய்போல் <br/>
உத்தம குணங்க ளெல்லா முலோபத்தா லழியு மாபோல் </td></td></tr>
<tr><td valign="top">306 <td width="600">
கலிகடல் இரவி தோன்றக் கருகிரு ளுடையு மாபோல் <br/>
ஒலிகெழு பெருங்கா றள்ள வுடைபடு மேகம் போல <br/>
வலிகெழு மடங்கல் சீற மாயுமால் யானை போலக் <br/>
குலிசவல் லேறு தாக்கப் பொடிபடுங் குன்றம் போல </td></td></tr>
<tr><td valign="top">307 <td width="600">
மருட்சிசெய் காம நோயான் மதிகெடு மாறு போல <br/>
அருட்சிவ ஞான நோக்கால் வலிகெடும் அவிச்சை போலத் <br/>
தருக்கறு முவணஞ் சீறத் தழலரா விளியு மாபோற் <br/>
செருக்குற வழியுங் கற்ற கல்விபோற் சிதையு மன்றோ</td></td></tr>
<tr><td valign="top">308 <td width="600">
புலரியிற் சீவன் முத்தி புரேசனைக் காணப் பெற்றால் <br/>
அலைகட னான்குட் பட்ட வவனிமா தானஞ் செய்த <br/>
பலனுறுங் கதிர்கால் உச்சி வைகலிற் பணியப் பெற்றாற் <br/>
கலைஞர்பா னூற்றுப் பத்துக் கபிலைமா தானப் பேறோம் </td></td></tr>
<tr><td valign="top">309 <td width="600">
விண்ணிடைப் பரிதிப் புத்தேண் மேலைநீர் குளிக்கும் எல்லை <br/>
அண்ணலை வணங்கிற் கோடி யானினத் தானப் பேறோம் <br/>
பண்ணவர் பரவும் பாதி யிருள்வயிற் பணியப் பெற்றால் <br/>
வண்ணவெம் புரவி மேத மகம்புரி பெரும்பே றெய்தும் </td></td></tr>
<tr><td valign="top">310 <td width="600">
இன்னன வதிக மாம்பே றறிந்துபோ யெத்தே வர்க்கும் <br/>
முன்னவன் சமட்டி விச்சா புரமுறை முதல்வன் றன்னைச் <br/>
சொன்னவிக் காலந் தோறும் இறைஞ்சியுந் தொழுதுஞ் சூழ்ந்தும் <br/>
பொன்னடிக் கன்ப ராகி வழிபடும் புனித சீலர்  </td></td></tr>
<tr><td valign="top">311 <td width="600">
உம்மையில் வினைக ளென்னும் பிணியவிழ்ந் தொருவித் தூய <br/>
செம்மைய ராகி யானாத் திருவொடு செல்வ மோங்க <br/>
வெம்மையில் போகமூழ்கி மலவிருள் வீக்க நீந்தி <br/>
மைம்மலி கண்டத் தெங்கோன் மலரடி நீழல் வாழ்வார் </td></td></tr>
<tr><td valign="top">312 <td width="600">
அறவுருவன் ஆலவா யானாமஞ் செவிமடுத்தா லடைந்த பத்துப் <br/>
பிறவிவினை யறுநினைந்தா னூறுபெரும் பவப்பாவப் பிணிபோங் கூடல் <br/>
இறைவனையின் றிறைஞ்சுதுமென் றெழுதுமனைப் புறம்போந்தா லீரைஞ்ஞாறு <br/>
மறமுறுவெம் பவத்திழைத்த பாதகவல் வினையனைத்து மாயு மன்னோ </td></td></tr>
<tr><td valign="top">313 <td width="600">
புழைக்கைவரை தொலைத்தானை தரிசித்தோர் ஆயிரமாம் புரவி வேள்வி <br/>
தழைத்தபெரும் பயன்பெறுவ ருருத்திரசூத் தம்மதனாற் றவவா னோர்கள் <br/>
தொழற்கரியான் றனைத்துதித்தோர் கணத்துக்கா யிரராச சூய யாகம் <br/>
இழைத்தபெரும் பயன்பெறுவர் சமட்டிவடி வாகியவவ் விலிங்கந் தன்னை </td></td></tr>
<tr><td valign="top">314 <td width="600">
அங்கையள வாகியநன் னீராட்டிப் பூசித்தோ ரளவி லேனைத் <br/>
துங்கதலத் துறையிலிங்க மூர்த்திகளைச் சிவாகமநூல் சொன்ன வாற்றான் <br/>
மங்கலமா கியமுகம னீரெட்டும் வழுவாது வாசந் தோய்ந்த <br/>
செங்கனசு மணிக்கலச்ப் புனலாட்டி மாபூசை செய்தோ ராவார் </td></td></tr>
<tr><td valign="top">315 <td width="600">
அவ்வண்ணஞ் சுந்தரனை யைந்தமுத மானுதவு மைந்து தீந்தேன் <br/>
செவ்வண்ணக் கனிசாந்தச் சேறுமுதன் மட்டித்துத் தேவர் தேறா <br/>
மெய்வண்ணங் குளிரவிரைப் புனலாட்டி மாபூசை விதியாற் செய்தோர் <br/>
மைவண்ண வினைநீந்தி யறமுதனாற் பொருளடைந்து மன்னி வாழ்வார் </td></td></tr>
<tr><td valign="top">316 <td width="600">
நல்லவகை முகமனீ ரெட்டுள்ளும் வடித்தவிரை நன்னீர் ஆட்ட <br/>
வல்லவர்நூ றாயிரமா மேதமகப் பயன்பெறுவர் வாச நானம் <br/>
எல்லவிர்குங் குமஞ்சாந்த மிவைபலவு மட்டித்தோ ரெழிலார் தெய்வ <br/>
முல்லைநகை யாரோடும் விரைக்கலவை குளித் தின்ப மூழ்கி வாழ்வார்  </td></td></tr>
<tr><td valign="top">317 <td width="600">
நன்மலரொன் றாலவா யான்முடிமேற் சாத்தினா யைந்து நூறு <br/>
பொன்மலர்கொண் டயற்பதியுற் பூசித்த பயனெய்தும் புனித போகத் <br/>
தன்மைதரு சுந்தரக்கு தூபமொரு காற்கொடுப் போர் தமக்குத் தாங்கள் <br/>
சொன்மனமெய் யுறச் செய்த குற்றம் ஆயிரம் பொறுப்பன் சுருதி நாதன் </td></td></tr>
<tr><td valign="top">318 <td width="600">
திருவமுது நிவேதிப்போர் அவிழொன்றற் குகமொன்றாச் சிவலோ கத்தின் <br/>
மருவிநிறை போகமுடன் வைகுவர்தாம் பூலமுக வாச மீந்தோர் <br/>
பொருவரிய கடவுளராண் டொருநூறு கோடிசிவ புரத்து வாழ்வார் <br/>
ஒருபளித விளக்கிடுவோர் வெண்ணிறமுங் கண்ணுதல முடைய ராவார்  </td></td></tr>
<tr><td valign="top">319 <td width="600">
நறுந்திருமஞ் சனமெடுக்கக் குடமாட்ட மணிக்கலச நல்ல வாசம் <br/>
பெறுந்தகைய தூபக்கா றீபக்கான் மணியின்ன பிறவுங் கங்குல் <br/>
தெறுங்கதிர்கான் மணிமாட மதுரைநா யகர்க்கீந்தோர் செய்த பாவம் <br/>
வெறுந்துகள்செய் தைம்பொறிக்கும் விருந்தூட்டும் பெருங்காம வெள்ளத் தாழ்வார் </td></td></tr>
<tr><td valign="top">320 <td width="600">
கயலிசைய கண்ணுமைகோன் றிருமுன்னர்ப் பல்லியமுங் கல்லென் றார்ப்ப <br/>
இயலிசைய பாடலினோ டாடலிவை செய்விப்போர் இறுமாப் பெய்திப் <br/>
புயலிசைய வியங்கலிப்ப மூவுலகுந் தொழவரசாய்ப் பொலங்கொம் பாடுஞ் <br/>
செயலிசைய வணங்கனையா ராடரங்கு கண்டின்பச் செல்வத் தாழ்வார்  </td></td></tr>
<tr><td valign="top">321 <td width="600">
ஒருகாலட் டாங்கமுடன் பஞ்சாங்க முடநாத லெண்செங் கால்வெண் <br/>
குருகாலு மலர்த்தடஞ்சூழ் கூடனா யகற்பணிவோர் கோலொன் றோச்சிப் <br/>
பொருகாலின் வருபரித்தேர் மன்னவரா யாவருந்தம் புடைவந் தெய்தி <br/>
இருகாலுந் தலைவருட வெக்காலுந் தமைவணங்க விருப்பர் அன்றே </td></td></tr>
<tr><td valign="top">322 <td width="600">
இத்தகைய திருவால வாயுடையான் றிருமுன்னர் இயற்று மோமம் <br/>
மெய்த்தவமந் திரந்தான மின்னவணு வளவெனினு மேரு வாகும் <br/>
உத்தமமா மிவ்விலிங்கப் பெருமையெலாம் யாவரளந் துரைப்பர் வேத <br/>
வித்தகரே சிறிதறிந்த வாறுரைத்தே மினிப்பலகால் விளம்பு மாறென்  </td></td></tr>
<tr><td valign="top">323 <td width="600">
இத்தலத்துக் கொப்பாக வொருதலமும் பொற்கமலம் என்னு மிந்த <br/>
உத்தமமா தீர்த்தத்துக் கொப்பதொரு தீர்த்தமுமெய் யுணர்வா னந்த <br/>
வித்தனைய விலிங்கமிதற் கொப்பாவோ ரிலிங்கமும்பார் விண்மே லென்னும் <br/>
முத்தலத்து மிலையந்த மூர்த்திதிரு நாமங்கண் மொழியக் கேண்மின் </td></td></tr>
<tr><td valign="top">324 <td width="600">
கருப்பூர சுந்தரன்பூங் கடம்பவன சுந்தரனுட் கரவாத் தொண்டர் <br/>
விருப்பூருங் கலியாண சுந்தரனல் லறவடிவாய் விளங்கு மேற்றுப் <br/>
பொருப்பூரும் அபிராம சுந்தரன்றேன் புடைகவிழப் பொன்னிற் பூத்த <br/>
மருப்பூசௌ சண்பகசுந் தரன்மகுட சுந்தரன்றான் வாழி மன்னோ  </td></td></tr>
<tr><td valign="top">325 <td width="600">
மான்மதசுந் தரன்கொடிய பழியஞ்சு சுந்தரனோர் மருங்கின் ஞானத் <br/>
தேன்மருவி யுறைசோம சுந்தரன்றேன் செவ்வழியாழ் செய்யப் பூத்த <br/>
கான்மருவு தடம்பொழில்சூழ் ஆலவாய்ச் சுந்தரன்மீன் கணங்கள் சூழப் <br/>
பான்மதிசூழ் நான்மாடக் கூடனா யகன்மதுரா பதிக்கு வேந்தன் </td></td></tr>
<tr><td valign="top">326 <td width="600">
சிரநாலோன் பரவரிய சமட்டிவிச்சா புரநாதன் சீவன் முத்தி <br/>
புரநாதன் பூவுலக சிவலோகா திபன்கன்னி புரேசன் யார்க்கும் <br/>
வரநாளுந் தருமூல விலிங்கமென விவைமுதலா மாடக் கூடல் <br/>
அரனாம வின்னமளப் பிலவாகும் உலகுய்ய வவி லிங்கம்  </td></td></tr>
<tr><td valign="top">327 <td width="600">
பாதாள மேழுருவ முளைத்தெழுந்த தவ்விலிங்கப் படிவந் தன்னுள் <br/>
அதார மாகவமர்ந் தறுபத்து நாலுவிளை யாடல் செய்த <br/>
போதானந் தன்பெருமை நங்குரவன் மொழிப்படியே புகன்றோ மென்றான் <br/>
வேதாதி கலைதெரிந்த மலயமுனி கேட்டறவோர் வினாதல் செய்வார் </td></td></tr>
<tr><td valign="top">328 <td width="600">
அருட்கடலே யிறைவிளையாட் டறுபத்து நான்கென்றா யவையா னந்தப் <br/>
பொருட்கடவுள் எக்காலத் தியாவர்பொருட் டாடினனெம் போதந் தேறித் <br/>
தெருட்படர வரன்முறையாற் செப்புகெனக் கரங்குவித்தார் தென்பால் வெற்பில் <br/>
இருப்பவனும் வினாயபடிக் கிறை நிரம்பத் தொகுத்துவிரித் தியம்பு கின்றான் </td></td></tr>
</table><br/>
மூர்த்தி விசேடப் படலம் சுபம் <br/>
-------------------------------<br/>
<hr noshade="" width="50%"/>
<center><h3>பதிகப் படலம்  (329 - 343 ) </h3> </center>
<table border="0"><tr><td valign="top" width="20">329<td width="600">
 
வானவர்கோன் பழிதொலைத்த விளையாட்டுங் கரிசாப மாய்த்த வாறும் <br/>
மீனவர்கோன் காடெறிந்து புரங்கண்ட பெருஞ்சிறப்பு மீனநோக்கி <br/>
ஆனதடா தகையழல்வா யவதரித்துப் பாராண்ட வருளும் ஈசன் <br/>
தானவளை மணஞ்செய்து முடிதரித்து மண்காத்த தகைமைப் பாடும்  </td></td></tr>
<tr><td valign="top">330 <td width="600">
புலிமுனியும் பணிமுனியுந் தொழவெள்ளி மன்றுணடம் புரிந்த வாறும் <br/>
வலிகெழுதோட் குண்டகட்டுக் குறட்கன்னக் குன்றளித்த வகையும் பின்னும் <br/>
நலிபசிநோய் கெடவன்னக் குழியசைத்துக் கொடுத்துநீர் நசைக்கு வைகை <br/>
அலைபுனல்கூ யருத்தியதும் பொன்மாலைக் கெழுகடலும் அழைத்த வாறும்   </td></td></tr>
<tr><td valign="top">331 <td width="600">
அந்தரர்கோ னாதனத்தில் உறைமலயத் துவசனை மீண்டழைத்த வாறுஞ் <br/>
சுந்தரவுக் கிரகுமர னவதரித்த வாறும்வளை சுடர்வேல் செண்டு <br/>
தந்தையிடத் தவன்பெற்ற வாறுமவ னவ்வடிமேல் சலதி வீறு <br/>
சிந்தவிடுத் ததுமகவான் முடியைவளை யெறிந்திறைவன் சிதைத்த வாறும்   </td></td></tr>
<tr><td valign="top">332 <td width="600">
பொன்னசலந் தனைச்செண்டாற் புடைத்துநிதி யெடுத்ததுவும் புனிதர்க்கு ஈசன் <br/>
பன்னரிய மறைப்பொருளைப் பகர்ந்ததுவு மாணிக்கம் பகர்ந்த வாறுந் <br/>
தொன்னகர்மே னீர்க்கிழவன் வாவிடுத்த கடல்சுவறத் தொலைத்த வாறும் <br/>
அன்னதனித் தொன்மதுரை நான்மாடக் கூடனக ரான வாறும்   </td></td></tr>
<tr><td valign="top">333 <td width="600">
வட்டங்கொள் சடையுடைய சித்தர்விளை யாடியதோர் வனப்புங் கையிற் <br/>
கட்டங்கந் தரித்தபிரான் கல்லானை கரும்பருந்தக் காட்டு மாறும் <br/>
உட்டங்கு வஞ்சனையால் அமணர்விடு வாரணத்தை யொழித்த வாறும் <br/>
இட்டங்கொள் கௌரிமுனம் விருத்தனிளை யோன்குழவி யான வாறும்  </td></td></tr>
<tr><td valign="top">334 <td width="600">
செய்யதாண் மாறிநட மாடியதும் பழியஞ்சு திறனுந் தாயை <br/>
மையலாற் புணர்ந்தமகன் பாதகத்தை மாற்றியது மதியா தாசான் <br/>
தையலா டனைவிரும்பு மாணவனை வாளமரிற் றடிந்த வாறும் <br/>
பையரா வெய்ததுவும் படிற்றமணர் விடுத்தபசுப் படுத்த வாறும்  </td></td></tr>
<tr><td valign="top">335 <td width="600">
அறவேற்றுப் பரியுகைத்து மெய்க்காட்டுக் கொடுத்தவிளை யாட்டுங் காட்டுச் <br/>
சுறவேற்றுக் கொடியரசன் றனக்குலவாக் கிழிகொடுத்த தொடர்பு நாய்கர் <br/>
நறவேற்ற மலர்க்குழலார் மனங்கவர்ந்து வளைபகர்ந்த நலனு மாறு <br/>
மறவேற்கண் மாதரார்க்கு அட்டமா சித்திபெற வகுத்த வாறும்  </td></td></tr>
<tr><td valign="top">336 <td width="600">
சென்னிபொருட் டெயில்வாயி றிறந்தடைத்து விடைபொறித்த செயலுஞ் சென்னி<br/>
மன்னிகலிட் டமர்விளைப்ப மீனவற்கு நீர்ப்பந்தர் வைத்த வாறும் <br/>
பொன்னனையாள் பொருட்டிரத வாதவினை முடித்ததுவும் புகார்க்கு வேந்தன் <br/>
தன்னையகன் குழிவீட்டித் தென்னவற்கு மறவாகை தந்த வாறும்  </td></td></tr>
<tr><td valign="top">337 <td width="600">
மனக்கவலை கெடவுலவாக் கோட்டையடி யாற்களித்த வகைய மாமன் <br/>
எனக்கருணை வடிவாகி வழக்குரைத்துப் பொருள் வணிகற் கீந்த வாறுஞ் <br/>
சினக்கதிர்வேல் வரகுணற்குச் சிவலோகங் காட்டியதுந் திலவுக் கோலான் <br/>
தனக்கடிமை யெனவிறகு திருமுடிமேற் சுமந்துபகை தணித்த வாறும்  </td></td></tr>
<tr><td valign="top">338 <td width="600">
அப்பாணற் கிருநிதியஞ் சேரனிடைத் திருமுகமீந் தளித்த வாறும் <br/>
அப்பாணன் மனைவியிசைப் பகைவெல்ல வண்ணலவை யடைந்த வாறும் <br/>
அப்பாண னாளென்றோன் முலையருத்திப் பன்றியுயி ரளித்த வாறும்  </td></td></tr>
<tr><td valign="top">339 <td width="600">
வயவேனக் குருளைகளை மந்திரிகள் ஆக்கியதும் வலியுண் டாகக் <br/>
கயவாய்க்குக் குருமொழிவைத் தருளியது நாரைக்குக் கருணை நாட்டந் <br/>
தயவால்வைத் தருண்முத்தி நல்கியதுங் கூடனகர் தன்னைச் சித்தர் <br/>
புயநாகம் போய்வளைந்து திருவால வாயாக்கிப் போந்த வாறும்  </td></td></tr>
<tr><td valign="top">340 <td width="600">
சுந்தரனென் றெழுதியகூ ரம்பெய்து செம்பியன் போர் தொலைத்த வாறுஞ் <br/>
செந்தமிழோர்க் கியற்பலகை யருளியதுந் தருமிக்குச் செம்பொன் பாடித் <br/>
தந்ததுவு மாறுபடு கீரற்க்குக் கரையேற்றந் தந்த வாறும் <br/>
விந்தமடக் கியமுனியாற் கீரனியற் றமிழ்தெளிய விடுத்த வாறும்  </td></td></tr>
<tr><td valign="top">341<td width="600">
ஊமனாற் புலவரிக லகற்றியதும் இடைக்காட னுடன்போய்க் கொன்றைத் <br/>
தாமனார் வடவால வாயமர்ந்த பரிசும்வலை சலதி வீசிப் <br/>
பூமனாய் குழலியைவேட் டருளியதும் வாதவூர்ப் புனிதர்க் கேறத் <br/>
தேமனாண் மலரடிகண் முடிசூட்டி யுபதேசஞ் செய்த வாறும் </td></td></tr>
<tr><td valign="top">342<td width="600">
நரிகள்பரி யாக்கியதும் பரிகணரி யாக்கியது நாகம் பூண்டோன் <br/>
அரியதிரு மேனியின்மேல் அடிசுமந்து மண்சுமந்த வருளுந் தென்னன் <br/>
எரியடுவெஞ் சுரந்தணித்த வாறுமம ணரைக்கழுவி லிட்ட வாறுங் <br/>
கரியதென வன்னிகிண றிலிங்கங்கூய் வணிகமகட் காத்த வாறும்</td></td></tr>
<tr><td valign="top">343<td width="600">
எனத்தொகையால் அறுபத்து நான்கிவற்றை நிறுத்தமுறை யீறிலாத <br/>
வினைத்தொகையா றகன்றீரெக் காலமெவர் பொருட்டெனநீர் வினாய வாற்றான்<br/>
மனத்தளவி லன்புமடை யுடைந்தொழுகத் திருவால வாயான் றாளை <br/>
நினைத்தளவி லானந்தம் பெருகவிரித் துரைப்பலென நெரியாற் கூறும் </td></td></tr>
</table><br/>
பதிகப் படலம் சுபம்<br/>
-------------------<br/>
<hr noshade="" width="50%"/>
<center><h3>இந்திரன் பழி தீர்த்த படலம்  (344-440  ) </h3> </center>
<table border="0"><tr><td valign="top" width="20">344<td width="600">

மின்பயில் குலிசப் புத்தேள் விருத்திரா கரனைக் கொன்ற <br/>
வன்பழி விடாது பற்றக் கடம்பமா வனத்தில் எய்தி <br/>
என்பர வாரம் பூண்ட விறைவனை யருச்சித் தேத்திப் <br/>
பின்பது கழிந்து பெற்ற பேற்றினை யெடுத்துச் சொல்வாம்</td></td></tr>
<tr><td valign="top">345<td width="600">
முன்னதா முகத்தில் வண்டு மூசுமந் தார நீழற் <br/>
பொன்னவிர் சுணங்குண் கொங்கைப் புலோமசை மணாளன் பொற்பூண் <br/>
மின்னவிரிந் திமைப்பச் சிங்கஞ் சுமந்தமெல் லணைமேன் மேவி <br/>
அன்னமென் னடையா ராடு மாடன்மேல் ஆர்வம் வைத்தான்</td></td></tr>
<tr><td valign="top">346<td width="600">
மூவகை மலரும் பூத்து வண்டுளே முழங்கத் தெய்வப் <br/>
பூவலர் கொடிபேர்ந் தன்ன பொன்னனார் கூத்து மன்னார் <br/>
நாவலர் அமுத மன்ன பாடலு நாக நாட்டுக் <br/>
காவலன் கண்டு கேட்டுக் களிமதுக் கடலி லாழ்ந்தான்</td></td></tr>
<tr><td valign="top">347<td width="600">
பையரா வணிந்த வேணிப் பகவனே யனைய தங்கள் <br/>
ஐயனாம் வியாழப் புத்தேள் ஆயிடை யடைந்தா னாகச் <br/>
செய்யதாள் வழிபா டின்றித் தேவர்கோ னிருந்தா னந்தோ<br/>
தையலார் மயலிற் பட்டோர் தமக்கொரு மதியுண் டாமோ</td></td></tr>
<tr><td valign="top">348<td width="600">
ஒல்லெனக் குரவ னேக வும்பர்கோன் றிருவி னாக்கம் <br/>
புல்லெனச் சிறிது குன்றப் புரந்தர னறிந்திக் கேடு <br/>
நல்லதொல் குரவற் பேணா நவையினால் விளைந்த தென்னா <br/>
அல்லலுற் றறிவின் றன்னைத் தேடுவா னாயி னானே</td></td></tr>
<tr><td valign="top">349<td width="600">
அங்கவ னிருக்கை புக்கான் கண்டில னவித்த பாசப் <br/>
புங்கவர் உலகு மேனோர் பதவியும் புவன மூன்றில் <br/>
எங்கணுந் துருவிக் காணா னெங்குற்றான் குரவ னென்னுஞ் <br/>
சங்கைகொண் மனத்த னாகிச் சதுர்முக னிருக்கை சார்ந்தான்</td></td></tr>
<tr><td valign="top">350<td width="600">
துருவின னங்குங் காணான் றிசைமுகற் றெழுது தாழ்ந்து <br/>
பரவிமுன் பட்ட வெல்லாம் பகர்ந்தனன் பகரக் கேட்டுக் <br/>
குரவனை யிகழ்ந்த பாவங் கொழுந்துபட் டருந்துஞ் செவ்வி <br/>
வருவது நோக்கிச் சூழ்ந்து மலர்மகன இதனைச் சொன்னான்</td></td></tr>
<tr><td valign="top">351<td width="600">
அனையதொல் குரவற் காணும் அளவுநீ துவட்டா வீன்ற <br/>
தனையன்முச் சென்னி யுள்ளான் றானவர் குலத்தில் வந்தும் <br/>
வினையினா லறிவான் மேலான் விச்சுவ வுருவ னென்னும் <br/>
இனையனைக் குருவாக் கோடி யென்னலு மதற்கு நேர்ந்தான்</td></td></tr>
<tr><td valign="top">352<td width="600">
அழலவிர்ந் தனைய செங்கேழ் அடுக்கிதழ் முளரி வாழ்க்கைத் <br/>
தொழுதகு செம்ம றன்னைத் தொழுதுமீண் டகன்று நீங்கா <br/>
விழைதகு காதல் கூர விச்சுவ வுருவன் றன்னை <br/>
வழிபடு குருவாக் கொண்டான் மலர்மகன் சூழ்ச்சி தேறான்</td></td></tr>
<tr><td valign="top">353<td width="600">
கைதவக் குரவன் மாயங் கருதிலன் வேள்வி யொன்று <br/>
செய்திட லடிக ளென்னத் தேவர்கட் காக்கங் கூறி <br/>
வெய்தழல் வளர்பான் உள்ளம் வேறுபட் டவுணர்க் கெல்லாம்<br/>
உய்திற நினைந்து வேட்டான் றனக்குமே லுறுவ தோரான்</td></td></tr>
<tr><td valign="top">354<td width="600">
வாக்கினான் மனத்தால் வேறாய் மகஞ்செய்வான் செயலை யாக்கை<br/>
நோக்கினா னோதி தன்னா னோக்கினான் குலிச வேலாற் <br/>
றாக்கினான் றலைகண் மூன்றுந் தனித்தனி பறவை யாகப் <br/>
போக்கினான் அலகை வாயிற் புகட்டினான் புலவுச் சோரி</td></td></tr>
<tr><td valign="top">355<td width="600">
தெற்றெனப் பிரம பாவஞ் சீறிவந் தமரர் வேந்தைப் <br/>
பற்றலு மதனைத் தீர்ப்பான் பண்ணவர் மரமேன் மண்மேற்<br/>
பொற்றொடி யார்மே னீர்மேல் வேண்டினர் புகுத்த லோடும்<br/>
மற்றவ ரிஃதியாந் தீர்க்கும் வண்ணம்யா தென்ன விண்ணோர்</td></td></tr>
<tr><td valign="top">356<td width="600">
அப்பிடை நுரையாய் மண்ணில் அருவருப் புவரா யம்பொற்<br/>
செப்பிளங் கொங்கை யார்பாற் றீண்டுதற் கரிய பூப்பாய்க்<br/>
கப்பிணர் மரத்திற் காலும் பயினதாய்க் கழிக வென்றார்<br/>
இப்பழி சுமந்த வெங்கட் கென்னல மென்றார் பின்னும் </td></td></tr>
<tr><td valign="top">357<td width="600">
கருவின் மாதர் கருவுயிர்க்கும் அளவு முறையாற் கணவர்தோள் <br/>
மருவி வாழ்க மண்ணகழ்ந்த குழியு மதனால் வடுவொழிக <br/>
பொருவி னீரு மிறைதோறு மூறிப் பொலிக மாங்குறைபட் <br/>
டொருவி னாலுந் தழைகவென வொழியா நலனுமுதவினார்</td></td></tr>
<tr><td valign="top">358<td width="600">
மாசிற் கழிந்த மணியேபோல் வந்த பழிதீர்ந் திந்திரனுந் <br/>
தேசிற் றிகழத் துவட்டாத்தன் செல்வன் றன்னைத் தேவர்பிரான்<br/>
வீசிக் குலிசத் துயிருண்ட விழுமங் கேட்டு வெகுண்டுயிர்த்துக் <br/>
கூசிப் பழிகோள் கருதியொரு கொடிய வேள்வி கடிதமைத்தான்</td></td></tr>
<tr><td valign="top">359<td width="600">
அந்தக் குண்டத் தெரிசிகைபோல் அழலுங் குஞ்சி யண்டமுக<br/>
டுந்தக் கொடிய தூமம்போ லுயிர்த்துச் செங்கண் சினச்செந்தீச் <br/>
சிந்தப் பிறைவா ளெயிறதுக்கித் திசைவான் செவிடு படநகைத்து<br/>
வந்தக் கொடிய விடம்போல வெழுந்தா னொருவாண் மறவீரன்</td></td></tr>
<tr><td valign="top">360<td width="600">
ஈங்குவன் விருத்திரன் என்ப வாரழற் <br/>
றூங்குவன் கணைவிடு தூர நீண்டுநீண் <br/>
டோங்குவ னோங்குதற் கொப்ப வைகலும் <br/>
வீங்குவ னறனிலார் வினையி னென்பவே</td></td></tr>
<tr><td valign="top">361<td width="600">
வீங்குடல் விருத்திரன் றன்னை விண்ணவர் <br/>
எங்குற வருதுவட் டாவெ னும்பெயர்த் <br/>
தீங்குறு மனத்தினேன் றேவர் கோனுயிர்<br/>
வாங்குதி பொருதென வரவிட் டானரோ</td></td></tr>
<tr><td valign="top">362<td width="600">
மதித்துணி யெயிற்றினோன் வடவை போற்சினைஇக்<br/>
கொதித்தெதிர் குறுகினான் கொண்டல் ஊர்தியும்<br/>
எதிர்த்தனன் களிற்றின்மே லிமையத் துச்சிமேல் <br/>
உதித்ததோர் கருங்கதிரொக்கு மென்னவே</td></td></tr>
<tr><td valign="top">363<td width="600">
அறத்தொடு பாவநேர்ந் தென்ன வார்த்திரு<br/>
திறத்தரு மூண்டமர் செய்யக் கற்சிறை <br/>
குறைத்தவன் றகுவன்மேற் குலிச வேலெடுத் <br/>
துறைத்திட வீசினான் உடன்று கள்வனும் </td></td></tr>
<tr><td valign="top">364<td width="600">
இடித்தனன் கையிலோர் இருப்பு லக்கையைப் <br/>
பிடித்தனன் வரையெனப் பெயர்ந்து தீயெனத் <br/>
துடித்தனன் சசிமுலைச் சுவடு தோய்புயத் <br/>
தடித்தன னிந்திர னவச மாயினான்</td></td></tr>
<tr><td valign="top">365<td width="600">
அண்டரே றனையவ னவச மாறிப்பின் <br/>
கண்டகன் கைதவ நினைந்திக் கள்வனேர்<br/>
மண்டமர் ஆற்றுவான் வலியி லோமெனப் <br/>
புண்டரீ கத்தவ னுலகிற் போயினான்</td></td></tr>
<tr><td valign="top">366<td width="600">
தாழ்ந்துதான் படுதுயர் விளம்பத் தாமரை<br/>
வாழ்ந்தவன் வலாரியோ டணைந்து மாமகள் <br/>
வீழ்ந்தமார் பின்னடி வீழ்ந்து செப்பமால் <br/>
சூழ்ந்துவா னாடனை நோக்கிச் சொல்லுவான்</td></td></tr>
<tr><td valign="top">367<td width="600">
ஆற்றவும் பழையதுன் னங்கை வச்சிரம் <br/>
மாற்றவர் உயிருண வலியின் றாதலால் <br/>
வேற்றொரு புதியது வேண்டு மாலினிச் <br/>
சாற்றது மதுபெறுந் தகைமை கேட்டியால்</td></td></tr>
<tr><td valign="top">368<td width="600">
தொடையகன் மார்பநாந் தூய பாற்கடல் <br/>
கடையுநாள் அசுரருஞ் சுரருங் கையில்வெம்<br/>
படையொடு மடையன்மின் பழுதென் றப்படை<br/>
அடையவுந் ததீசிபா லடைவித் தாமரோ</td></td></tr>
<tr><td valign="top">369<td width="600">
சேட்படு நாணனி செல்லத் தேவரா <br/>
வாட்படை யவுணரா வந்து கேட்டிலர் <br/>
ஞாட்படை படையெலா ஞான நோக்கினால் <br/>
வேட்படை வென்றவன் விழுங்கி னானரோ</td></td></tr>
<tr><td valign="top">370<td width="600">
விழுங்கிய படையெலாம் வேற றத்திரண் <br/>
டொழுங்கிய தான்முது கந்தண் டொன்றியே<br/>
எழுங்கதிர்க் குலிசமாம் அதனை யெய்துமுன் <br/>
வழங்குவன் கருணையோர் வடிவு மாயினான்</td></td></tr>
<tr><td valign="top">371<td width="600">
என்று மாதவன் இயம்ப வும்பர்கோன்<br/>
ஒன்றும் வானவர் தம்மொ டொல்லெனச்<br/>
சென்று மாயையின் செயலை நோன்பினால்<br/>
வென்ற மாதவ னிருக்கை மேவினான்</td></td></tr>
<tr><td valign="top">372<td width="600">
அகமலர்ந் தருந்தவன் அமரர்க் கன்புகூர்<br/>
முகமலர்ந் தின்னுரை முகமன் கூறிநீர் <br/>
மிகமெலிந் தெய்தினீர் விளைந்த தியாதது<br/>
தகமொழிந் திடலென வலாரி சாற்றுவான்</td></td></tr>
<tr><td valign="top">373<td width="600">
அடிகணீர் மறாததொன் றதனை வேண்டியிம் <br/>
முடிகொள்வான் அவரொடு முந்தி னேனது<br/>
செடிகொள்கா ரிருளுட லவுணர்த் தேய்த்தெமர் <br/>
குடியெலாம் புரப்பதோர் கொள்கைத் தாயது</td></td></tr>
<tr><td valign="top">374<td width="600">
யாதெனி னினையதுன் யாக்கை யுள்ளதென்<br/>
றோதலும் யாவையு முணர்ந்த மாதவன்<br/>
ஆதவற் கண்டதா மரையி னானனப் <br/>
போதலர்ந் தின்னன புகல்வ தாயினான்</td></td></tr>
<tr><td valign="top">375<td width="600">
நாள்நம தெனநரி நமதெ னப்பிதாத்<br/>
தாய்நம தெனநமன் றனதெ னப்பிணி<br/>
பேய்நம தெனமன மதிக்கும் பெற்றிபோ<br/>
லாய்நம தெனப்படும் யாக்கை யாரதே</td></td></tr>
<tr><td valign="top">376<td width="600">
விடம்பயி லெயிற்றர வுரியும் வீ நுழை<br/>
குடம்பையுந் தானெனுங் கொள்கைத் தேகொலாம்<br/>
நடம்பயல் கூத்தரி னடிக்கு மைவர்வாழ்<br/>
உடம்பையும் யானென வுரைக்கற் பாலதோ</td></td></tr>
<tr><td valign="top">377<td width="600">
நடுத்தயா விலார்தமை நலியத் துன்பநோய்<br/>
அடுத்தயா வருந்திரு வடைய யாக்கையைக் <br/>
கொடுத்தயா வற்ம்புகழ் கொள்வ னேயெனின்<br/>
எடுத்தயாக் கையின்பயன் இதனின் யாவதே</td></td></tr>
<tr><td valign="top">378<td width="600">
என்றனன் கரண மொன்றி யெழுகருத் தறிவை யீர்ப்ப<br/>
நின்றனன் பிரம நாடி நெறிகொடு கபாலங் கீண்டு<br/>
சென்றனன் விமான மேறிச் சேர்ந்தனன் உலகை நோன்பால்<br/>
வென்றனன் துறக்கம் புக்கு வீற்றினி திருந்தா னம்மா</td></td></tr>
<tr><td valign="top">379<td width="600">
அம்முனி வள்ளல் ஈந்த வடுபடை முதுகந் தண்டைத் <br/>
தெம்முனை யடுபோர் சாய்க்குந் திறல்கெழு குலிசஞ் செய்து<br/>
கம்மியப் புலவ னாக்கங் கரைந்துலைக் கொடுப்ப வாங்கி<br/>
மைம்முகி லூர்தி யேந்தி மின்விடு மழைபோ னின்றான்    </td></td></tr>
<tr><td valign="top">380<td width="600">
மறுத்தவா வஞ்சப் போரால் வஞ்சித்து வென்று போன<br/>
கறுத்தவாள் அவுணற் கொல்வான் கடும்பரி நெடுந்தேர் நீழ்ல்<br/>
வெறுத்தமால் யானை மள்ளர் வேலைபுக் கெழுந்து குன்றம்<br/>
அறுத்தவா னவர்கோ னந்த வவுணர்கோ மகனைச் சூழ்ந்தான்    </td></td></tr>
<tr><td valign="top">381<td width="600">
வானவர் சேனை மூண்டு வளைத்தலும் வடவைச் சேந்தீ<br/>
யானது வரையி னோங்கி யழன்றுருத் தெழுந்தால் என்னத்<br/>
தானவர் கோனு மானந் தலைக்கொள வெழுந்து பொங்கிச்<br/>
சேனையுந் தானு மூண்டு சீறிநின் றடுபோர் செய்வான்    </td></td></tr>
<tr><td valign="top">382<td width="600">
அடுத்தன ரிடியே றென்ன வார்த்தனர் ஆக்கங் கூறி<br/>
எடுத்தனர் கையிற் சாப மெறிந்தனர் சிறுநா ணோசை<br/>
தொடுத்தனர் மீளி வாளி தூர்த்தனர் குந்த நேமி<br/>
விடுத்தனர் வானோர் சேனை வீரர்மே லவுண வீரர்    </td></td></tr>
<tr><td valign="top">383<td width="600">
கிட்டினர் கடகக் கையாற் கிளர்வரை யனைய திண்டோள்<br/>
கொட்டினர் சாரி மாறிக் குதித்தனர் பலகை நீட்டி<br/>
முட்டின ரண்டம் விள்ள முழங்கினர் வடிவாள் ஓச்சி<br/>
வெட்டின ரவுணச் சேனை வீரரை வான வீரர்    </td></td></tr>
<tr><td valign="top">384<td width="600">
வீழ்ந்தனர் தோளுந் தாளும் விண்டனர் சோரி வெள்ளத்<br/>
தாழ்ந்தனர் போருந் தாரு மகன்றன ரகன்ற மார்பம்<br/>
போழ்ந்தனர் சிரங்க ளெங்கும் புரண்டனர் கூற்றூர் புக்கு<br/>
வாழ்ந்தன ரடுபோ ராற்றி வஞ்சகன் சேனை மள்ளர்    </td></td></tr>
<tr><td valign="top">385<td width="600">
தாளடு கழலு மற்றார் தலையொடு முடியு மற்றார்<br/>
தோளடு வீர மற்றார் தும்பையொ டமரு மற்றார்<br/>
வாளடு கரமு மற்றார் மார்பொடு கவச மற்றார்<br/>
கோளடும் ஆண்மை யற்றார் குறைபடக் குறையா மெய்யர்    </td></td></tr>
<tr><td valign="top">386<td width="600">
தொக்கன கழுகு சேனஞ் சொரிகுடர் பிடுங்கி யீர்ப்ப<br/>
உக்கன குருதி மாந்தி யொட்டல்வாய் நெட்டைப் பேய்கள்<br/>
நக்கன பாடல் செய்ய ஞாய்பினுட் கவந்த மாடப்<br/>
புக்கன பிணத்தின் குற்றம் புதைத்தபார் சிதைத்த தண்டம்    </td></td></tr>
<tr><td valign="top">387<td width="600">
இவ்வகை மயங்கிப் போர்செய் திறந்தவ ரொழியப் பின்னுங்<br/>
கைவ்வகை யடுபோ ராற்றிக் கரையிற்ந் தார்கண் மாண்டார்<br/>
அவ்வகை யறிந்து வானத் தரசனு மவுணர் வேந்துந் <br/>
தெய்வதப் படைகள் வீசிச் சீற்நின் றடுபோர் செய்வார்    </td></td></tr>
<tr><td valign="top">388<td width="600">
அனற்படை விடுத்தான் விண்ணோர் ஆண்டகை யதனைக் கள்வன்<br/>
புனற்படை விடுத்துச் சீற்றந் தனித்தனன் புனிதன் காற்றின்<br/>
முனைப்படை விடுத்தான் வெய்யோன் முழங்குகால் விழுங்கு நாகச்<br/>
சினப்படை தொடுத்து வீசி விலக்கினான் றேவ ரஞ்ச    </td></td></tr>
<tr><td valign="top">389<td width="600">
நாகமாப் படைவிட் டார்த்தா னாகர்கோ னுவணச் செல்வன்<br/>
வேகமாப் படையை வீசி விளக்கினான் றகுவர் வேந்தன்<br/>
மோகமாப் படையைத் தொட்டு முடுக்கினான் முனைவன் அன்ன<br/>
தேகமாப் படிறன் ஞானப் படைவிடுத் திருள்போ னின்றான்    </td></td></tr>
<tr><td valign="top">390<td width="600">
மட்டிடுதாரான் விட்ட வானவப் படைக்கு மாறு<br/>
விட்டுடன் விலக்கி வேறும் விடுத்திடக் கனன்று வஞ்சன்<br/>
முட்டிடமான வெங்கான் மூட்டிட கோபச் செந்தீச் <br/>
சுட்டிடப் பொறாது பொங்கிச் சுராதிபன் இதனைச் செய்தான்    </td></td></tr>
<tr><td valign="top">391<td width="600">
வீங்கிருள் ஒதுங்க மேக மின்விதிர்த் தென்னக் கையில்<br/>
ஓங்கிருங் குலிச வேலை யொல்லென விதிர்த்த லோடுந்<br/>
தீங்குளம் போன்றிருண்ட திணியுடற் கள்வ னஞ்சி<br/>
வாங்கிருங் கடலில் வீழ்ந்தான் மறைத்தமை நாக மொத்தான்    </td></td></tr>
<tr><td valign="top">392<td width="600">
ஓக்கவிந் திரனும் வீழ்ந்தான் உடல்சின வுருமே றன்றான்<br/>
புக்கிடந் தேடிக் காணான் புண்ணிய முளரி யண்ணல்<br/>
பக்கம்வந் தனைய செய்தி பகர்ந்தனன் பதகன் மாளத் <br/>
தக்கதோர் சூழ்ச்சி முன்னிச் சராசர மீன்ற தாதை    </td></td></tr>
<tr><td valign="top">393<td width="600">
விந்தவெற் படக்கி னாற்கீ துரையென விடுப்ப மீண்டு<br/>
சந்தவெற் படைந்தான் வானோர் தலைவனை முகமன் கூறிப் <br/>
பந்தவெற் பறுத்தான் வந்த தெவனெனப் பறைகள் எல்லாஞ்<br/>
சிந்தவெற் பறுத்தான் வந்த செயலெலா முறையாற் செப்பி    </td></td></tr>
<tr><td valign="top">394<td width="600">
யாலையு முணர்ந்த வெந்தைக் கியானெடுத் துணர்த்து கின்ற<br/>
தாவாதென் னமருக் காற்றா தாழிபுக் கொளித்தான் ஆவி<br/>
வீவது மவனால் வந்த விழுமநோ யெல்லா மின்று<br/>
போவதுங் கருதி நும்பாற் புகுந்தன மடிகளென்றான்    </td></td></tr>
<tr><td valign="top">395<td width="600">
என்றவன் இடுக்கண் டீர்ப்பா னிகல்புரி புலன்க ளைந்தும்<br/>
வென்றவ னெடியோன் றன்னை விடையவன் வடிவ மாக்கி<br/>
நின்றவ னறிவா னந்த மெய்ம்மையாய் நிறைந்த வெள்ளி<br/>
மன்றவ னூழிச் செந்தீ வடிவினை மனத்துட் கொண்டான்    </td></td></tr>
<tr><td valign="top">396<td width="600">
கைதவன் கரந்து வைகுங் கடலைவெற் படக்குங் கையிற்<br/>
பெய்துழுந் தெல்லைத் தாக்கிப் பருகினான் பிறைசேர் சென்னி<br/>
ஐயன தருளைப் பெற்றார்க் கதிசய மிதென்கொன் முன்று<br/>
வையமுத் தொழிலுஞ் செய்ய வல்லவர் அவரே யன்றோ    </td></td></tr>
<tr><td valign="top">397<td width="600">
அறந்துறந் தீட்டு வார்த மரும்பெறற் செல்வம் போல<br/>
வறந்தன படுநீர்ப் பௌவம் வடவைகட் புலப்பட் டாங்கு<br/>
நிறைந்தசெம் மணியு மத்தீ நீண்டெரி சிகைபோ னீண்டு<br/>
சிறந்தெழு பவளக் காடுந் திணியிருள் விழுங்கிற் றம்மா    </td></td></tr>
<tr><td valign="top">398<td width="600">
பணிகளின் மகுட கோடிப் பரப்பென விளங்கிப்பல்கா<br/>
சணிகலப் பேழை பேழ்வாய் திறந்தனைத் தாகி யொன்பான்<br/>
மணிகிடந் திமைக்கு நீரான் மகபதி வேள்விக் காவாய்த்<br/>
திணியுடல் அவுணன்பட்ட செங்கள மனைய தன்றே    </td></td></tr>
<tr><td valign="top">399<td width="600">
வறந்தநீர் தன்னின் மின்னு வாள்விதிர்த் தென்னப் பன்மீன்<br/>
எறிந்தன நெளிந்த நாகம் இமைத்தன வளைய முத்துஞ்<br/>
செறிந்தன கரந்த யாமை சேர்ந்தபல் பண்டஞ் சிந்தி<br/>
முறிந்தன வங்கங் கங்க முக்கின சிறுமீ னெல்லாம்    </td></td></tr>
<tr><td valign="top">400<td width="600">
செருவினில் உடைந்து போன செங்கண்வா ளவுண னங்கோர்<br/>
அருவரை முதுகிற் கார்போ லடைந்துவா னாடர் செய்த<br/>
உருகெழு பாவந் தானோ ருருவெடுத் திருந்து நோற்கும்<br/>
பரிசென நோற்றா னின்னும் பரிபவ விளைவு பாரான்    </td></td></tr>
<tr><td valign="top">401<td width="600">
கைதவ நோன்பு நோற்குங் கள்வனைக் கண்டு வானோர்<br/>
செய்தவ மனையான் யாணர் வச்சிரஞ் சீரிப் பான்போற்<br/>
பொய்தவன் றலையைக் கொய்தான் புணரிவாய் நிறையச் சோரி<br/>
பெய்தது வலாரி தன்னைப் பிடித்தது பிரமச் சாயை    </td></td></tr>
<tr><td valign="top">402<td width="600">
உம்மெனு மார்பைத் தட்டு முருத்தெழு மதிர்க்கும் போர்க்கு<br/>
வம்மெனும் வாய்மடிக்கும் வாளெயி றதுக்கும் வீழுங்<br/>
கொம்மென வோடுமீளுங் கொதித்தழுஞ் சிரிக்குஞ் சீறும்<br/>
இம்மெனும் அளவு நீங்கா தென்செய்வா னஞ்சி னானே    </td></td></tr>
<tr><td valign="top">403<td width="600">
விரைந்தரன் றிசையோர் வாவி வீழ்ந்தொரு கமல நூலுட்<br/>
கரந்தனன் மகவா னிப்பாற் கற்பக நாடு புல்லென்<br/>
றிடுந்ததா லிருக்கு மெல்லை யிம்பரி னகுட னென்போன்<br/>
அருமபரி மேத வேள்வி யாற்றினான் ஆற்று மெல்லை    </td></td></tr>
<tr><td valign="top">404<td width="600">
அரசிலா வறுமை நோக்கி யவனைவா னாடர் யாரும்<br/>
விரை செய்தார் மகுடஞ் சூட்டி வேந்தனாக் கொண்டார் வேந்தாய்<br/>
வருபவன் சசியை யீண்டுத் தருகென மருங்கு ளார்ப்போய்த்<br/>
திரைசெய்நீ ரமுத னாட்குச் செப்பவக் கற்பின் மிக்காள்    </td></td></tr>
<tr><td valign="top">405<td width="600">
பொன்னுயிர்த் தனைய காட்சிப் புண்ணிய குரவன் முன்போய்<br/>
மின்னுயிர்த் தனையா ணின்று விளம்புவாள் இதென்கொல் கெட்டேன்<br/>
என்னுயிர்த் துணைவ னாங்கே யிருக்கமற் றொருவ னென்னைத்<br/>
தன்னுயிர்த் துணையாகக் கொள்கை தருமமோ வடிக ளென்றாள்    </td></td></tr>
<tr><td valign="top">406<td width="600">
மாதவர் எழுவர் தாங்க மாமணிச் சிவிகை மீது<br/>
போதரி னவனே வானோர் புரந்தர னவனே யுன்றன்<br/>
காதல னாகு மென்றான் கைதொழுதற்கு நேர்ந்தம்<br/>
மேதகு சிறப்பாலிங்கு வருகென விடுத்தா டூது    </td></td></tr>
<tr><td valign="top">407<td width="600">
மனிதரின் மகவா னாகி வருபவன் சிவிகை தாங்கும்<br/>
புனித மாதவரை யெண்ணான் புண்கணோய் விளைவும் பாரான்<br/>
கனிதரு காமந் துய்க்குங் காதலால் விரையச் செல்வான்<br/>
இனிதயி ராணி பாற்கொண் டேகுமின் சர்ப்ப வென்றான்    </td></td></tr>
<tr><td valign="top">408<td width="600">
சர்ப்பமா கெனமுற் கொம்பு தாங்குமுன் னடக்குந் தென்றல்<br/>
வெற்பனா முனிவன் சாபம் விளைத்தனன் விளைத்த லோடும்<br/>
பொற்பமா சுணமே யாகிப் போயினா னறிவி லாத<br/>
அற்பரா னவர்க்குச் செல்வம் அல்லது பகைவே றுண்டோ    </td></td></tr>
<tr><td valign="top">409<td width="600">
பின்னர்த்தங் குரவ னான பிரானடி பணிந்து வானோர்<br/>
பொன்னகர் வேந்தன் இன்றிப் புலம்படை கின்ற தைய<br/>
என்னுலங் குரவன் போயவ் விலஞ்சியு ளளித்தாற் கூவித்<br/>
தன்னுரை யறிந்து போந்த சதமகற் கொண்டு மீண்டாள்    </td></td></tr>
<tr><td valign="top">410<td width="600">
கொடும்பழி கோட்பட் டான்றன் குரவனை வணங்கி யென்னைச்<br/>
சுடும்பழி கழிய தெங்ஙன் சொல்லெனத் தொலைவ தோர்ந்தான்<br/>
அடும்பழி மண்மேல் அன்றி யறாதுநீ வேட்டைக் கென்னப்<br/>
படும்பழி யிதனைத் தீர்ப்பான் பார்மிசை வருதி யென்றான்    </td></td></tr>
<tr><td valign="top">411<td width="600">
ஈசனுக் கிழைத்த குற்றந் தேசிகன் எண்ணித் தீர்க்குந்<br/>
தேசிகற் கிழைத்த குற்றங் குரவனே தீர்ப்ப தன்றிப்<br/>
பேசுவ தெவனோ தன்பாற் பிழைத்தகா ரணத்தால் வந்த<br/>
வாசவன் பழியைத் தீர்ப்பான் குரவனே வழியுங் கூற    </td></td></tr>
<tr><td valign="top">412<td width="600">
வாம்பரி யுகைத்துத் தன்னால் வழிபடு குரவன் வானோர்<br/>
தாம்பரி வோடுஞ் சூழத் தாராதலத் திழிந்து செம்பொற்<br/>
காம்பர் தோளி பங்கன் கயிலைமால் வரையைத் தாழ்ந்து<br/>
தேம்பரி யலங்கன் மார்பன் றென்றிசை நோக்கிச் செல்வான்    </td></td></tr>
<tr><td valign="top">413<td width="600">
கங்கைமுத லளவிறந்த தீர்த்தமெலாம் போய்ப்படிந்து காசி காஞ்சி<br/>
அங்கனக கேதார முதற்பதிகள் பலபணிந்து மவுணற் கொன்ற<br/>
பொங்குபழி விடாதழுங்கி யராவுண்ண மாசுண்டு பொலிவு மாழ்குந்<br/>
திங்களனை யான்கடம்ப வனத்தெல்லை யணித்தாகச் செல்லு மேல்வை    </td></td></tr>
<tr><td valign="top">414<td width="600">
தொடுத்தபழி வேறாகி விடுத்தகன்ற திந்திரன்றான் சுமந்த பாரம்<br/>
விடுத்தவனொத் தளவிறந்த மகிழ்வெய்தித் தேசிகன் பால் விளம்பப் பாசங்<br/>
கெடுத்தவன்மா தலம்புனித தீர்த்தமுள விவணமக்குக் கிடைத்தல் வேண்டும்<br/>
அடுத்தறிக வெனச்சிலரை விடுத்தவ்வே றாநிலை நின்று அப்பாற் செல்வான்    </td></td></tr>
<tr><td valign="top">415<td width="600">
அருவிபடிந் தருவியெறி மணியெடுத்துப் பாறை யிலிட் டருவி நீர்தூய்க்<br/>
கருவிரல்கொய் தலர்சூட்டிக் கனியூட்டு வழிபடுவ கல்லா மந்தி<br/>
ஒருதுறையில் யாளிகரி புழைக்கைமுகந் தொன்றற் கொன் றூட்டி யூட்டிப்<br/>
பருகுவன புலிமுலைப்பால் புல்வாய்க்கன் றருந்தியிடும் பசிநோய் தீர    </td></td></tr>
<tr><td valign="top">416<td width="600">
நெளியராக் குருளைவெயில் வெள்ளிடையிற் கிடந்துயங்கி நெளியப் புள்ளே<br/>
றொலியறாச் சிறைவிரித்து நிழல்பரப்பப் பறவைநோய் உற்ற தேகொல்<br/>
அளியவா யச்சோவென் றோதியயன் மடமந்தி யருவி யூற்றுந்<br/>
துளியநீர் வளைத்தசும்பின் முகந்தெடுத்துக் கருங்கையினாற் சொரிவ மாதோ    </td></td></tr>
<tr><td valign="top">417<td width="600">
படவரவ மணியீன்று நொச்சிப்பா சிலையன்ன பைந்தாண் மஞ்ஞை<br/>
பெடைதழுவி மணஞ்செய்ய மணவறையில் விளக்கிடுவ பெருந்தண் கானத்<br/>
தடர்சிறைமென் குயிலோமென் றார்ப்பமடக் கிள்ளையெழுத் தைந்தும் ஓசை<br/>
தொடர்புபெற வுச்சரிப்பக் குருமொழிகேட்டாங் குவப்ப தொடிக்கட் பூவை    </td></td></tr>
<tr><td valign="top">418<td width="600">
இன்னவிலங் கொடுபுள்ளின் செயற்கரிய செயனோக்கி யிறும்பூ தெய்திப்<br/>
பொன்னகரான் புளகமுடல் புதைப்பநிறை மகிழ்ச்சியுளம் புதைப்பப் போவான்<br/>
அன்னபொழு தொற்றுவர்மீண் டடிவணங்கி யின்சுவைப்பால் அருந்து வான்முன்<br/>
பின்னரிய தேன்சொரிந்தாங் குவகைமேற் பேருவகை பெருகச் சொல்வார்    </td></td></tr>
<tr><td valign="top">419<td width="600">
எப்புவனத் திலுமென்றுங் கண்டறியா வதிசயமு மெண்ணுக் கெய்தாத்<br/>
திப்பியமு மிக்கடம்ப வனத்தின்று கண்டுவகை திளைத்தே பங்கண்<br/>
வைப்பனைய வொருபுனித வாவிமருங் கொருகடம்ப வனத்தினீழல்<br/>
ஒப்பிலொளி யாய்முளைத்த சிவலிங்க மொன்றுள தென் றுரைப்பக் கேட்டான்    </td></td></tr>
<tr><td valign="top">420<td width="600">
செவித்துளையி லமுதொழுக்கு முழையரொடும் வழிக்கொண்டு சென்னிமேற்கை<br/>
குவித்துளமெய் மொழிகரணங் குணமூன்று மொன்றித்தன் கொடிய பாவம்<br/>
அவித்துளயர் வொழிக்கமுளைத் தருள்குறிமேல் அன்பீர்ப்ப வடைவான் கானங்<br/>
கவித்துளபூந் தடம்படிந்து கடம்பவனத் துழைநுழைந்தான் கவலை தீர்வான்   </td></td></tr>
<tr><td valign="top">421<td width="600">
அருவாகி யுருவாகி யருவுவங் கடந்துண்மை யறிவா னந்த<br/>
உருவாகி யளவிறந்த வுயிராகி யவ்வுயிர்க்கோர் உணர்வாய்ப் பூவின்<br/>
மருவாகிச் சராசரங்க ளகிலமுந்தன் னிடையுதித்து மடங்க நின்ற<br/>
கருவாகி முளைத்தசிவக் கொழுந்தையா யிரங்கண்ணுங் களிப்பக் கண்டான்   </td></td></tr>
<tr><td valign="top">422<td width="600">
கண்டுவிழுந் தெழுந்துவிழி துளிப்பவெழு களிப்பென்னுங் கடலில் ஆழ்ந்து<br/>
விண்டுமொழி தழுதழுப்ப வுடல்பனிப்ப வன்புருவாய் விண்ணோர் வேந்தன்<br/>
அண்டர்பிரா னருச்சனைக்கு வேண்டுமுப கரணமெலா மகல்வா னெய்திக்<br/>
கொண்டுவரச் சிலரைவிடுத் தவரேகப் பின்னுமொரு குறைவு தீர்ப்பான்   </td></td></tr>
<tr><td valign="top">423<td width="600">
தங்குடிமைத் தச்சனையோர் விமானமமைத் திடவிடுத்தத் தடத்தின் பாற்போய்<br/>
அங்கணனைக் கடிதருச்சித் திடநறிய மலர்கிடையா தயர்வா னந்தச்<br/>
சங்கெறிதண் டிரைத்தடத்தில் அரனருளாற் பலபரிதி சலதி யொன்றிற்<br/>
பொங்குகதிர் பரப்பிமுளைத் தாலென்னப் பொற்கமலம் பூப்பக் கண்டான்   </td></td></tr>
<tr><td valign="top">424<td width="600">
அன்புதலை சிறப்புமகிழ்ந் தாடினான் காரணத்தால் அதற்குநாமம்<br/>
என்பதுபொற் றாமரையென் றேழுலகும் பொலிகவென விசைத்துப் பின்னும்<br/>
மின்பதுமத் தடங்குடைந்து பொற்கமலங் கொய்தெடுத்து மீண்டு நீங்காத்<br/>
தன்பிணிநோய் தணியமுளைத் தெழுந்தமுழு முதன்மருந்தின் றன்பால் வந்து   </td></td></tr>
<tr><td valign="top">425<td width="600">
மொய்த்தபுனக் காடெறிந்து நிலந்திருத்தி வருமளவின் முளைத்த ஞான<br/>
வித்தனைய சிவக்கொழுந்தின் றிருமுடிமேற் பரிதிகா மெல்லத் தீண்டச்<br/>
சிந்தநெகிழ்ந் திந்திரன்றன் வெண்கவிகைத் திங்கணிழல் செய்வான் உள்ளம்<br/>
வைத்தனனப் போதிரவி மண்டலம்போ லிழிந்த தொரு மணிவி மானம்   </td></td></tr>
<tr><td valign="top">426<td width="600">
கிரியெட்டு மெனமழையைக் கிழித்தெட்டும் புழைக்கைமதிக் கீற்றுக் கோட்டுக்<br/>
கரியெட்டுஞ் சினமடங்க னாலெட்டு மெட்டெட்டுக் கணமுந்தாங்க<br/>
விரியெட்டுத் திசைபரப்ப மயனிருமித் துதவியவவ் விமானஞ் சாத்தி<br/>
அரியெட்டுத் திருவுருவப் பரஞ்சுடரை யருச்சிப்பான் ஆயி னானே   </td></td></tr>
<tr><td valign="top">427<td width="600">
முந்தவம ருலகடைந்து பூசனைக்கு வேண்டுவன முழுதந் தேர்வார்<br/>
வந்துதரு வைந்தீன்ற பொன்னாடை மின்னுமிழு மணிப்பூண் வாசச்<br/>
சந்தனமந் தாகினிமஞ் சனந்தூபந் திருப்பள்ளித் தாமந் தீபம்<br/>
அந்தமிலா னைந்துநறுங் கனிதீந்தேன் றிருவமுத மனைத்துந் தந்தார்   </td></td></tr>
<tr><td valign="top">428<td width="600">
தெய்வத்தா மரைமுளைத்த தடம்படிந்து பவந்தொலைக்குந் திருநீ றாடித்<br/>
சைவத்தாழ் வடந்தாங்கி யன்புருவாய் அருளுவந் தானாய்த் தோன்றும்<br/>
பைவைத்தா டரவார்த்த பசுபதியை யவனுரைத்த பனுவ லாற்றின்<br/>
மெய்வைத்தா தரம்பெருக வருச்சனைசெய் தானந்த வெள்ளத் தாழ்ந்தான்   </td></td></tr>
<tr><td valign="top">429<td width="600">
பாரார வட்டாங்க பஞ்சாங்க விதிமுறையாற் பணிந்துள் வாய்மெய்<br/>
நேராகச் சூழ்ந்துடலங் கம்பித்துக் கும்பிட்டு நிருத்தஞ் செய்து<br/>
தாராருந் தொடைமிதப்ப வானந்தக் கண்ணருவி ததும்ப நின்றன்<br/>
பாராமை மீக்கொள்ள வஞ்சலித்துத் துதிக்கின்றான் அமரர் கோமான்   </td></td></tr>
<tr><td valign="top">430<td width="600">
அங்கணா போற்றி வாய்மை யாரணா போற்றி நாக <br/>
கங்கணா போற்றி மூல காரணா போற்றி நெற்றிச்<br/>
செங்கணா போற்றி யாதி சிவபரஞ் சுடரே போற்றி<br/>
எங்கணா யகனே போற்றி யீறிலா முதலா போற்றி   </td></td></tr>
<tr><td valign="top">431<td width="600">
யாவையும் படைப்பாய் போற்றி யாவையுந் துடைப்பாய் போற்றி<br/>
யாவையு மானாய் போற்றி யாவையும் அல்லாய் போற்றி<br/>
யாவையு மறிந்தாய் போற்றி யாவையு மறந்தாய் போற்றி<br/>
யாவையு புணர்ந்தாய் போற்றி யாவையும் பிரிந்தாய் போற்றி   </td></td></tr>
<tr><td valign="top">432<td width="600">
இடருறப் பிணித்த விந்தப் பழியினின் றென்னை யீர்த்துன்<br/>
அடியிணைக் கன்ப னாக்கு மருட்கடல் போற்றி சேற்கண்<br/>
மடவரன் மணாள் போற்றி கடம்பமா வனத்தாய் போற்றி<br/>
சுடர்விடு விமான மேய சுந்தர விடங்க போற்றி   </td></td></tr>
<tr><td valign="top">433<td width="600">
பூசையும் பூசைக்கேற்ற பொருள்களும் பூசை செய்யும்<br/>
நேசனும் பூசை கொண்டு நியதியின் பேறு நல்கும்<br/>
ஈசனுமாகிப் பூசை யான்செய்தேன் என்னுமென் போத<br/>
வாசனை யதுவுமான மறைமுத லடிகள் போற்றி   </td></td></tr>
<tr><td valign="top">434<td width="600">
என்னநின் றேத்தி னானை யின்னகை சிறிது தோன்ற<br/>
முன்னவ னடியார் எண்ண முடிப்பவ னருட்க ணோக்கால்<br/>
உன்னது வேட்கை யாதிங் குரையென விரையத் தாழ்ந்து<br/>
சென்னிமேற் செங்கை கூப்பித் தேவர்கோ னிதனை வேண்டு   </td></td></tr>
<tr><td valign="top">435<td width="600">
ஐயநின் னிருக்கை யெல்லைக் கணியனாம் அளவி னீங்கா<br/>
வெய்யவென் பழியி னோடு மேலை நாளடியேன் செய்த<br/>
மையல்வல் விளையு மாய்ந்துன் மலரடி வழுத்திப் பூசை<br/>
செய்யவு முரிய னானேன் சிறந்தபே றிதன்மேல் யாதோ   </td></td></tr>
<tr><td valign="top">436<td width="600">
இன்னநின் பாதப் போதே யிவ்வாறே யென்றும் பூசித்<br/>
துன்னடி யாருள் யானு மோரடித் தொண்டன் ஆவேன்<br/>
அன்னதே யடியேன் வேண்டத் தக்கதென் றடியில் வீழ்ந்த<br/>
மன்னவன் றனக்கு முக்கண் வரதனுங் கருணை பூத்து   </td></td></tr>
<tr><td valign="top">437<td width="600">
இருதுவிற் சிறந்த வேனிலு மதியா றிரண்டிச் சிறந்தவான் றகரும்<br/>
பொருவிறா ரகையிற் சிறந்தசித் திரையுந் திதியினிற் சிறந்தபூ ரணையும்<br/>
மருவுசித் திரையிற் சித்திரை தோறும் வந்துவந் தருச்சியோர் வருடந்<br/>
தெரியுநாண் முந்நூற் றறுபது மைந்துஞ் செய்தவர்ச் சனைப்பயன் எய்தும்   </td></td></tr>
<tr><td valign="top">438<td width="600">
துறக்கநா டணைந்து சுத்தபல் போகந் துய்த்துமேன் மலபரி பாகம்<br/>
பிறக்கநான் முகன்மான் முதற்பெருந் தேவர் பெரும் பதத் தாசையும் பிறவும்<br/>
மறக்கநாம் வீடு வழங்குதும் என்ன வாய்மலர்ந் தருளிவான் கருணை<br/>
சிறக்கநால் வேதச் சிகையெழு மநாதி சிவபரஞ் சுடர்விடை கொடுத்தான்   </td></td></tr>
<tr><td valign="top">439<td width="600">
மூடினான் புளகப் போர்வையால் யாக்கை முடிமிசை யஞ்சலிக் கமலஞ்<br/>
சூடினான் வீழ்ந்தான் எழுந்துகண் ணருவி பன்முறை துதிசெய்<br/>
தாடினா னைய னடிபிரி வாற்றா தஞ்சினா னவனரு ளாணை<br/>
நாடினான் பிரியாவிடைகொடு துறக்க நண்ணினான் விண்ணவர் நாதன்   </td></td></tr>
<tr><td valign="top">440<td width="650">
வந்தரமங் கையர் கவரி மருங்கு வீச <br/>
         மந்தார கற்பகப்பூ மாரி தூற்ற<br/>
அந்தரநாட் டவர்முடிகள் அடிகள்சூட வயிராணி <br/>
         முலைத்த டந்தோய்ந் தகலந்  திண்டோள்<br/>
விந்தமெனச் செம்மாந்து விம்மு காம வெள்ளத்து<br/>
          ளுடலழுந்தவுள்ளஞ் சென்று<br/>
சுந்தரநா யகன் கருணை வெள்ளற் தாழ்ந்து தொன்  <br/>
         முறையின் முறைசெய்தான் துறக்க நாடன்   </td></td></tr>
</table> <br/>
இந்திரன் பழிதீர்த்தப் படலம் சுபம்<br/>
------------<br/>
<hr <br="" noshade="" width="50%"/>
<center><h3>2. வெள்ளை யானையின் சாபம் தீர்த்த படலம்  (441-471 )</h3> </center>
<br/><table border="0"> <tr><td>441 <td width="650" கொன்றைச்="" சடையான்="" மகவானைத்<br="" மட்டவிழுங்="">
தொட்ட பழியின் றொடக்கறுத்த வாறீது<br/>
பட்டமத வேழம் பரனைப் பராய் முனிவன்<br/>
அட்டகொடுஞ் சாபநீத் தேகியவாறு ஓதுவாம்</td></td></tr>
<tr><td valign="top">442<td width="650">
கருவா சனைகழிக்குங் காசிநகர் தன்னிற்<br/>
றுருவாச வேதமுனி தொல்லா கமத்தின்<br/>
பெருவாய்மை யாற்றன் பெயர் விளங்க வீசன்<br/>
ஒருவா விலிங்க வொளியுருவங் கண்டான்</td></td></tr>
<tr><td valign="top">443<td width="650">
இன்புற் றருச்சனைசெய் தேத்துவான் அவ்வேலை<br/>
அன்புக் கெளிய னருளாற் றிருமுடிமேன்<br/>
மின்பொற் கடிக்கமலப் போதொன்று வீழ்த்திடலுந்<br/>
தன்பொற் கரகமலப் போதலர்த்தித் தாங்கினான்</td></td></tr>
<tr><td valign="top">444<td width="650">
தாங்கிக்கண் சென்னி தடமார் பணைத்துடலம் <br/>
வீங்கித் தலைசிறந்த மெய்யுவகை மேற்கொள்ள <br/>
நீங்கிக் கழிந்த கருணை நிதியனையான்<br/>
யங்கற் பகநாட்டிற் போகின்றான் அவ்வேலை</td></td></tr>
<tr><td valign="top">445<td width="650">
சங்கலறச் செங்களத்துத் தானவரைத் தேய்த்துவிறற்<br/>
கொங்கலர்ந்தார் வேய்ந்தமரர் கோமான்றன் கோநகரிற்<br/>
செங்கண் அமரர்பெருஞ் சேனைக் கடல் கலிப்ப<br/>
மங்கலப்பல் லாண்டு மறைமுழங்க வந்தணைவான்</td></td></tr>
<tr><td valign="top">446<td width="650">
எத்திக்குங் கல்லென் றியங்கலிப்ப வேந்திழையார் <br/>
தித்தித்து அமுதொழுக்குங் கீதஞ் செவிமடுப்பப் <br/>
பத்திக் கவரிநிரை தானைபடுகடலிற் <br/>
றத்திப் புரளுந் திரைபோற் றலைபனிப்ப</td></td></tr>
<tr><td valign="top">447<td width="650">
அங்கட் கடலி னெடுங்கூடம் பகநிமிர்ந்த<br/>
வங்கத் தலையுய்க்கு மீகான் றனைமானத்<br/>
திங்கட் குடைநிழற்றத் தீந்தே மதங்கவிழ்க்கும்<br/>
வெங்கற் களிற்றின் மிசைப்பவனி போந்தணைந்தான்</td></td></tr>
<tr><td valign="top">448<td width="650">
அத்தலைவிண் ணாடர் அருகணைந்து வெவ்வேறு<br/>
தத்த மனக்கிசைந்த கையுறைக டாங்கொடுத்துக்<br/>
கைத்தலங்கள் கூப்பினார் கண்டார் கடவுளரில்<br/>
உத்தமனை யர்ச்சித்துப் போந்தமுனி யுத்தமனும்</td></td></tr>
<tr><td valign="top">449<td width="650">
தீங்கரிய வாசிமொழி செப்பித்தன் செங்கரத்தின்<br/>
நீங்கரிய தாமரையை நீட்டினான் மற்றதனைத்<br/>
தாங்கரிய செல்வத் தருக்காலோர் கையோச்சி<br/>
வாங்கிமத யானையின்மேல் வைத்தான் மதியில்லான்    </td></td></tr>
<tr><td valign="top">450<td width="650">
கீறிக் கிடந்த மதியனைய கிம்புரிகோட்<br/>
டூறிக் கடங்கவிழ்க்கு மால்யானை யுச்சியின்மேல்<br/>
நாறிக்கிடந்த நறுமலரை வீழ்த்தியுரற்<br/>
சீறிக்கிடந்த நெடுந் தாளாற் சிதைத்தன்றே    </td></td></tr>
<tr><td valign="top">451<td width="650">
கண்டான் முனிகாமற் காய்ந்தா னுதற்கண்போல்<br/>
விண்டார் அழல்சிதற நோக்கினான் வெங்கோபங்<br/>
கொண்டா னமர ரொதுங்கக் கொதித்தாலம்<br/>
உண்டா னெனநின் றுருத்தா னுரைக்கிறான்    </td></td></tr>
<tr><td valign="top">452<td width="650">
புள்ளியதோ லாடை புனைந்தரவம் பூணணிந்த<br/>
வெள்ளிய செங்கண் விடையான் அடிக்கமலம்<br/>
உள்ளிய மெய்யன் புடையா ரருவருத்துத்<br/>
தள்ளிய செல்வத் தருக்கினா யென்செய்தாய்    </td></td></tr>
<tr><td valign="top">453<td width="650">
கதிர்த்தார் முடியமரர் கையுறையே நன்கு<br/>
மதித்தா யெம்மீசன் மதிமுடிமேற் சாத்தும்<br/>
பொதித்தா தவிழ்மலரைப் போற்றாது வாங்கி<br/>
மிதித்தானை சிந்தவதன் மேல்வைத்தாய் பேதாய்    </td></td></tr>
<tr><td valign="top">454<td width="650">
வண்டுளருந் தண்டுழாய் மாயோன் இறுமார்ப்பும்<br/>
புண்டரிகப் போதுறையும் புத்தே ளிறுமாப்பும்<br/>
அண்டர்தொழ வாழுன் னிறுமாப்பு மாலாலம்<br/>
உண்டவனைப் பூசித்த பேறென் றுணர்ந்திலையால்    </td></td></tr>
<tr><td valign="top">455<td width="650">
சேட்டானை வானவநின் சென்னி செழியரிலோர்<br/>
வாட்டானை வீரன் வளையாற் சிதறுகநின்<br/>
கோட்டான நாற்கோட்டு வெண்ணிறத்த குஞ்சரமும்<br/>
காட்டானை யாகவென விட்டான் கடுஞ்சாபம்    </td></td></tr>
<tr><td valign="top">456<td width="650">
சவித்தமுனி பாதந் தலைக்கொண்டு செங்கை<br/>
குவித்தமரர் தங்கோன் குறையிரப்பா ரைய<br/>
அவித்தபொறி யாயெம் மரசுங்கா றள்ளுஞ்<br/>
செவித்தறுகண் வேழமுந் தீங்குடையர் அன்றோ    </td></td></tr>
<tr><td valign="top">457<td width="650">
அத்தகைய நீராற் சபித்தீ ரடிகேன்மற்<br/>
றித்தகைய சாப மினிவிடுமின் என்றிரந்து<br/>
கைத்தலங்கள் கூப்பிக் கரைந்தார்க் கிரங்கியருள் <br/>
வைத்த முனிபிறிது சாபம் வகுக்கின்றான்    </td></td></tr>
<tr><td valign="top">458<td width="650">
சிந்தனை வாக்கிற் கெட்டாச் சிவனருள் அளித்த சேட<br/>
நிந்தனை பரிகா ரத்தா னீங்காது தலைமட் டாக<br/>
வந்தது முடிமட் டாக மத்தமா வனமா வாகி<br/>
ஐந்திரு பஃதாண் டெல்லை யகன்றபின் பண்டைத் தாக    </td></td></tr>
<tr><td valign="top">459<td width="650">
என்றனன் பிறிது சாபம் இந்திரன் மகுட பங்கம்<br/>
ஒன்றிய செய்கை பின்ன ருரைத்துமற் றஃது நிற்க<br/>
நின்றவெள் ளானை வான நீத்தறி விழுந்து நீலக்<br/>
குன்றென வனத்து வேழக் குழாத்தொடு குழீ இய தன்றே    </td></td></tr>
<tr><td valign="top">460<td width="650">
மாவொடு மயங்கிச் செங்கன் மறம்பயில் காடு முல்லைப்<br/>
பூவொடு வழங்கு நீத்தப் புறவமுங் குறவர் தங்கள்<br/>
தேவொடு பயிலுங் கல்லுந் திரிந்துநூ றியாண்டுஞ் செல்லக்<br/>
காவொடு பயிலுந் தெய்வக் கடம்பமா வனம்புக் கன்றே    </td></td></tr>
<tr><td valign="top">461<td width="650">
புக்குரல் வட்டத் திண்காற் பொருவிறே வியலிற் றீர்ந்த<br/>
மைக்கருங் களிறு முக்கண் மாதவன் அருள்வந் தெய்தத்<br/>
தக்கதோ ரமையஞ் சார மரகதந் தழைத்து மின்னு<br/>
நக்கபொன் முளரி பூத்த நளிர்கயந் தலைக் கண் டன்றே    </td></td></tr>
<tr><td valign="top">462<td width="650">
கண்டபோ தறிவு தோன்றக் கயந்தலைக் குடைந்த போது<br/>
பண்டைய வடிவந் தோன்றப் பரஞ்சுடர் அருட்கண் டோன்றக்<br/>
கொண்டதோர் பரமா னந்தக் குறியெதிர் தோன்றக் கும்பிட்<br/>
டண்டர்நா யகனைப் பூசை செய்வதற் கன்பு தோன்ற    </td></td></tr>
<tr><td valign="top">463<td width="650">
தூம்புடைக் கையான் மொண்டு மஞ்சனத் தாநீ ராட்டித்<br/>
தேம்புடை யொழுகப் பள்ளித் தாமமுந் தெரிந்து சாத்திப்<br/>
பாம்புடைத் தாயவேணிப் பரனையர்ச் சிக்கவுள்ளத்<br/>
தாம்புடை யறிந்த வெந்தை யானையை நோக்கிக் கூறும்    </td></td></tr>
<tr><td valign="top">464<td width="650">
வந்ததை யெவனீ வேண்டும் வரமெவன் உரைத்தி யென்னச்<br/>
சிந்தையி லன்பு கூர்ந்த தெய்வத வேழந் தாழ்ந்து <br/>
முந்தையில் விளைவும் வந்த முறைமையு முறையாற் கூறி<br/>
எந்தையை யடையப் பெற்றேற் கினியொரு குறையுண் டாமோ    </td></td></tr>
<tr><td valign="top">460<td width="650">
என்பதா மாரம் பூண்ட வெந்தையிக் கரிக ளெட்டோ<br/>
டொன்பதா யடிய னேனு முன்னடி பிரியா துன்றன்<br/>
முன்பதா யிவ்வி மான முதுகுறச் சுமப்ப லென்றோர்<br/>
அன்பதா யொன்றென் னுள்ளத் தடுத்ததா லஃதே வேண்டும்    </td></td></tr>
<tr><td valign="top">466<td width="650">
இடையறா வன்பின் வேழ மிங்ஙனங் கூற விண்ணா<br/>
டுடையவ னம்பான் மெய்யன் புடையவன் அவனைத் தாங்கி<br/>
அடைவதே நமக்கு வேண்டு மகமகிழ் வென்னாப் பின்னும்<br/>
விடையவள் வரங்க ணல்கி விடைகொடுத் தருளி னானே    </td></td></tr>
<tr><td valign="top">467<td width="650">
விடைகொடு வணங்கி யேகும்வெள் ளானை <br/>
 	மேற்றிசை யடைந்துதன் பெயராற்<br/>
றடமுமற் றதன்பால் ஆனையுங் கணேசன் <br/>
	றன்னையுங் கண்டருச் சனைசெய்<br/>
திடையறா வன்புந் தானுமங் கிருக்கு மெல்லையிச் <br/>
	செய்திகேட் டருள்கூர்<br/>
கடவுளர் பெருமா னுழையரை விளித்தெங்<br/>
	களிற்றினைக் கொணர்கென விடுத்தான்    </td></td></tr>
<tr><td valign="top">468<td width="650">
வல்லைவந் தழைத்தார் தம்மைமுன் போக்கி<br/>
	வருவ லென் றெழுந்துகீழ்த் திசையோர்<br/>
எல்லைவந் தோரூர் தன்பெய ராற்கண் டிந்திரேச் <br/>
	சிரனென விறைவன்<br/>
றொல்லைவண் பெயரா லொன்றுகண் டரனைத் <br/>
	தூயபூ சனைசெய்தல் கிருப்பக்<br/>
கல்லைவன் சிறகு தடிந்தவன் இன்னுங் களிறுவந்	<br/>
	திலதெனப் பின்னும்    </td></td></tr>
<tr><td valign="top">469<td width="650">
மனத்தினுங் கடிய தூதரை விடுப்ப வானடைந்<br/>
	திறைவனை வணங்கிப்<br/>
புனத்தினுங் கடிய கல்லினும் பன்னாட் புன்கணோ <br/>
	யுறவரு சாபங்<br/>
கனத்தினுங் கரிய கண்டனைக் கண்டு சுளைந்ததுங்<br/>
	கிளந்துதிக் கயத்தின்<br/>
இனத்தினுங் கழிந்த தெய்வத வேழம் இனிதுவீற <br/>
	றிருந்தது மாதோ    </td></td></tr>
<tr><td valign="top">470<td width="650">
குடவயி னயிரா வதப்பெருந் தீர்த்தங் குடைந்தயி ராவத கணேசக்<br/>
கடவுளைத் தொழுதை ராவதேச் சுரத்துக் கடவுளைப் பணிந்தவர் சாபத் <br/>
தொடர்பினும் பாவத் தொடர்பினுங் கழிவர் சுராதிபன் களிறுசென்னெறிபோய்<br/>
இடர்கெட வைகை படிந்துதென் கரையில் இந்திரேச் சுரனடி பணிவோர்    </td></td></tr>
<tr><td valign="top">471<td width="650">
இம்மையி லறமுன் மூன்றால் எம்திய பயனை யெய்தி<br/>
அம்மையின் மகவா னீரே ழரும்பத மளவும் வானில்<br/>
வெம்மையில் போக மூழ்கி வெறுப்புவந் தடைய வுள்ளச்<br/>
செம்மையில் விளைபே ரின்பச் சிவகதிச் செல்வ ராவார்    </td></td></tr>
</table><br/>
வெள்ளை யானையின் சாபம் தீர்த்த படலம் சுபம்<br/>
------------------<br/>
<br/>
<hr noshade="" width="50%"/>
<center><h3> 3. திருநகரம் கண்ட படலம்  (472- 518)</h3> </center>
<table border="0"><tr><td valign="top">472 <td width="650">
தான வாறிழி புகர்முகத் தடுகரி சாபம்<br/>
போன வாறுரை செய்துமேற் புதுமதி முடிமேல்<br/>
வான வாறினன் கடம்பா வனமுது நகரம்<br/>
ஆன வாறது தனைச்சிறது அறிந்தவா றறைவாம்    </td></td></tr>
<tr><td valign="top">473<td width="650">
இன்ன ரம்புளர் ஏழிசை யெழிஅன்மிடற் றளிகள்<br/>
கின்ன ரம்பயில் கட்ம்பமா வனத்தினின் கீழ்சார்த்<br/>
தென்னர் சேகர னெனுங்குல சேகர னுலக<br/>
மன்னர் சேகர னரசுசெய் திருப்பது மண்வூர்    </td></td></tr>
<tr><td valign="top">474<td width="650">
குலவு மப்பெரும் பதியிளங் கோக்களில் ஒருவன்<br/>
நிலவு மாநிதி போலருச் சனைமுத னியதி<br/>
பலவு மாஞ்சிவ தருமமுந் தேடுவான் பரன்பாற்<br/>
றலைமை சான்றமெய் யன்பினான் தனஞ்சயன் என்பான்    </td></td></tr>
<tr><td valign="top">475<td width="650">
செல்வ மாநக ரிருந்துமேற் றிசைப்புலஞ் சென்று<br/>
மல்லல் வாணிகஞ் செய்துதன் வளம்பதி மீள்வான்<br/>
தொல்லை யேழ்பவக் கடற்கரை தோற்றுவித் தடியார்<br/>
அல்ல றீர்ப்பவன் கடம்பமா வனம்புகும் அளவில்    </td></td></tr>
<tr><td valign="top">476<td width="650">
இரவி கண்மறைந் தேழ்பரி யிரத முந் தானும்<br/>
உரவு நீர்க்கருங் கடலில் வீழ்ந் தொளித்தன னாக<br/>
இரவு நீண்மயங் கிருள்வயிற் றமியனாய் மெலியும்<br/>
அரவு நீர்ச்சடை யண்ணலுக் கன்பினோ னாங்கண்    </td></td></tr>
<tr><td valign="top">477<td width="650">
வாங்கு நான்மருப் பேந்திய மதமலை யெருத்தந்<br/>
தாங்கி யாயிரங் கரங்களாற் றடவியெண்டி சையுந்<br/>
தூங்கு காரிரு டுரத்துசெஞ் சுடரெனச் சூழ்போய்<br/>
வீங்கு காரிரு ளதுக்கிய விமானனேர் கண்டான்    </td></td></tr>
<tr><td valign="top">478<td width="650">
அடுத்த ணைந்தனன் அவிர்சுடர் விமானமீ தமர்ந்த<br/>
கடுத்த தும்பிய கண்டனைக் கண்டுதாழ்ந் துவகை<br/>
மடுத்த நெஞ்சினா னங்ஙனம் வைகிருள் கழிப்பான்<br/>
எடுத்த சிந்தையி னிடுந்தன னிருக்குமவ் விருள்வாய்    </td></td></tr>
<tr><td valign="top">479<td width="650">
சோம வாரமன் றாதலாற் சுரர்களங் கெய்தி<br/>
வாம மேகலை மலைமக டலைமகன் மலர்ந்த<br/>
காமர் சேவடி பணிந்தவன் கங்குல்போற் கருதி<br/>
யாம நான்கினு மருச்சனை யின்புறப் புரிவா    </td></td></tr>
<tr><td valign="top">480<td width="650">
அண்டர் வந்தது மருச்சனை புரிவது மனைத்துந்<br/>
தொண்டர் அன்பினுக் கெளியவன் சுரர்தொழக் கறுத்த<br/>
கண்ட னின்னருட் கண்ணினாற் கண்டன னுதலிற்<br/>
புண்ட ரம்பயி லன்புடைப் புண்ணிய வணிகன்    </td></td></tr>
<tr><td valign="top">481<td width="650">
நான மென்பனி நறும்புன னாயகன் பூசைக்<br/>
கான நல்விரை வருக்கமும் அமரர்கைக் கொடுத்து<br/>
ஞான வெண்மதிச் சடையவன் கோயிலின் ஞாங்கர்த் <br/>
தான மர்ந்தருச் சனைசெய்வான் றங்கணா யகனை    </td></td></tr>
<tr><td valign="top">482<td width="650">
வள்ள றன்னைமெய் யன்பினால் அருச்சனைசெய் வானோர்<br/>
உள்ள வல்வினை யீட்டமுங் கங்குலு மொதுங்கக்<br/>
கள்ள மில்லவன் யாரையுங் கண்டிலன் கண்டான்<br/>
தள்ள ருஞ்சுடர் விமானமேற் றனித்துறை தனியை    </td></td></tr>
<tr><td valign="top">483<td width="650">
ஆழ்ந்த சிந்தையன் அதிசய மடைந்துசே வடிக்கீழ்த்<br/>
தாழ்ந்தெ ழுந்திரு கைகளுந் தலைமிசைக் கூப்பிச்<br/>
சூழ்ந்து தன்பதிக் கேகுவா னொருதலை துணிந்து<br/>
வாழ்ந்த வன்பினான் விடைகொடு வழிக்கொடு வந்தான்    </td></td></tr>
<tr><td valign="top">484<td width="650">
முக்க டம்படு களிற்றினான் முகிறவழ் கோயில்<br/>
புக்க டங்கலர் சிங்கமன் னானெதிர் புகல்வான்<br/>
திக்க டங்கலுங் கடந்தவெந் திகிரியாய் நெருநல்<br/>
அக்க டம்பமா வனத்திலோர் அதிசயங் கண்டேன்    </td></td></tr>
<tr><td valign="top">485<td width="650">
வல்லை வாணிகஞ் செய்துநான் வருவழி மேலைக்<br/>
கல்ல டைந்தது வெங்கதிர் கங்குலும் பிறப்பும்<br/>
எல்லை காணிய கணடனன் இரவிமண் டலம்போல் <br/>
அல்ல டுஞ்சுடர் விமானமு மதிற்சிவக் குறியும்    </td></td></tr>
<tr><td valign="top">486<td width="650">
மாவ லம்புதார் மணிமுடிக் கடவுளர் வந்தத்<br/>
தேவ தேவனை யிரவெலாம் அருச்சனை செய்து<br/>
போவ தாயினார் யானுமப் பொன்னெடுங் கோயின்<br/>
மேவு மீசனை விடைகொடு மீண்டன னென்றான்    </td></td></tr>
<tr><td valign="top">487<td width="650">
மூளு மன்பினான் மொழிந்திட முக்கணெம் பெருமான்<br/>
றாளு மஞ்சலி கரங்களுந் தலையில்வைத் துள்ளம்<br/>
நீளு மன்புறமற் புதமுமே நிரம்பநீர் ஞாலம்<br/>
ஆளு மன்னவன் இருந்தனன் போயினா னருக்கன்    </td></td></tr>
<tr><td valign="top">488<td width="650">
ஈட்டு வார்வினை யொத்தபோ திருண்மலங் கருக<br/>
வாட்டு வார்அவர் சென்னிமேன் மலரடிக் கமலஞ்<br/>
சூட்டு வார்மறை கடந்ததந் தொல்லுரு விளங்கக்<br/>
காட்டு வாரொரு சித்தராய்த் தோன்றினார் கனவில்    </td></td></tr>
<tr><td valign="top">489<td width="650">
வடிகொள் வேலினாய் கடம்பா வனத்தினைத் திருந்தக்<br/>
கடிகொள் காடகழ்ந் தணிநகர் காண்கென வுணர்த்தி<br/>
அடிகள் ஏகினார் கவுரிய ராண்டகை கங்குல்<br/>
விடியும் வேலைகண் விழித்தனன் பரிதியும் விழித்தான்    </td></td></tr>
<tr><td valign="top">490<td width="650">
கனவிற் றீர்ந்தவ னியதியின் கடன்முடித் தமைச்சர்<br/>
சினவிற் றீர்ந்தமா தவர்க்குந்தன் கனாத்திறஞ் செப்பி<br/>
நனவிற் கேட்டதுங் கனவிற் கண்டது நயப்ப<br/>
வினவித் தேர்ந்துகொண் டெழுந்தனன் மேற்றிசைச் செல்வான்    </td></td></tr>
<tr><td valign="top">491<td width="650">
அமைச்ச ரோடுமந் நீபமா வனம்புகுந் தம்பொன்<br/>
சமைச்ச விழ்ந்தபொற் றாமரைத் தடம்படிந் தொளிவிட்<br/>
டிமைச்ச லர்ந்தபொன் விமானமீ தினிதுவீற் றிருந்தோர்<br/>
தமைச்ச ரண்பணிந்து அஞ்சலி தலையின்மேன் முகிழ்த்தான்    </td></td></tr>
<tr><td valign="top">492<td width="650">
அன்பு பின்றள்ள முன்புவந் தருட்கணீர்த் தேக<br/>
என்பு நெக்கிட வேகிவீழ்ந் திணையடிக் கமலம்<br/>
பொன்பு னைந்ததார் மௌலியிற் புனைந்தெழுந்து இறைவன்<br/>
முன்பு நின்றுசொற் பதங்களாற் றோத்திர மொழிவான்    </td></td></tr>
<tr><td valign="top">493<td width="650">
சரண மங்கையோர் மங்குறை சங்கர சரணஞ்<br/>
சரண மங்கல மாகிய தனிமுதல் சரணஞ்<br/>
சரண மந்திர வடிவமாஞ் சதாசிவ சரணஞ்<br/>
சரண மும்பர்க ணாயக பசுபதி சரணம்    </td></td></tr>
<tr><td valign="top">494<td width="650">
ஆழி ஞாலமே லாசையும் அமரர்வான் பதமேல்<br/>
வீழு மாசையும் வெறுத்தவர்க் கன்றிமண் ணாண்டு<br/>
பீழை மூழ்கிவா னரகொடு பிணிபடச் சுழலும்<br/>
ஏழை யேங்களுக் காவதோ வெந்தைநின் கருணை    </td></td></tr>
<tr><td valign="top">495<td width="650">
சூள தாமறைச் சென்னியும் தொடத்தொட நீண்ட<br/>
நீள னீயுனக் கன்பில மாயினு நீயே<br/>
மூள வன்புதந் தெங்குடி முழுவதும் பணிகொண்<br/>
டாள வேகொலிக் கானகத் தமர்ந்தனை யென்னா    </td></td></tr>
<tr><td valign="top">496<td width="650">
சுரந்த வன்பிரு கண்வழிச் சொரிவபோற் சொரிந்து<br/>
பரந்த வாறொடு சிவானந்தப் பரவையுட் படிந்து<br/>
வரந்த வாதமெய் யன்பினால் வலங்கொடு புறம்போந்<br/>
தரந்தை தீர்ந்தவன் ஒருசிறை யமைச்சரோ டிருந்தான்    </td></td></tr>
<tr><td valign="top">497<td width="650">
ஆய வேலையின் மன்னவ னாணையால் அமைச்சர்<br/>
மேய வேவலர் துறைதுறை மேவினர் விடுப்பப்<br/>
பாய வேலையி னார்த்தனர் வழிக்கொடு படர்ந்தார்<br/>
சேய காடெறிந் தணிநகர் செய்தொழின் மாக்கள்    </td></td></tr>
<tr><td valign="top">498<td width="650">
வட்ட வாய்மதிப் பிளவின்வெள் வாய்க்கூரிய நவியம்<br/>
டூட்ட தோளினர் யாப்புடைக் கச்சினர் இரும்பின்<br/>
விட்ட காரொளி மெய்யினர் விசிகொள்வார் வன்றோல்<br/>
தொட்ட காலினர் வனமெறி தொழிலின ரானார்    </td></td></tr>
<tr><td valign="top">499<td width="650">
மறியு மோதைவண் டரற்றிட மரந்தலை பனிப்ப<br/>
எறிய மோதையு மெறிபவ ரோதையும் இரங்கி<br/>
முறிய மோதையு முரிந்துவீ ழோதையு முகில்வாய்ச்<br/>
செறியு மோதையிங் கீழ்ப்பட மேற்படச் செறியும்    </td></td></tr>
<tr><td valign="top">500<td width="650">
ஒளிறு தாதொடு போதுசெந் தேனுக வொலித்து<br/>
வெளிறில் வன்மரஞ் சினையிற் வீழ்வசெங் களத்துப்<br/>
பிளிறு வாயவாய் நிணத்தொரு குருதிநீர் பெருகக்<br/>
களிறு கோடிற மாய்ந்துவீழ் காட்சிய வனைய    </td></td></tr>
<tr><td valign="top">501<td width="650">
பூவ டைந்தவண் டினமயற் புறவொடும் பழனக்<br/>
காவ டைந்தன பறவைவான் கற்பக மடைந்த<br/>
கோவ டைந்திட வொதுங்குறுங் குறும்புபோற் செறிந்து<br/>
மாவ டைந்தன மாடுள வரைகளுங் காடும்    </td></td></tr>
<tr><td valign="top">502<td width="650">
இருணி ரம்பியவனவெலா மெறிந்துமெய் யுணர்ந்தோர்<br/>
தெருணி றைந்தசிந் தையின்வெளி செய்துபல் லுயிர்க்கும்<br/>
அருணி றைந்துபற் றறுத்தர னடிநிழ லடைந்த<br/>
கருணை யன்பர்தம பிறப்பென வேரொடுங் களைந்தார்    </td></td></tr>
<tr><td valign="top">503<td width="650">
களைந்து நீணிலந் திருத்திச்செந் நெறிபடக் கண்டு<br/>
வளைந்து நன்னக ரெடுப்பதெவ் வாறெனத் தேறல்<br/>
விளைந்து தாதுகு தார்முடி வேந்தன்மந் திரரோ<br/>
டளைந்த ளாவிய சிந்தையோ டிருந்தன னங்கண்    </td></td></tr>
<tr><td valign="top">504<td width="650">
மெய்ய ரன்புதோய் சேவடி வியனிலந் தீண்டப்<br/>
பொய்ய கன்றவெண் ணீறணி மேனியர் பூதிப்<br/>
பையர் நள்ளிருட் கனவில்வந் தருளிய படியே<br/>
ஐயர் வல்லைவந் தருளினா ரரசுளங் களிப்ப    </td></td></tr>
<tr><td valign="top">505<td width="650">
கனவி லும்பெருங் கடவுளர் காண்பதற் கரியார்<br/>
நனவி லும்வெளி வந்தவர் தமையெதிர் நண்ணி<br/>
நினைவி னின்றதா ளிறைஞ்சிநேர் நின்றுநல் வரவு<br/>
வினவி யாதனங் கொடுத்தனன் மெய்யுணர் வேந்தன்    </td></td></tr>
<tr><td valign="top">506<td width="650">
தென்ன ரன்பினில் அகப்படு சித்தர்தா முன்னர்ச்<br/>
சொன்ன வாதிநூல் வழிவரு சார்புநூற் றொடர்பால்<br/>
நன்ன ராலய மண்டபங் கோபுர நகரம்<br/>
இன்ன வாறுசெய் யெனவகுத் திம்மென மறைந்தார்    </td></td></tr>
<tr><td valign="top">507<td width="650">
மறைந்தெ வற்றினு நிறைந்தவர் மலரடிக் கன்பு<br/>
நிறைந்த நெஞ்சுடைப் பஞ்சவ னிலத்துமேம் பட்டுச்<br/>
சிறந்த சிற்பநூற் புலவராற் சிவபரஞ் சுடர்வந்<br/>
தறைந்து வைத்தவா றாலய மணிநகர் காண்பான்    </td></td></tr>
<tr><td valign="top">508<td width="650">
மறைபயில் மதும மண்டப மருத்த மண்டப மழை நுழை வளைவாய்ப்<br/>
பிறைபயில் சிகைமா மண்டப மறுகாற் பீடிகை திசையெலாம் பிளக்கும்<br/>
பறைபயி னிருத்த மண்டபம் விழாக்கொள் பன்மணி மண்டபம் வேள்வித்<br/>
துறைபயில் சாலை திருமடைப் பள்ளி சூழுறை தேவர்தங் கோயில்    </td></td></tr>
<tr><td valign="top">509<td width="650">
வலவயி னிமய வல்லி பொற் கோயின் மாளிகை யடுக்கிய மதில்வான்<br/>
நிலவிய கொடிய நெடிய சூளிகைவா னிலாவிரி தவளமா ளிகைமீன்<br/>
குலவிய குடுமிக் குன்றிவர் செம்பொற் போபுரங் கொண்டல்கண் படுக்குஞ்<br/>
சுலவெயில் அகழிக் கிடங்குகம் மியநூற் றொல்வரம் பெல்லைகண் டமைத்தான்    </td></td></tr>
<tr><td valign="top">510<td width="650">
சித்திர நிரைத்த பீடிகை மறுகு தெற்றிகள் வாணிலாத் தெளிக்கும்<br/>
நிலத்தில நிரைத்த விழாவரு வீதி நிழன்மணிச் சாளர வொழுக்கப்<br/>
பித்திகை மாடப் பெருந்தெருக் கவலை பீடுசால் சதுக்கநற் பொதியில்<br/>
பத்தியிற் குயின்ற மன்றுசெய் குன்று பருமணி மேடையா டரங்கு    </td></td></tr>
<tr><td valign="top">511<td width="650">
அருந்தவர் இருக்கை யந்தண ருறையு ளரசரா வணங்குல வணிகப்<br/>
பெருந்தெரு நல்வே ளாளர்பே ரறஞ்சால் பெருங்குடி யேனைய கரிதேர்<br/>
திருந்திய பரிமா நிலைக்களங் கழகந் தீஞ்சுவை யாறுநான் குண்டி<br/>
இரந்தவர்க் கருத்து நல்லறச் சாலை யினையன பிறவுநன் கமைத்தான்    </td></td></tr>
<tr><td valign="top">512<td width="650">
துணிகயங் கீழ்நீர்க் கூவல்பூ வோடை தொடுகுளம் பொய்கைநந் தவனந்<br/>
திணிமலர்ச் சோலை துடவையூ யானந் திருநகர்க் கணிபெறச் செய்து<br/>
மணிமலர்த் தாரோன் மாளிகை தனக்கம் மாநகர் வடகுண பாற்கண்<br/>
டணிநகர் சாந்தி செய்வது குறித்தா னண்ணலார் அறிந்திது செய்வார்    </td></td></tr>
<tr><td valign="top">513<td width="650">
பொன்மய மான சடைமதிக் கலையின் புத்தமு துகுத்தனர் அதுபோய்ச்<br/>
சின்மய மான தம்மடி யடைந்தார்ச் சிவமய மாக்கிய செயல்போற்<br/>
றன்மய மாக்கி யந்நகர் முழுதுஞ் சாந்திசெய் ததுவது மதுர<br/>
நன்மய மான தன்மையான் மதுரா நகரென வுரைத்தனர் நாமம்    </td></td></tr>
<tr><td valign="top">514<td width="650">
கீட்டிசைக் கரிய சாத்தனுந் தென்சார் கீற்றுவெண் பிறை நுதற் களிற்றுக்<br/>
கோட்டிளங் களபக் கொங்கையன் னையருங் குடவயின் மதுமடை யுடைக்குந்<br/>
தோட்டிளந் தண்ணந் துழாயணி மௌலித் தோன்றலும் வடவயிற் றோடு<br/>
நீட்டிரும் போந்தி னிமிர்குழ லெண்டோ ணீலியுங் காவலா நிறுவி    </td></td></tr>
<tr><td valign="top">515<td width="650">
கைவரை யெருத்திற் கனவரை கிடந்த காட்சியிற் பொலிந்தொளிர் கோயின்<br/>
மைவரை மிடற்று மதுரைநா யகரை மரபுளி யருச்சனை புரிவான்<br/>
பொய்வரை மறையா கமநெறி யொழுகும் புண்ணிய முனிவரை யாதி<br/>
சைவரைக் காசிப் பதியினிற் கொணர்ந்து தலத்தினிற் றாபனஞ் செய்தான்    </td></td></tr>
<tr><td valign="top">516<td width="650">
உத்தம குலத்து நாற்பெருங் குடியு முயர்ந்தவும் இழிந்தவுமயங்க<br/>
வைத்தவு மான புறக்குடி மூன்று மறைவழுக் காமநு வகுத்த<br/>
தத்தம நெறிநின் றொழுகவை திகழுஞ் சைவமுந் தருமமும் தழைப்பப்<br/>
பைத்தெழு திரைநீர் ஞாலமேற் றிலகம் பதித்தென நகர்வளம் படுத்தான்    </td></td></tr>
<tr><td valign="top">517<td width="650">
அன்றுதொட் டசர னந்நகர் எய்தி யணிகெழு மங்கல மியம்ப<br/>
என்று தொட் டிமைக்கு மனையின்மங் கலநா ளெய்தினா னிருந்துமுப் புரமுங்<br/>
குன்று தொட் டெய்தான் கோயின்மூன் றுறுப்புங் குறைவில்பூ சனைவழா தோங்கக்<br/>
கன்றுதொட் டெறிந்து கனியுருத் தான்போற் கலிதுரந் தரசுசெய் நாளில்    </td></td></tr>
<tr><td valign="top">518<td width="650">
பவநெறி கடக்கும் பார்த்திவன் கிரணம் பரப்பிளம் பரிதிபோன் மலயத்<br/>
துவசனைப் பயந்து மைந்தன்மேன் ஞாலஞ் சுமத்திநாள் பலகழித் தொருநாள்<br/>
நவவடி விறந்தோன் ஆலயத் தெய்தி நாதனைப் பணிந்துமூ வலஞ்செய்<br/>
துவமையி லின்ப வருணிழ லெய்தி யொன்றியொன் றாநிலை நின்றான்    </td></td></tr>
</table> <br/>
திருநகரம் கண்ட படலம் சுபம்<br/>
------------------<br/>
<br/>
<hr noshade="" width="50%"/>
<center><h3> 4. தடாதகைப் பிராட்டியார் திருவவதாரப் படலம்  (519 -599)</h3> </center>
<table border="0"><tr><td valign="top">519 <td width="650">
கன்னியொரு பங்கினர் கடம்பவன மெல்லாம்<br/>
நன்னகர மானது நவின்றுமுல கீன்ற<br/>
அன்னைமக ளாகிமல யத்துவச னாகுந் <br/>
தென்னனிடை வந்துமுறை செய்ததுரை செய்வாம்    </td></td></tr>
<tr><td valign="top">520<td width="650">
மனுவறம் உவந்துதன் வழிச்செல நடத்தும்<br/>
புனிதன்மல யத்துவசன் வென்றிபுனை பூணான்<br/>
கனியமுத மன்னகரு ணைக்குறையுங் காட்சிக்<br/>
கினியன்வட சொற்கட றமிழ்க்கட லிகந்தோன்    </td></td></tr>
<tr><td valign="top">521<td width="650">
வேனில் விறல் வேள்வடிவன் வேட்கைவிளை பூமி<br/>
ஆனமாட வார்கள்பதி னாயிரவர் உள்ளான்<br/>
வானொழுகு பானுவழி வந்தொழுகு சூர<br/>
சேனன்மகள் காஞ்சனையை மன்றல்வினை செய்தான்    </td></td></tr>
<tr><td valign="top">522<td width="650">
கண்ணுதலை முப்பொழுதும் வந்துபணி கற்றோன்<br/>
எண்ணில்பல நாண்மகவி லாவறுமை யெய்துப்<br/>
பண்ணரிய தானதரு மம்பலவும் ஆற்றிப் <br/>
புண்ணிய நிரம்புபரி வேள்விபுரி குற்றான்    </td></td></tr>
<tr><td valign="top">523<td width="650">
ஈறின்மறை கூறுமுறை யெண்ணியொரு தொண்ணூற்<br/>
றாறினொடு மூன்றுமக மாற்றவம ரேசன்<br/>
நாறுமக மும்புரியி னென்பதநொ டிப்பின்<br/>
மாறுமென மற்றதனை மாற்றியிது சாற்றும்    </td></td></tr>
<tr><td valign="top">524<td width="650">
நன்பொருள் விரும்பினை யதற்கிசைய ஞாலம்<br/>
இன்புறு மகப்பெறு மகத்தினை யியற்றின்<br/>
அன்புறு மகப்பெறுதி யென்றமரர் நாடன்<br/>
தன்புலம் அடைந்திடலு நிம்பநகு தாரான்    </td></td></tr>
<tr><td valign="top">525<td width="650">
மிக்கமக வேள்விசெய் விரும்புடைய னாகி<br/>
அக்கண மதற்குரிய யாவையும் அமைத்துத்<br/>
தக்கநிய மத்துரிய தேவியோடு சாலை<br/>
புக்கன னிருந்துமக வேள்விபுரி கிற்பான்    </td></td></tr>
<tr><td valign="top">526<td width="650">
ஆசறம றைப்புலவர் ஆசிரியர் காட்டும்<br/>
மாசறுச டங்கின்வழி மந்திரமு தாத்த<br/>
ஓசையநு தாத்தசொரி தந்தழுவ வோதி<br/>
வாசவ னிருக்கையி லிருந் தெரி வளர்ப்பான்    </td></td></tr>
<tr><td valign="top">527<td width="650">
விசும்புநில னுந்திசையும் வேள்வியடுசாலைப்<br/>
பசும்புகை படர்ந்தொரு படாமென மறைப்பத் <br/>
தசும்புபடு நெய்பொரி சமித்தனோடு வானோர்க்<br/>
கசும்புபடு மின்னமுதின் ஆகுதி மடுத்தான்    </td></td></tr>
<tr><td valign="top">528<td width="650">
ஐம்முக னநாதிபர மாத்தனுரை யாற்றால்<br/>
நெய்முக நிறைத்தழ னிமிர்ந்து வரு மெல்லை<br/>
பைம்முக வராவணி பரஞ்சுடர் தனிப்ப<br/>
மைம்முக நெடுங்கணிம வான்மனைவி நாண    </td></td></tr>
<tr><td valign="top">529<td width="650">
வள்ளன்மல யத்துவச மீனவன் வலத்தோள்<br/>
துள்ளமனை காஞ்சனை சுருங்கிய மருங்குல்<br/>
தள்ளவெழு கொங்கைக டதும்பநிமிர் தீம்பால்<br/>
வெள்ளமொழி கக்கரிய வேற்கணிட னாட    </td></td></tr>
<tr><td valign="top">530<td width="650">
இவ்வுலக மன்றியுல கேழுமகிழ் வெய்தச்<br/>
சைவமுத லாயின தவத்துறை நிவப்ப<br/>
ஔவிய மறங்கெட வறங்குது கலிப்பத்<br/>
தெய்வமறை துந்துபி திசைப்புலன் இசைப்ப    </td></td></tr>
<tr><td valign="top">531<td width="650">
மைம்மலர் நெடுங்கணர மங்கையர் நடிப்ப<br/>
மெய்ம்மன மொழிச்செயலின் வேறுபடல் இன்றி<br/>
அம்மதுரை மாநகரு ளாரக மகிழ்ச்சி<br/>
தம்மையறி யாதன தலைத்தலை சிறப்ப    </td></td></tr>
<tr><td valign="top">532<td width="650">
மார்ந்தர்பயின் மூவறுசொன் மாநில வரைப்பிற்<br/>
றீந்தமிழ் வழங்குதிரு நாடது சிறப்ப<br/>
ஆய்ந்ததமிழ் நாடர சளித்துமுறை செய்யும்<br/>
வேந்தர்களின் மீனவர் விழுத்தகைமை யெய்த    </td></td></tr>
<tr><td valign="top">533<td width="650">
நொய்தழ லெரிக்கடவு ணோற்றபயன் எய்தக்<br/>
கொய்தளி ரெனத்தழல் கொழுந்துபடு குண்டத்<br/>
தைதவ ழிதழ்க்கமல மப்பொழு தலர்ந்தோர்<br/>
மொய்தளிர் விரைக்கொடி முளைத்தெழுவ தென்ன    </td></td></tr>
<tr><td valign="top">534<td width="650">
விட்டிலகு சூழியம் விழுங்குசிறு கொண்டை<br/>
வட்டமதி வாய்க்குறு முயற்கறையை மானக்<br/>
கட்டியதி னாற்றிய கதிர்த்தரள மாலை<br/>
சுட்டியதில் விட்டொழுகு சூழ்கிரண மொப்ப    </td></td></tr>
<tr><td valign="top">535<td width="650">
தீங்குதலை யின்னமுத மார்பின்வழி சிந்தி<br/>
யாங்கிள நிலாவொழுகு மாரவட மின்ன<br/>
வீங்குடல் இளம்பரிதி வெஞ்சுடர் விழுங்கி<br/>
வாங்குகடல் வித்துரும மாலையொளி கால    </td></td></tr>
<tr><td valign="top">536<td width="650">
சிற்றிடை வளைந்தசிறு மென்றுகில் புறஞ்சூழ் <br/>
பொற்றிரு மணிச்சிறிய மேகலை புலம்ப<br/>
விற்றிரு மணிக்குழை விழுங்கிய குதம்பை<br/>
சுற்றிருள் கடிந்துசிறு தோள்வருடி யாட    </td></td></tr>
<tr><td valign="top">537<td width="650">
தெள்ளமுத மென்மழலை சிந்திவிள மூரல்<br/>
முள்ளெயி றரும்பமுலை மூன்றுடைய தோர்பெண்<br/>
பிள்ளையென மூவொரு பிராயமொடு நின்றாள்<br/>
எள்ளரிய பல்லுயிரும் எவ்வுலகு மீன்றாள்    </td></td></tr>
<tr><td valign="top">538<td width="650">
குறுந்தளிர்மெல் லடிக்கிடந்த சிறுமணிநூ புரஞ்சதங்கை குழறி யேங்க<br/>
நறுந்தளிர்போல் அசைந்துதளர் நடையொதுங்கி மழலையிள நகையுந் தோன்றப்<br/>
பிறந்தபெரும் பயன்பெறுபொன் மாலைமடி யிருந்தொருபெண் பிள்ளை யானாள்<br/>
அறந்தழுவு நெறிநின்றோர்க் கிகம்போகம் வீடளிக்கு மம்மை யம்மா    </td></td></tr>
<tr><td valign="top">539<td width="650">
செய்யவாய் வெளிறாது துணைமுலைக்கண் கருகாது சேல்போல் நீண்ட<br/>
மையவாய் மதர்த்தகருங் கண்பசவா தையிரண்டு மதியந் தாங்கா<br/>
தையவா லிலைவருந்தப் பெறாதுபெறு மகவையெடுத் தணைத்தாள் மோந்தாள்<br/>
துய்யவாய் முத்தங்கொண் டின்புற்றாள் முன்பெற்ற தோகை யன்னாள்    </td></td></tr>
<tr><td valign="top">540<td width="650">
பரையாதி விருப்பறிவு தொழிலாகி யுலகமெலாம் படைத்துக் காத்து<br/>
வரையாது துடைத்துமறைத் தருளியவை நின்றுந்தன் வடிவு வேறாய்<br/>
உரையாதி மறைகடந்த வொருமுதல்வி திருமகளா யுதித்தற் கிந்தத் <br/>
தரையாளு மன்னவன்செய் தவமிதுவோ அதற்குரிய தவந்தான் மன்னோ    </td></td></tr>
<tr><td valign="top">541<td width="650">
கள்ளமா நெறியொழுகும் பொறிகடந்து கரண மெலாங் கடந்தா னந்த<br/>
வெள்ளமாம் பரஞான வடிவுடையாள் தன்னன்பின் வெளிவந் தின்றோர்<br/>
பிள்ளையாய் அவதரித்த கருணையுந்தன் மணாட்டிதவப் பேறுந் தேறான்<br/>
பள்ளமா கடற்றானைப் பஞ்சவர்கோ னெஞ்சகத்துவப் பரிவு கூர்ந்தான்    </td></td></tr>
<tr><td valign="top">542<td width="650">
மகவின்றிப் பலபகல்யான் வருந்தியருந் தவம்புரிந்தேன் மைந்தற் பேறு <br/>
தகவிந்த மகஞ்செய்தேன் அதுவுமொரு பெண்மகவைத் தந்த தந்தோ<br/>
முகவிந்து நிலவொழுக வருபெண்ணு முலைமூன்றாய் முகிழ்த்து மாற்றார்<br/>
நகவந்த தென்னேயோ என்றுவகை யிலனாகி நலியு மெல்லை    </td></td></tr>
<tr><td valign="top">543<td width="650">
மன்னவநின் றிருமகட்கு மைந்தர் சடங்கனைத்தும் வழாது வேதஞ்<br/>
சொன்னமுறை செய்துபெயர் தடாதகையென் றிட்டுமுடி சூட்டு வாயிப்<br/>
பொன்னையா டனக்கிறைவன் வரும்பொழுதோர் முலைமறையும் புந்தி மாழ்கேல்<br/>
என்னவரன் அருளாலோர் திருவாக்கு விசும்பிடைநின் றெழுந்த தன்றே    </td></td></tr>
<tr><td valign="top">544<td width="650">
அவ்வாக்குச் செவிநிரம்ப வன்புவகை யகநிரம்ப வகல மெல்லாம்<br/>
மெய்வாக்கு மனமொன்ற விழிவாக்கும் புனனிரம்ப விமலற் போற்றி<br/>
நெய்வாக்கு மகநிரப்பி யெழுந்துமனை யொடுஞ்சாலை நீத்தி ரண்டு<br/>
கைவாக்கு மியங்கலிப்பக கடிமாட மனைபுகுந்தான் சுழற்கால் வேந்தன்    </td></td></tr>
<tr><td valign="top">545<td width="650">
முரசதிர்ப்ப மங்கலங்கொண் டெதிர்வருவார் முகத்துவகை முறுவல் பூப்ப<br/>
அரசிருக்கு மண்டபம்புக் கினிதமர்ந்து கனகமழை யான்ற கேள்வி<br/>
விரசிருக்கு மறையவர்கைப் பெய்தெவர்க்கு மம்முறையால் வெறுப்ப நல்கிப் <br/>
பரசிருக்குங் கரதலத்தெம் பரன்கோயி னனிசிறப்புப் பல்க நல்கா    </td></td></tr>
<tr><td valign="top">546<td width="650">
சிறைவிடுமின் சிறைக்களமுஞ் சீத்திடுமின் ஏழாண்டு தேயத் தீட்டும்<br/>
இறைவிடுமி னயல்வேந்தர் திறைவிடுமி னிறைநிதிய மீட்டு மாயத் <br/>
துறைவிடுமி னறப்புறமு மாலயமும் பெருக்குமெனத் தொழாரைக் காய்ந்த<br/>
கறைவிடுமின் னயில்வேலான் வள்ளுவனைக் கூய்முரசங் கறங்கச் சாற்றி    </td></td></tr>
<tr><td valign="top">547<td width="650">
கல்யாண மணிமௌலி வேந்தரையுங் கால்யாப்புக் கழல நீத்துக் <br/>
கொல்யானை பரிநெடுந்தேர் அரசுரிமை தொன்முறையாற் கொடுத்துப் போக்கிப்<br/>
பல்லாருங் கொளகவெனப் பண்டாரந் தலைசிறந்து பசும்பொன் னாடை <br/>
வில்லாரு மணிக்கொடும்பூண் வெறுக்கைமுத லெனைப்பலவும் வெறுக்க வீசி    </td></td></tr>
<tr><td valign="top">548<td width="650">
தூமரபின் வருபெருமங் கலகவிகட் கிருநிதியந் துகில்பூண் பாய்மா<br/>
காமர்கரி பரித்தடந்தேர் முதலாய பலபொருளுங் களிப்ப நல்கிக்<br/>
கோமறுகு களிதூங்கச் சுண்ணமொடு மெண்ணெய்விழாக் குளிப்ப நல்கி<br/>
மாமதுரா நகரன்றி மற்றுமுள நகரெங்கு மகிழ்ச்சி தூங்க    </td></td></tr>
<tr><td valign="top">549<td width="650">
இவ்வண்ண நகர்களிப்ப விறைமகனுங் விறைமகனுங் <br/>
              களிப்பெய்தி இறைவர் சொன்ன<br/>
அவ்வண்ணஞ் சாதமுதல் வினை நிரப்பித் தடாதகையென்று <br/>
    அழைத்துத் தேவி<br/>
மெய்வண்ண மறையுணரா விறைவிதனை <br/>
            மேனைபோல் மேனா ணோற்ற<br/>
கைவண்ணத் தளிர்தீண்டி வளர்ப்பவிம <br/>
           வான்போலக் களிக்கு நாளில்    </td></td></tr>
<tr><td valign="top">550<td width="650">
திருந்தாத விளங்குதலை யாயமோடு புறம்போந்து சிறார்க்குச் சிற்றில் <br/>
விருந்தாக மணற்சிறுசோ றட்டும்வரை யுரங்கிழித்த வேளும் வாய்வைத்<br/>
தருந்தாத விளமுலைவாய் வைத்தருத்தப் பாலைவதனக் களித்தும் போதில்<br/>
வருந்தாதை யண்டமெலாஞ் சிற்றிலிழைப் பாளாய்க்கு மகிழ்ச்சி செய்தான்    </td></td></tr>
<tr><td valign="top">551<td width="650">
தீட்டுவாள் இரணடனைய கண்களிப்பத் தோழியர்க்குத் தெரிய வாடிக் <br/>
காட்டுவா ளெனக்கழங்கு பந்துபயின் றம்மனையுங் கற்றுப் பாசம்<br/>
வீட்டுவாண் மேலொடுகீழ் தள்ளவெமை வினைக்கயிறு வீக்கி யூசல்<br/>
ஆட்டுவாள் காட்டுதல்போல் லாடினா ணித்திலத்தாம் பசைத்த வூசல்    </td></td></tr>
<tr><td valign="top">552<td width="650">
இம்முறையாற் றாயர்க்குந் தோழியர்க்கு மகத்துவகை யீந்தாள் ஆகி<br/>
அம்முறையாற் றாதைக்கு மகத்துவகை யீவாளா யாத்த வாய்மைச் <br/>
செம்முறையா ரண்முதனா லீரெட்டுக் கலைமுழுதுந் தெளிந்தா ளந்த<br/>
மெய்ம்மறையார் கலையனைத்தும் மேகலையா மருங்கசைத்த விமலை யம்மா    </td></td></tr>
<tr><td valign="top">553<td width="650">
சொல்வாய்மைக் கலைத்தெளிவு முழுமதியைப் பிளந்திருபாற் சொருகி யன்ன<br/>
பல்வாய்மைக் கடகரிதேர் பரியுகைக்குந் திறனுமழற் பகழி தூர்க்கும்<br/>
வில்வாள்வச் சிரமுதற்பல் படைத்தொழிலுங் கண்டிளமை விழுங்கு மூப்பிற்<br/>
செல்வாய்மைத் திறலரசன் றிருமகட்கு முடிசூட்டுஞ் செய்கை பூண்டான்    </td></td></tr>
<tr><td valign="top">554<td width="650">
முடிகவிக்கு மங்கலநாள் வரையறுத்துத் திசைதோறு முடங்கல் போக்கி<br/>
கடிகெழுதார் மணிமௌலிக் காவலரை வருவித்துக் காவல் சூழ்ந்த<br/>
கொடியணிமா நகரெங்கும் விழாவெடுப்ப வழகமைத்துக் குன்ற மன்ன<br/>
தொடிகெழுதோட் சுமதிதிரு மணத்தினுக்கு வேண்டுவன சூழ்ந்து செய்தான்    </td></td></tr>
<tr><td valign="top">555<td width="650">
மங்கலதூ ரியமுழங்க மால்யானை யுச்சிமிசை வந்த பூத<br/>
கங்கைமுதல் ஓன்பதுதீர்த் தமுநிரப்பிக் கதிர் விடுபொற் கடம்பூ சித்துப் <br/>
புங்கவரை மந்திரத்தீ வளர்த்தமுத மருத்தியெரி பொன்னாற் செய்த<br/>
சிங்கமணி யாதனத்தை நேசித்துப் பூசித்துத் தெய்வ மேற்றி    </td></td></tr>
<tr><td valign="top">556<td width="650">
திருமுடியை மதயானை மிசைவைத்து நகரைவலஞ் செய்து பூசித் <br/>
தருமணியாற் சுடிகையிழைத் தாடகத்தாற் குயிற்றியதோர் ஐவாய் நாகம்<br/>
பெருமணிநீள் படம்பரப்பி மிசைகவிப்ப வச்சிங்க பீடத் தேற்றிக் <br/>
குருமணிவா ணகைமயிலைக் கும்பத்துப் புண்ணியநீர் குளிர வாட்டி    </td></td></tr>
<tr><td valign="top">557<td width="650">
புங்கவர்மந் தாரமழை பொழியவருந் தவராக்கம் புகலத் தெய்வப் <br/>
பங்கயமென் கொம்பனையா ராடமுனி பன்னியர்பல் லாண்டு பாட<br/>
மங்கலதூ ரியமுழங்க மறை தழங்க மாணிக்க மகுடஞ் சூட்டி<br/>
எங்கருணைப் பெருமாட்டிக் கரசமைச்சர் பணியுந்தன் னிறைமை நல்கா    </td></td></tr>
<tr><td valign="top">558<td width="650">
பாலனைய மதிக்கவிகை மிசைநிழற்ற மதிகிரணம் பரப்பி யன்ன<br/>
கோலமணிக் கவரிபுடை யிரட்டமலர் மழைதேவர் குழாங்க டூற்றக் <br/>
காலையிளங் கதிர்கயிலை யுதித்தெனவெண் கடாயானைக் கழுத்தில் வேப்ப<br/>
மாலைமுடிப் பெண்ணரசை மங்கலதூ ரியமுழங்க வலஞ்செய் வித்தான்    </td></td></tr>
<tr><td valign="top">559<td width="650">
விண்ணாடு மொழிகேட்ட மகிழ்ச்சியுனுந் திருமகடன் விளக்க நோக்கி<br/>
உண்ணாடு பெருங்களிப்புத் தலைசிறப்புச் சிலபகல்சென்றொழிய மேனாட்<br/>
புண்ணாடு வேன்மங்கை குதுகலித்து நடிப்பத்தன் புயமேல் வைத்த<br/>
மண்ணாடு மகட்களித்து வானாடு பெற்றானம் மகவு பெற்றான்    </td></td></tr>
<tr><td valign="top">560<td width="650">
விரதநெறி யடைந்தீற்றுக் கடன்பிறவுந் தாதைக்கு விதியால் ஆற்றி <br/>
அரதனமெல் லணைமேற்கொண் டுலகமெலா மொருகுடைக்கீ ழாள்வா ளானாள்<br/>
சரதமறை யாய்மறையின் பொருளாயப் பொருண் முடிவு தானாய்த் தேனின்<br/>
இரதமெனப் பூவின்மண மெனப்பரம னிடம்பிரியா வெம்பிராட்டி    </td></td></tr>
<tr><td valign="top">561<td width="650">
மண்ணர சிறைஞ்ச ஞால மநுவழி புரந்து மாறன்<br/>
விண்ணர சிருக்கை யெய்தப் பெற்றபின் விடையோன் உள்ளத் <br/>
தெண்ணர சன்ன மென்னத் தென்னவ னீன்ற கன்னிப் <br/>
பெண்ணர சிருந்து நேமி யுருட்டிய பெருமை சொல்வாம்    </td></td></tr>
<tr><td valign="top">562<td width="650">
இன்னிய மியம்பு மாக்க ளெழுப்பவான் இரவி தோன்றக் <br/>
கன்னலைந் தென்னப் பள்ளித் துயிலெழீஇக் கடிநீராடித் <br/>
தன்னிறை மரபுக் கேற்ற நியதிமா தான மன்பு<br/>
துன்னிய கடவுட் பூசைத் தொழின்முத லனைத்து முற்றா    </td></td></tr>
<tr><td valign="top">563<td width="650">
563<br/>
திடம்படு மறிஞ்ர் சூழச் சிவபரன் கோயில் முன்னிக் <br/>
கடம்படி முளைத்த முக்கட் கரும்பினை மறைவண் டார்க்கும்<br/>
விடம்பொதி கண்டத் தேனை விதிமுறை வணங்கி மீண்டு<br/>
குடம்பயில் குடுமிச் செம்பொற் குருமணிக் கோயில் நண்ணி    </td></td></tr>
<tr><td valign="top">564<td width="650">
அரசிறை கொள்ளுஞ் செம்பொன் அத்தாணி யிருக்கை யெய்தி<br/>
நிறைசெற்¢ மடங்க லாறு முடங்கின நிமிர்ந்து தாங்க<br/>
விரைசெறி மலர்மீப் பெய்த வியன்மணித் தவிசின் மேவித்<br/>
திரைசெறி யமுதிற் செய்த பாவை போற் சிறந்து மாதோ    </td></td></tr>
<tr><td valign="top">565<td width="650">
அனிந்திதை யமுதின் சாயற் கமலினி யணங்குங் காதல்<br/>
கனிந்தபார் மகளி ராய்வந் தடைப்பைப்பொற் களாஞ்சி யேந்த<br/>
இனந்திரி பதுமக் கோயில் இருவரு மனைய ராகிப் <br/>
புனைந்தவெண் கவரிக் கற்றை யிருபுடை புரட்டி வீச    </td></td></tr>
<tr><td valign="top">566<td width="650">
566<br/>
செடியுட லெயினச் செல்வன் சென்னிமேற் சுமந்து சாத்துங் <br/>
கடியவிழ் மலரிற் பொன்னிக் காவலன் குடக்கோ னேனை<br/>
முடிகெழு வேந்தர் உள்ளார் முடிமிசை மிலைந்த தாமம்<br/>
அடிமிசைச் சாத்திநங்கை யாணையா றேவல்செய்ய    </td></td></tr>
<tr><td valign="top">567<td width="650">
வையுடை வாள ராகி மார்புறப் பின்னி யார்த்த<br/>
கையின ராகி யன்னை யென்றுதன் கருணை நோக்குஞ் <br/>
செய்யுமென் றிமையார் நோக்கி நோக்குமேற் செங்கை கூப்பி<br/>
உய்குந மெனவாய் பொத்தி யுழையர்தம் பணிகேட்டுய்ய    </td></td></tr>
<tr><td valign="top">568<td width="650">
ஆங்கவன் மராடர் வேந்தன் அவன்கரு நாடர் வேந்தன்<br/>
ஈங்கிவன் விராடா வேந்த னிவன்குரு நாடர் வேந்தன்<br/>
ஊங்குவன் சேரன் சென்னி யுவனெனக் கோலாற் சுட்டிப்<br/>
பாங்கிரு மருங்குங் காட்டக் கஞ்சுகப் படிவ மாக்கள்    </td></td></tr>
<tr><td valign="top">569<td width="650">
செந்தமிழ் வடநூலெல்லை தெரிந்தவர் மறைநூ லாதி<br/>
அந்தமில் எண்ணெண் கேள்வியளந்தவர் சமயமாறும்<br/>
வந்தவர் துறந்தோர் சைவ மாதவர் போத மாண்ட<br/>
சிந்தனை யுணர்வான் மாயை வலிகெடச் செற்ற வீரர்    </td></td></tr>
<tr><td valign="top">570<td width="650">
முன்னிருந் தினிய தேற்று மூத்தவர் எண்ணி யெண்ணிப் <br/>
பன்னுமைந் துறுப்பிற் கால மளந்தறி பனுவன் மாந்தர் <br/>
பின்னுமுன் னோக்குஞ் சூழ்ச்சிப் பெருந்தகைச் சுமதி யோடும்<br/>
இன்னமு தனைய கேள்வி மந்திரர் யாருஞ் சூழ    </td></td></tr>
<tr><td valign="top">571<td width="650">
கற்றறி யந்தணாளர் விருத்திகள் கடவுட் டானத்<br/>
தற்றமில் பூசைச் செல்வ மறப்புற நடக்கை யேனைச்<br/>
செற்றமில் குடிகண் மற்று மமைச்சராற் றெளிந்தும் வெவ்வே<br/>
றொற்றுவிட் டுணர்த்தும் வேறு குறையுண்டே லொறுத்துத் தீர்த்தும்    </td></td></tr>
<tr><td valign="top">572<td width="650">
ஆதியுத் தேசத் தானும் இலக்கண வமைதி யானுஞ் <br/>
சோதனை வகைமை யானுஞ் சொன்னநூ லனுவா தித்து<br/>
நீதியி நவற்றாற் கண்டித் தவ்வழி நிறுத்தித் தம்மில் <br/>
வாதிகள் வாதஞ் செய்யுங் கோட்டின்மேன் மகிழ்ச்சி கூர்ந்தும்    </td></td></tr>
<tr><td valign="top">573<td width="650">
பையுள பகுவாய் நாகப் பள்ளியோன் ஆதி வானோர்<br/>
கையுள வலியா லட்ட கடலமு தனைத்தும் வாரிப் <br/>
பொய்யுள மகலக் கற்ற புனிதநூற் புலவர் நாவிற்<br/>
செய்யுள விளைவித் தூட்டத் திருச்செவி தெவிட்ட வுண்டும்    </td></td></tr>
<tr><td valign="top">574<td width="650">
தொல்லைநான் மறையோர் சைவர் துறந்தவர் யார்க்கும் இன்பம்<br/>
புல்லவா னமுதுங் கைப்பப் பாகநூற் புலவ ரட்ட<br/>
முல்லைவான் முகையினன்ன வறுசுவை முரியாமூரல் <br/>
நல்லவூ ணருத்தி யன்னார் நாவிருந் தமுதுசெய்யும்    </td></td></tr>
<tr><td valign="top">575<td width="650">
எல்லவன் உச்சி நீந்து மெல்லையி னான்கு மாறும்<br/>
வல்லவர் சூதனோதி வகுத்தமூ வாறு கேள்வி<br/>
சொல்லவுண் மலர்ந்துமேனை மநுமுதற் றுறைமாண் கேள்வி<br/>
நல்லவ நயந்து கேட்டு நன்பகற் போது நீத்தும்    </td></td></tr>
<tr><td valign="top">576<td width="650">
கலைக்குரை விரிப்பார் என்ன வறுமையிற் கல்வி போலப் <br/>
புலப்படா மருங்கு னல்லா ரெந்திப் புலவன் பூட்டி<br/>
அலைத்திடு பாவை போனின் றாடல்செய் யாடற் கண்ணும் <br/>
நலத்தகு பாடற் கண்ணு நல்லரு ணாட்டஞ் செய்தும்    </td></td></tr>
<tr><td valign="top">577<td width="650">
இன்னிலை யொழுகுத் தொல்லோர் இயற்றிய தருமம் வேறும்<br/>
அந்நிலை நிறுத்தும் வேள்வியறம்பல வாக்கஞ் செய்ய<br/>
நன்னிதி யளித்தும் வேள்வி நடாத்தியுஞ் செல்வங் கல்வி<br/>
தன்னிரு கண்க ளாகத் தழைந்திட வளர்க்கு நாளும்    </td></td></tr>
<tr><td valign="top">578<td width="650">
ஒப்புரு முதலீ றில்லா வொருத்திதன் சத்திபெற்ற<br/>
முப்பெருந் தேவ ராலே முத்தொழி னடாத்து மென்று<br/>
செப்பலும் புகழன் றென்னிற்றென்னவன் கன்னியாகி<br/>
இப்புவி மநுவிற் காக்கும் என்பதென் பேதை மைத்தே    </td></td></tr>
<tr><td valign="top">579<td width="650">
வரைசெய் பூண்முலைத் தடாதகை மடவரற் பிராட்டி<br/>
விரைசெய் தார்முடி வேய்ந்துதண் குடைமநு வேந்தன்<br/>
கரைசெய் நூல்வழி கோல்செலக் கன்னியாம் பருவத் <br/>
தரசு செய்தலாற் கன்னிநா டாயதந் நாடு    </td></td></tr>
<tr><td valign="top">580<td width="650">
இன்ன வாறுமை யவதரித் திருந்தனள் என்னாப்<br/>
பொன்ன வாவினர் பெறவெறி பொருநைகால் பொருப்பான்<br/>
சொன்னவாய்மை கேட் டகங்களி தூங்கினர் தொழுது<br/>
மின்னுவார்சடை முனிவரோர் வினாவுரை செய்வார்    </td></td></tr>
<tr><td valign="top">581<td width="650">
திருந்து நான்மறைச் சென்னியுந் தீண்டுதற் கரிதாய் <br/>
இருந்த நாயகி யாவையும் ஈன்றவெம் பிராட்டி<br/>
விரிந்த வன்புகூர் தக்கனும் வெற்பனும் பன்னாள்<br/>
வருந்தி நோற்றலா லவர்க்கொரு மதலையாய் வந்தாள்    </td></td></tr>
<tr><td valign="top">582<td width="650">
மனித்த னாகிய பூழியன் மகளென வீங்குத் <br/>
தனித்த காரணம் யாதெனத் தபனியப் பொதுவிற் <br/>
குனித்த சேவடிக் கன்புடைக் குடமுனி யருள்கூர்ந் <br/>
தினித்த தோர்கதை கேண்மினென்று எடுத்துரை செய்வாள்    </td></td></tr>
<tr><td valign="top">583<td width="650">
விச்சு வாவசு வெனுமொரு விச்சையன் பயந்த <br/>
நச்சு வாள்விழி மடந்தைவிச் சாவதி நாமம்<br/>
அச்சு வாகத மொழியினாள் அம்பிகைக் கன்பு<br/>
வைச்சு வாழ்வுறு மனத்தினா டாதையை வணங்கா    </td></td></tr>
<tr><td valign="top">584<td width="650">
ஐய வம்பிகை தன்னையாண் அன்பினால் வழிபட் <br/>
டுய்ய வேண்டுமென் றாளவ னுலகெலாம் பயந்த<br/>
தையன் மந்திரந் தனைமக டனக்குப தேசஞ் <br/>
செய்ய வந்நெறி யொழுகுவாள் செப்புவாள் பின்னும்    </td></td></tr>
<tr><td valign="top">585<td width="650">
இறைவி தன்னையா தரிப்பவற் கிம்பரிற் சிறந்த <br/>
குறைவி னன்னகர் யாதெனக் கூறுவான் கேள்வித் <br/>
துறைவி ளங்கினோர் பயில்வது துவாதச முடிவென்<br/>
றறைவ ளம்பதி யவனிமேற் சிவபுர மாமால்    </td></td></tr>
<tr><td valign="top">586<td width="650">
சேடு தாங்குமூ வுலகினுட் சிறந்தன சக்தி<br/>
பீட மூவிரு பத்துநான் கவற்றின்முற் பீடம்<br/>
மாடம் ஓங்கிய மதுரையா மற்றது போகம்<br/>
வீடும் வேண்டிய சித்தியும் விளைப்பதென் றெண்ணா    </td></td></tr>
<tr><td valign="top">587<td width="650">
அல்லு மெல்லுவா னகர்க்கத வடைப்பின்றிச் சுவர்க்கச்<br/>
செல்வ ரங்கடைந் துமையருள் சித்தியால் வினையை <br/>
வெல்லு வாரதான் றெந்தையோ டைவர்கள் வேண்டி<br/>
நல்வ ரம்பல வடைந்தனர் நமர்களந் நகரில்    </td></td></tr>
<tr><td valign="top">588<td width="650">
எம்மை யாரையும் யாவையும் ஈன்றவங் கயற்கண் <br/>
அம்மை யாவரே யாயினு மன்பினா தரிப்போர்<br/>
இம்மை யாகிய போகம்வீ டெண்ணியாங் கெய்தச்<br/>
செம்மை யாகிய வின்னருள் செய்துவீற் றிருக்கும்    </td></td></tr>
<tr><td valign="top">589<td width="650">
என்ற தாதையை யிறைஞ்சினாள் அநுச்சைகொண்டெழுந்தாள்<br/>
மன்றன் மாமலர் வல்லிபோல் வழிக்கொடு கானங்<br/>
குன்ற மாறுபின் கிடப்பமுன் குறுகினா ளன்பின் <br/>
நின்ற வாதியெம் பரையரு ணிறைந்தவந் நகரில்    </td></td></tr>
<tr><td valign="top">590<td width="650">
அடைந்தி ளம்பிடி யாடல்போல் ஆடக கமலங் <br/>
குடைந்து நான்மறைக் கொழுந்திடங் கொண்டுறை குறிப்பாற்<br/>
படர்ந்த பொன்மலை வல்லியைப் பணிந்துவெங் கதிரோன்<br/>
றொடர்ந்த வான்சுறா மதியமே யாதியாத் தொடங்கா    </td></td></tr>
<tr><td valign="top">591<td width="650">
பெரும்பக னல்லூண் கங்குலூ ணுதவப் பெற்றவூ ணிலைமுதற் பல்லூண்<br/>
அரும்பொடி யெள்ளுண் சாந்திரா யணமா னைந்துபா னறியநீர் தருப்பை <br/>
இரும்புத னுனிநீர் காலிவை நுகர்ந்து மியற்றரும் பட்டினி யுற்றும் <br/>
வரம்புறு விராறு திங்களு நோற்று வாடிமேல் வருஞ்சுறா மதியில்    </td></td></tr>
<tr><td valign="top">592<td width="650">
சந்நிதி யடைந்து தாழ்ந்துநின் றிளமாந் தளிரடிக் காஞ்சிசூழ் கிடந்த <br/>
மின்னிகர் மருங்குல் இழையிடை நுழையா வெம்முலைச் செம்மலர்க் காந்தட் <br/>
பொன்னிரை வளைக்கை மங்கலக் கழுத்திற் பூரண மதிக்கலை முகத்தின் <br/>
இன்னிசை யளிசூ ழிருட்குழற் கற்றை யிறைவியை யிம்முறை நினையா    </td></td></tr>
<tr><td valign="top">593<td width="650">
கோலயாழ்த் தெய்வம் பராய்க்கரங் குவித்துக் கொழுஞ்சுடர்ப் பசுங்கதிர் விளக்கம்<br/>
போல நூற் பொல்லம் பொத்து பொன் னிறத்த போர்வைநீத் தவிழ்கடி முல்லை<br/>
மாலைமேல் வீக்கிப் பத்தர்பின் கிடப்ப மலர்க்குழ றோய்சுவற் கிடத்திச் <br/>
சேலைநேர் விழியாண் மாடகந் திரித்துத் தெறித்தனன் பண்ணிறிந் திசைப்பாள்    </td></td></tr>
<tr><td valign="top">594<td width="650">
ஒளியா லுலகீன் றுயிரனைத்து மீன்போற் செவ்வி யுறநோக்கி<br/>
அளியால் வளர்க்கு மங்கயற்க ணன்னே கன்னி யன்னமே<br/>
அளியால் இமவான் றிருமகளா யாவி யன்ன மயில்பூவை <br/>
தெளியா மழலைக் கிளிவளர்த்து விளையாட் டயருஞ் செயலென்னே    </td></td></tr>
<tr><td valign="top">595<td width="650">
அண்டக் குவைவெண் மணற்சிறுசோ றாக்கித் தனியே விளையாடுங் <br/>
கொண்டற் கோதாய் படி யெழுத லாகா வுருவக் கோகிலமே<br/>
கொண்டற் குடுமி யிமயவரை யருவி கொழிக்குங் குளிர்முத்தால்<br/>
வண்டற் குதலை மகளிரொடும் விளையாட்டயரும் வனப்பென்னே    </td></td></tr>
<tr><td valign="top">596<td width="650">
வேத முடிமேல் ஆனந்த வுருவாய் நிறைந்து விளையாடு<br/>
மாத ரரசே முத்தநகை மானே யிமய மடமயிலே <br/>
மாத ரிமவான் றேவிமணி வடந்தோய் மார்புந் தடந்தோளும்<br/>
பாத மலர்சேப் புறமிதித்து விளையாட் டயரும் பரிசென்னே    </td></td></tr>
<tr><td valign="top">597<td width="650">
யாழியன் மொழியா லிவ்வழி பாடி யேத்தினா ளாகமெய் யுள்ளத் <br/>
தாழிய வன்பின் வலைப்படு கருணை யங்கயற் கண்மட மானோர்<br/>
சூழிய நுழைமெல் லிளங்குழற் குதலைத் தொண்டைவாய் அகவைமூன் றெய்தி<br/>
வாழிளங் குழவி யாகியா லயத்து வந்துநின் றாள்வரங் கொடுப்பாள்    </td></td></tr>
<tr><td valign="top">598<td width="650">
இறைஞ்சியஞ் சலித்தா டன்னையெம் மன்னை யாதுவேண் டினையென வென்றும்<br/>
நிறைந்தபே ரன்பு நின்னடிப் போதி னீங்கலா நிலைமைதந் தருளென்<br/>
றறைந்தன ளின்னும் வேண்டுவ தேதென் றருளவிம் மகவுரு வாகிச்<br/>
சிறந்துவந் தென்பால் அருள்சுரந் திருக்கத் திருவுளஞ் செய்யெனப் பணிந்தாள்    </td></td></tr>
<tr><td valign="top">599<td width="650">
சிவபரம் பரையு மதற்குநேர்ந் தருள்வா டென்னவர் மன்னனாய் மலயத் <br/>
துவசனென் றொருவன் வருமவன் கற்பின் றுணைவியாய் வருதியப் போதுன்<br/>
தவமக வாக வருவலென் றன்பு தந்தனள் வந்தவா றிதுவென்<br/>
றுவமையில் பொதியத் தமிழ்முனி முனிவர்க் கோதினான் உள்ளவா றுணர்ந்தார்    </td></td></tr>
</table>
<br/>
தடாதகைப்பிராட்டியார் திருவவதாரப்படலம் சுபம் <br/>
----------------------<br/>
<br/>
</ul>
<hr noshade=""/>
This file was last updated on 14 Jan. 2014 <br/>
Feel free to send corrections to the Webmaster. <br/>
</body>
</body></html>
