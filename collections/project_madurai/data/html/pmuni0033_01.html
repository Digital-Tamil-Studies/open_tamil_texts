<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : Kumar Mallikarjunan-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="Kumar Mallikarjunan" name="Author"/>
<title>
Kalevala - A Finland Epic -part II (songs 19-25) <br/>
(in tamil script, unicode format)
</title>
</head>
<body bgcolor="white" text="#800000">
<center><img src="pmdr0.gif"/></center>
<hr noshade="" width="50%"/>
<a name="Top">
<center>
<h2>Kalevala - A Finland Epic -part II (songs 19-25) <br/>
(in tamil script, unicode/utf-8 format)
<p> கலேவலா - பின்லாந்தின் தேசிய காவியம்<br/>
பாடல்கள் 19-25</p></h2>
<hr noshade="" width="50%"/><br/>
<table>
<tr><td>
தொகுப்பு: எலியாஸ் லொண்ரொத்<br/>
தமிழ் மொழிபெயர்ப்பு: ஆர்.  சிவலிங்கம் (உதயணன்)<br/>
நூல் அமைப்பும் அறிமுகமும்: டாக்டர் அஸ்கொ பார்பொலா (பேராசிரியர் - இந்திய இயல்)
</td></tr><tr><td>
Compiled by: Elias Lonnrot<br/>
Translated into Tamil by R.Sivalingam<br/>
Edited with an introduction by Asko Parpola<br/>
</td></tr><tr><td>
<br/>
<hr/>
<a href="/projectmadurai/pub/pm0032/index.html#notes">குறிப்புகள்</a><br/>
<a href="/projectmadurai/pub/pm0032/index.html#index">பாடல்களின் பொருளடக்கம்</a><br/>
<a href="/projectmadurai/pub/pm0032/index.html#characters">கதாநாயகர்களின் பெயர்கள்</a><br/>
<a href="/projectmadurai/pub/pm0032/index.html#Intro1">Introduction: Dr. Asko Parpola</a><br/>
<a href="/projectmadurai/pub/pm0032/index.html#Intro2">அறிமுகம் (தமிழாக்கம்) டாக்டர் அஸ்கோ பார்பொலா</a><br/>
<a href="/projectmadurai/pub/pm0032/index.html#preface">என்னுரை: ஆர். சிவலிங்கம் (உதயணன்)</a><br/>
<a href="/projectmadurai/pub/pm0044/addendum.html#Index">கலேவலா - சொற்றொகுதி</a> <br/>
<a href="/projectmadurai/pub/pm0044/addendum.html#Explanations">கலேவலா - விளக்கக் குறிப்புகள்</a><br/>
<a href="/projectmadurai/pub/pm0044/addendum.html#References">கலேவலா - ஆதார நூல்கள்</a><br/>
</td></tr></table>
</center>
<hr noshade="" size="4"/>
Etext Preparation (input) : Ms. Sarala Sandirasegarane<br/>
Etext Preparation (proof-reading) : Udhayanan<br/>
Etext Preparation (webpage) : Kumar Mallikarjunan<br/>
<br/>
This webpage presents the Etxt in Tamil script but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
In case of difficulties send an email request to <a href="mailto:kalyan@geocities.com">
kalyan@geocities.com</a> or <a href="mailto:kumar@vt.edu">
kumar@vt.edu</a><br/>
<br/>
C: Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr noshade=""/>
<a name="Song19"><h3>
பாடல் 19 - வடநில மங்கையை இல்மரினனுக்கு திருமணம் செய்ய நிச்சயித்தல் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1 - 32 : இல்மரினன் வடநாட்டின் வீட்டுக்கு வந்து வடநில
மகளை மணம் செய்யக் கேட்கிறான்.  அவனுக்குச் சில பயங்கரமான
வேலைகள் தரப்படுகின்றன.<br/>
<br/>
அடிகள் 33 - 344 : வடநில மகளின் ஆலோசனைப்படி அவன் அந்த 
வேலைகளைச் செய்து முடிக்கிறான்.  முதலாவதாக பாம்புகள் நிறைந்த 
வயலை உழுகிறான்; இரண்டாவதாக துவோனியின் கரடியையும் மரண 
உலகின் ஓநாயையும் பிடிக்கிறான். மூன்றாவதாக துவோனலா ஆற்றில் 
ஒரு பெரிய பயங்கர மீனைப் பிடிக்கிறான்.<br/>
<br/>
அடிகள் 345 - 498 : வடநாட்டுத் தலைவி தனது மகளை இல்மரினனுக்குத் 
தருவதாக வாக்களித்து விவாக நிச்சயம் செய்கிறாள்.<br/>
<br/>
அடிகள் 499 - 518 : வைனாமொயினன் மனத்துயருடன் வடநாட்டை 
விட்டுத் திரும்புகிறான். எவரும் தன்னிலும் பார்க்க இளையவர்களுடன் 
விவாகத்தில் போட்டியிடக் கூடாது என்று எச்சரிக்கை செய்கிறான்.<br/>
<br/>
<hr/>
<br/>
அதன்பின் கொல்லன் அவன்இல் மரினன்<br/>
கவின்அழி வில்லாக் கைவினைக் கலைஞன்<br/>
தானே வீட்டின் தனியுள் நுழைந்து<br/>
நற்கூ ரையின்கீழ் நடந்தே போனான்.<br/>
<br/>
குடுவையில் தேனும் கொணரப் பட்டது<br/>
சாடி ஒன்றிலே தேன்வந் தடைந்தது<br/>
கொல்லன்இல் மரினனின் கொழுங்கரங் களிலே;<br/>
இந்தச் சொற்களில் இயம்பினன் கொல்லன்:<br/>
"இந்தவாழ் நாளில் என்றுமே யில்லை<br/>
பொன்னிலாத் திகழும் பொற்பொழு தெல்லாம்       10<br/>
அருந்துவ தில்லை அளித்தஇப் பானம்<br/>
எனது**சொந் தத்தை இனிக்காண் பதன்முன்<br/>
அன்புக் குரியாள் ஆயத்த மாகுமுன்<br/>
நான்காத் திருந்தவள் நற்றயா ராகுமுன்."<br/>
<br/>
அந்த வடநிலத் தலைவியப் போது<br/>
உரைத்தாள் ஒருசொல் உரைத்தாள் இவ்விதம்:<br/>
"உனது மணமகள் உளள்பெரும் சிக்கலில்<br/>
காத்திருந் தவட்கொரு கடுந்தொ(ல்)லை வந்தது<br/>
புனையுமோர் பாதணி பொருத்தம தாயிலை<br/>
அடுத்ததும் கூடவே அளவாய் இல்லையாம்;   20<br/>
ஆயத்த மானவள்நின் அன்புக்கு உரியவள்<br/>
உண்மையில் அவளைநீ உடையவன் ஆகலாம்<br/>
விரியன் பாம்பார் விளைவயல் உழுதிடில்<br/>
உறும்அரா வயலினை உழுதே புரட்டினால்<br/>
பயன்படுத் தாமலோர் பாய்ந்திடு கலப்பையும்<br/>
நகர்த்தப் படாமலோர் நனிதவழ் உழுமுனை;<br/>
அதனையே புதமொன் றந்தநாள் உழுதது<br/>
வாய்க்கால் பறித்தது வலியபேய் ஒன்றுதான்<br/>
செப்பினாற் செய்ததோர் செழும்உழு முனையினால்<br/>
கூரிய அலகினைக் கொள்கலப் பையினால்          30<br/>
அதிர்ஷ்ட மற்றவன் அன்புறும் என்மகன்<br/>
பாதியை உழுதனன் மீதியை விட்டனன்."<br/>
<br/>
அப்போ(து) கொல்லன் அவன்இல் மரினன்<br/>
அரிவை இருந்த அறையினுட் சென்றான்<br/>
இந்தச் சொற்களில் இயம்பினன் அவனே:<br/>
"வளர்இரா நங்கையே, வைகறைப் பெண்ணே!<br/>
உன்நினை வினிலே உளவோ அந்நாள்?<br/>
திகழ்புதுச் சம்போ செய்தஅந் நாட்களை?<br/>
அரும்ஒளிர் மூடியை அடித்தவந் நாட்களை?<br/>
அப்போது நீயொரு சத்தியம் செய்தனை           40<br/>
அனைவரும் அறிந்த ஆண்டவன் பேரிலே<br/>
சர்வ வல்லவன் தன்முகத் தின்கீழ்<br/>
என்னிடம் வருதற் கிசைவைக் காட்டினாய்<br/>
அரியநற் கணவன் ஆகிய என்னிடம்<br/>
திகழ்நாள் முழுவதும் சினேகிதி யாக<br/>
என்கை யணைப்பில் இருக்குமோர் கோழியாய்;<br/>
அன்னைஇப் போதுனை அளிக்கிறா ளில்லை<br/>
தன்பெ(ண்)ணை எனக்குத் தருகிறா ளில்லை<br/>
உறுவிரி யன்வயல் உழாதே போனால்<br/>
போயுழு தராவயல் புரட்டா விட்டால்."           50<br/>
<br/>
மணமகள் அப்போ(து) வந்தாள் உதவிட<br/>
நங்கை யவற்கு நவின்றாள் யோசனை:<br/>
"ஓகோ, கொல்ல, உயர்இல் மரின!<br/>
கவினழி வில்லாக் கைவினைக் கலைஞ!<br/>
செய்வாய் தங்கத் திலேயொரு கலப்பை<br/>
அதனை வெள்ளியால் அலங்கரித் திடுவாய்<br/>
உறுவிரி யன்வயல் உழலாம் அதனால்<br/>
பொறியரா வயலைப் புரட்டிப் போடலாம்."<br/>
<br/>
அதன்பின் கொல்லன் அவன்இல் மரினன்<br/>
கொல்லுலை வைத்தான் கொழும்பொன் எடுத்தே        60<br/>
வெள்ளியும் வைத்தான் வியனுலைத் துருத்தியில்<br/>
அமைத்தான் கலப்பையொன் றதிலே யிருந்து;<br/>
இரும்பிலே பாதணி இயற்றினான் அடுத்து<br/>
அமைத்தான் உருக்கிலே அதன்பின் காலணி<br/>
அவற்றை அவனும் அணிந்தே கொண்டனன்<br/>
தன்கால் அணிகளைத் தரித்துக் கொண்டனன்<br/>
அணிந்தனன் இரும்பினால் ஆனமேற் சட்டை<br/>
உருக்கு வளையம் உறுத்தினான் பட்டியை<br/>
எடுத்தான் இரும்பில் இயைந்தகை யுறைகளை<br/>
கல்லினால் ஆன கையுறை கொண்டான்      70<br/>
கொடுங்கனல் கக்கும் குதிரையைப் பெற்றான்<br/>
அந்நற் புரவிக் கணிகலன் புட்டினான்<br/>
புறப்பட் டேகினான் போய்வயல் உழற்கு<br/>
புன்னிலம் உழுது புரட்டிப் போட்டிட.<br/>
<br/>
போந்தாங்கு நோக்கினன் புரள்நெளி தலைகளை<br/>
சலசலத் திரையும் **தலையோடு கண்டான்<br/>
இனிவரும் சொற்களில் இவ்விதம் சொன்னான்:<br/>
"ஏ,நெளி புழுவே, இறைவனின் படைப்பே!<br/>
உனது தலையினை உயர்த்தி யதுயார்?<br/>
எவர்தான் சொன்னார், எவரது கட்டளை?   80<br/>
உன்தலை உயர்த்தி உயரமாய் நிற்க<br/>
நேராய்க் கழுத்தை நிமிர்த்தியே நிற்க?<br/>
இப்போது பாதையில் இடம்விட் டகல்க!<br/>
புன்மைப் பிராணியே புல்லினுள் மறைக!<br/>
பற்றையின் உட்புறப் பால்நுழைந் திடுக!<br/>
புற்புத ருள்ளே புகுந்துசென் றிடுக!<br/>
நீஅங் கிருந்து நிமிர்த்தினால் தலையை<br/>
நொருக்குவார் உன்தலை நுவல்மனு முதல்வன்<br/>
உருக்கு முனையுடை ஒளிர்கணை களினால்<br/>
இரும்புக் குண்டாம் இகல்மழை பொழிவார்."         90<br/>
<br/>
பின்னர்நச் சரவப் பெருவயல் உழுதான்<br/>
புழுக்கள் நிறைந்த புமியைப் புரட்டினான்<br/>
பார்த்துழும் நிலத்திலே பாம்புகள் எடுத்தான்<br/>
புரட்டிய மண்ணில் புகும்பாம் பெடுத்தான்<br/>
அங்கே யிருந்து அவன்வந் தியம்பினான்:<br/>
"உழுதிப்போ(து) முடித்தேன் உறுவிரி யன்வயல்<br/>
புழுக்கள் நிறைந்த புமியைப் புரட்டினேன்<br/>
பாம்புகள் நிறைந்த பன்னிலம் கிளறினேன்,<br/>
இப்போது பெண்ணை எனக்கீய லாமா?<br/>
என்இணை யில்லா அன்புக் குரியளை?"    100<br/>
<br/>
அந்த வடநிலத் தலைவியப் போது<br/>
உரைத்தாள் ஒருசொல் உரைத்தாள் இவ்விதம்:<br/>
"அரிவை உனக்கு அளிக்கப் படுவாள்<br/>
பெண்ணிங் குனக்குப் பெறத்தரப் படுவாள்<br/>
இங்கு துவோனியின் கரடி கொணர்ந்தால்<br/>
மாய்வுல கோநாய் மடக்கி யடக்கினால்<br/>
அங்கே துவோனியின் அடர்கா டிருந்து<br/>
மரண உலகின் வதிவிடத் திருந்து;<br/>
சென்றனர் நூற்றுவர் திசைபிடித் தடக்க<br/>
மீண்டு திரும்பினோர் வியன்நிலத் தில்லை."      110<br/>
<br/>
அதன்பின் கொல்லன் அவன்இல் மரினன்<br/>
அரிவை இருந்த அறையினுட் சென்றான்<br/>
உரைத்தான் ஒருசொல் உரைத்தான் இவ்விதம்:<br/>
"வேலையொன் றெனக்கு விதித்திடப் பட்டது<br/>
மாய்வுல கோநாய் மடக்கிப் பிடிக்க<br/>
துவோனிக் கரடிகள் அவைகளைக் கொணர<br/>
அங்கே துவோனியின் அடர்கா டிருந்து<br/>
மரண உலகின் வதிவிடத் திருந்து."<br/>
<br/>
மணமகள் அப்போ(து) வந்தாள் உதவிட<br/>
நங்கை யவற்கு நவின்றாள் யோசனை:    120<br/>
"ஓகோ, கொல்ல, உயர்இல் மரின!<br/>
கவினழி வில்லாக் கைவினைக் கலைஞ!<br/>
ஒருகடி வாளம் உருக்கிலே செய்வாய்<br/>
வாய்பிணை கருவியை வடிப்பாய் இரும்பிலே<br/>
நனைந்து கிடக்குமோர் நளிர்பா றையிலே<br/>
மூன்றுநீர் வீழ்ச்சியின் தோன்று நுரையினால்;<br/>
துவோனிக் கரடிகள் அவற்றால் கொணர்வாய்<br/>
மாய்வுல கோநாய் மடக்கி அடக்குவாய்."<br/>
<br/>
அதன்பின் கொல்லன் அவன்இல் மரினன்<br/>
கவினழி வில்லாத கைவினைக் கலைஞன்           130<br/>
ஒருகடி வாளம் உருக்கிலே செய்தான்<br/>
வாய்பிணை கருவியை வடித்தான் இரும்பில்<br/>
நனைந்து கிடந்ததோர் நளிர்பா றையிலே<br/>
மூன்றுநீர் வீழ்ச்சியின் தோன்று நுரையினால்.<br/>
<br/>
பிடித்து அடக்கப் பின்புறப் பட்டான்<br/>
இந்தச் சொற்களில் இயம்பினன் அவனே:<br/>
"பனிப்புகார் மகளே,  பனிமறை பாவாய்!<br/>
மூடு பனியினை முன்சுள கால்தெளி!<br/>
பனிப்புகார் அதனை நனிமிதக் கச்செய்!<br/>
வேட்டை மிருகம் மிகஉலா விடத்தில்   140<br/>
கேளா திருக்கஎன் காலடி யைஅது<br/>
உறும்எனை முந்தியஃ தோடா திருக்க."<br/>
<br/>
பிடித்தோ நாயைப் பொருத்தினன் கடிவளம்<br/>
கரடிக் கிரும்புச் சங்கிலி கட்டினன்<br/>
அங்கோர் துவோனியில் அமைபுற் புதரில்<br/>
நெடிதுட் புறமுள நீலக் காட்டினில்<br/>
அங்கே யிருந்து அவன்வந் தியம்பினான்:<br/>
"வயோதிப மாதே வழங்குக நின்மமகள்<br/>
துவோனியின் கரடி கவனமாய்க் கொணர்ந்தேன்<br/>
மாய்வுல கோனாய் மடக்கி அடக்கினேன்."          150<br/>
<br/>
அந்த வடநிலத் தலைவியப் போது<br/>
உரைத்தாள் ஒருசொல் உரைத்தாள் இவ்விதம்:<br/>
"வாத்து உனக்கு வழங்கப் படுவாள்<br/>
நீலவாத் துனக்கு நிசம்தரப்  படுவாள்<br/>
**கோலாச்சி பெரும்செதிற் கொழுமீன் பிடித்தால்<br/>
விரையும் கொழுத்த மீனைப் பிடித்தால்<br/>
அந்தத் துவோனலா ஆற்றிலே அங்கே<br/>
பாதாள மாய்புவிப் படுகிடங் கினிலே<br/>
கரைவலை ஒன்றைக் கையெடுக் காமல்<br/>
திருப்பி யிடாமல் சேருமோர் கைவலை           160<br/>
சென்றோர் நூற்றுவர் சேர்ந்ததைப் பிடிக்க<br/>
திரும்பிவந் தோர்கள் செகத்திலே இல்லை."<br/>
<br/>
இப்போ தவனுக் கெழுந்தது கவலை<br/>
தொல்லையாய்ப் பட்டன எல்லா அலுவலும்<br/>
அரிவை இருந்த அறையினுட் சென்றான்<br/>
உரைத்தான் ஒருசொல் உரைத்தான் இவ்விதம்:<br/>
"வேலையொன் றெனக்கு விதிக்கப் பட்டது<br/>
தந்ததைக் காட்டிலும் தரமிகு வேலை<br/>
கோலாச்சி பெருஞ்செதிற் கொழுமீன் பிடிக்க<br/>
விரையும் கொழுத்த மீனதைப் பிடிக்க   170<br/>
அந்தத் துவோனியின் அகல்கறுப் பாற்றில்<br/>
மரண உலகின் **மாயா அருவியில்<br/>
கைவலை கரைவலை எவையுமில் லாமல்<br/>
எந்தப் பொறியும் எடுத்தல்இல் லாமல்."<br/>
<br/>
மணமகள் அப்போ(து) வந்தாள் உதவிட<br/>
நங்கை யவற்கு நவின்றாள் யோசனை:<br/>
"ஓகோ, கொல்ல, உயர்இல் மரின!<br/>
இதற்காய் வீணாய் வருத்தப் படாதே<br/>
அனல்உமிழ் கழுகொன் றமைப்பாய் இப்போ(து)<br/>
அனற்புள் படைப்பாய் அதிபிர மாண்டமாய்!          180<br/>
பிடிப்பாய் அதனால் பெருங்கோ லாச்சியை<br/>
விரையும் கொழுத்த மீனைப் பிடிப்பாய்<br/>
அந்தத் துவோனியின் அகல்கறுப் பாற்றில்<br/>
மாய்வுல கத்தின் பாத(஡)ளக் கிடங்கில்."<br/>
<br/>
அந்தக் கொல்லன் அவ்வில் மரினன்<br/>
கவினழி வில்லாக் கைவினைக் கலைஞன்<br/>
அனல்உமிழ் கழுகொன் றமைத்திட லானான்<br/>
அனற்புள் படைத்தான் அதிபிர மாண்டமாய்<br/>
பறவையின் கால்களைப் படைத்தான் இரும்பால்<br/>
பாத நகங்களைப் படைத்தான் உருக்கால்    190<br/>
படகின் புறங்களால் படைத்தான் சிறகுகள்<br/>
தானே பறவையின் தவழ்சிற கேறினான்<br/>
அமர்ந்தனன் பறவையின் அகல்முது கினிலே<br/>
சிறகு எலும்பின் செறிமுனை அமர்ந்தான்.<br/>
<br/>
இதன்பின் கழுகுக் கியம்பினான் வழிமுறை<br/>
பெரியதீப்  பறவைக் கறிவுரை சொன்னான்:<br/>
"என்னுடைக் கழுகே, எனது பறவையே!<br/>
நான்சொல் இடத்தை நாடிப் பறந்துசெல்<br/>
துவோனியின் கறுப்புத் தொல்நிற நதிக்கு<br/>
மாய்வுல கத்தின் பாத(஡)ளக் கிடங்குக்(கு)         200<br/>
அறைவாய் பெருஞ்செதில் அக்கோ லாச்சியை<br/>
விரையும் கொழுத்த மீனை அடிப்பாய்!"<br/>
<br/>
அந்தக் கழுகு அழகிய பறவை<br/>
எழுந்தது மேலே பறந்தே சென்றது<br/>
விரைந்துகோ லாச்சி வேட்டைக் ககன்றது<br/>
பல்லு(ள்)ள பயங்கரப் பருமீன் தேடி<br/>
அந்தத் துவோனலா ஆற்றுக் காங்கே<br/>
மாய்வுல கத்தின் பாதளக் கிடங்குக்(கு);<br/>
ஒற்றைச் சிறகு **அப்பைக் கலக்க<br/>
மற்றச் சிறகு வானைத் தொட்டது       210<br/>
நகங்கள் கடலில் இறங்கிப் பிறாண்ட<br/>
பாறையில் அலகு மோதிமுட் டியது.<br/>
<br/>
அதன்பின் கொல்லன் அவன்இல் மரினன்<br/>
வேட்டையைத் தேடி விரைந்தே சென்றான்<br/>
அந்தத் துவோனலா ஆற்றுக் காங்கே<br/>
கழுகவ னுக்குக் காவல் இருக்க.<br/>
<br/>
நீரில் இருந்தொரு **நீர்விசை எழுந்தது<br/>
இல்மரி னனையே இறுகப் பிடித்தது<br/>
கழுகு அதனது கழுத்தில் குதித்தது<br/>
திருகிய துநீர்ச் சக்தியின் சென்னியை         220<br/>
இழுத்தது பிடித்து இரும்தலை கீழே<br/>
காலடிக் கிடந்த கறுப்புச் சேற்றினுள்.<br/>
<br/>
வந்தது துவோனியின் வலுக்கோ லாச்சி<br/>
நீர்வாழ் நாயும் நேராய் வந்தது<br/>
சின்னஞ் சிறியகோ லாச்சியு மல்ல<br/>
பென்னம் பெரியகோ லாச்சியு மல்ல;<br/>
கோடரி இரண்டு கொள்கைப் **பிடிநா<br/>
குப்பைவா ரிகைப் பிடிநீள் பற்கள்<br/>
மூன்றுநீர் வீழ்ச்சிமுன் கடைவாய் அளவு<br/>
ஏழு தோணிகள் நீளம் முதுகு          230<br/>
வந்தது கொல்லனை வலிதுகைப் பற்ற<br/>
கொல்லன்இல் மரினனைக் கொன்று(ண்)ண வந்தது.<br/>
<br/>
கழுகு எதிரே கடுகதி வந்தது<br/>
காற்றின் பறவை கடிததை அறைந்தது<br/>
அந்தக் கழுகு அதுசிறி தல்ல<br/>
ஆனால் உண்மையில் அதுபெரி தல்ல:<br/>
வாயின் அகல மதுவறு நூறடி<br/>
ஆறுநீர் வீழ்ச்சி அளவது கடைவாய்<br/>
நாக்கின் நீளம் ஈட்டிஆ றலகு<br/>
அதன்நகம் ஐந்து அரிவாள் நீளம்;      240<br/>
அதுபெரும் செதிற்கோ லாச்சியைக் கண்டது<br/>
கூடிய விசைசெலும் கொழுத்த மீனதனை<br/>
அந்தமீ னினையே அடித்தது பாய்ந்து<br/>
அந்தமீன் செதிலை அடித்தே கிழித்தது.<br/>
<br/>
அப்போ தந்த அதிபெரும் செதில்மீன்<br/>
விரைந்தே செல்லுமம் மிகுகொழுப் புறுமீன்<br/>
கழுகின் நகங்களைக் கடிதுதொட் டிழுத்தது<br/>
தெளிந்தநீ ரதனின் திகழடி ஆழம்;<br/>
என்னினும் கழுகு எழுந்தே பறந்தது<br/>
வானதில் உயர வலுவுடன் சென்றது        250<br/>
கறுப்புச் சேற்றினைக் கலக்கிக் கிளப்பி<br/>
தெளிந்தநீர் மேலே சேரக் கொணர்ந்தது.<br/>
<br/>
வட்டமிட் டுயர வந்தது முன்பின்<br/>
முயற்சித் ததுஒரு முறையது மீண்டும்<br/>
உள்திணித் ததுதன் ஒற்றை நகத்தை<br/>
பயங்கர மிகுந்த படர்கோ லாச்சிதோள்<br/>
நீர்நா யதனின் நீள்வளை வெலும்பில்;<br/>
அடுத்ததன் நகத்தை அதிஉள் திணித்தது<br/>
உருக்கில் அமைந்த உறும்மலை யுள்ளே<br/>
இரும்பினால் ஆன இருங்குன் றுள்ளே;      260<br/>
ஆயினும் பாறையில் அந்நகம் வழுக்கி<br/>
விலகிச் சென்றது விரிகுன் றிருந்து<br/>
கோலாச்சி வழுவிக் கொண்டது அதனால்<br/>
நழுவிச் சென்றது நளிர்நீர் விலங்கு<br/>
கழுகின் கால்நகங் களிலே யிருந்து<br/>
பிரம(஡)ண்டப் பறவைப் பிடிவிர லிருந்து<br/>
நெஞ்செலும் புகளில் நேர்நகக் கீறலும்<br/>
கிழித்த காயமும் கிடந்தன முதுகில்.<br/>
<br/>
பின்னர் இரும்புப் பெருநகக் கழுகு<br/>
இன்னொரு தடவை எடுத்தது முயற்சி      270<br/>
அதன்சிற கினிலே அனல்வீ சியது<br/>
கனலும் நெருப்பாய்க் கனன்றன விழிகள்<br/>
பிடித்தது நகங்களால் பெருங்கோ லாச்சியை<br/>
தன்பிடிக் கொணர்ந்தது தனிநீர் நாயை<br/>
உறுசெதிற் கோலாச்சி(யை) உயர்த்தி எடுத்தது<br/>
இழுத்து வந்தது இரும்நீர் விலங்கை<br/>
ஆழத் தலைகளின் அடியிலே யிருந்து<br/>
தெளிந்த நீரதன் திகழ்மேற் பரப்பு.<br/>
<br/>
இரும்பு நகக்கழு கிப்படி யாக<br/>
அதனுடை மூன்றாம் அருமுயற் சியினால்     280<br/>
பெற்றது துவோனியின் பெருங்கோ லாச்சியை<br/>
விரையும் கொழுத்த மீனைப் பிடித்தது<br/>
அந்தத் துவோனலா ஆற்றிலே யிருந்து<br/>
படுமாய் வுலகின் பாதளத் திருந்து;<br/>
தண்ணீர் நீராய்த் தான்தெரிந் திலது<br/>
பெருங்கோ லாச்சிப் பிறழ்மீன் செதில்களால்<br/>
வருகால் காலாய் **மணக்கவு மில்லை<br/>
பருத்த கழுகின் பறப்பிற குகளால்.<br/>
<br/>
இரும்புப் பாதத் திருங்கழு கதன்பின்<br/>
சென்றது சுமந்து செதிற்கோ லாச்சியை           290<br/>
பெரியசிந் தூரச் செறிமரக் கிளைக்கு<br/>
படர்தேவ தாருவின் தொடர்முடி யதற்கு;<br/>
சுவையை அங்கே சுவைத்துப் பார்த்தது<br/>
கோலாச்சி வயிற்றைக் குறுக்கே கிழித்தது<br/>
நெஞ்சு எலும்பை நேர்பிளந் தெடுத்தது<br/>
அடித்து நொருக்கி அதன்தலை போட்டது.<br/>
<br/>
கொல்லன்இல் மரினன் கூறினன் இவ்விதம்:<br/>
"ஓ,நீ இழிந்த ஊனுண் கழுகே,<br/>
எந்த இனம்நீ இயைந்தபுட் குலத்தில்<br/>
எவ்வகைப் பிராணிநீ இருக்கும் வகையில்          300<br/>
சுவையை இவ்விடம் சுவைத்துப் பார்த்தாய்<br/>
கோலாச்சி வயிற்றைக் குறுக்கே கிழித்தாய்<br/>
பிளந்தே எடுத்தாய் பெரியநெஞ் செலும்பை <br/>
அடித்து நொருக்கி அதன்தலை போட்டாய்."<br/>
<br/>
அப்போ(து) இரும்பால் ஆம்நகக் கழுகு<br/>
சினந்தே எழுந்து சென்றது பறந்து<br/>
படர்வான் உயரப் பறந்தே சென்றது<br/>
மேகமண் டலத்து வெளிபரப் புடே<br/>
மேகம் கலைந்தது விண்முழங் கிற்று<br/>
வான்அதன் மூடி வளைந்தே வந்தது        310<br/>
மானிட முதல்வனின் மாவில் தெறித்தது<br/>
திங்களின் கூரிய கொம்புகள் உடைந்தன.<br/>
<br/>
அதன்பின் கொல்லன் அவன்இல் மரினன்<br/>
கொண்டே சென்றான் குறித்தமீன் தலையை<br/>
மாமியா ருக்கு வருமன் பளிப்பாய்<br/>
உரைத்தான் ஒருசொல் உரைத்தான் இவ்விதம்:<br/>
"நாற்க(஡)லி ஒன்றிதோ நாளெலா மழியா(து)<br/>
வடபுல நல்ல வதிவிடத் துக்கு."<br/>
<br/>
பின்வரும் சொற்களில் பின்அவன் சொன்னான்<br/>
உரைத்தே அவன்தான் உரைசெய லாயினன்:          320<br/>
"விரியன் வயலை விரைந்துழு(து) முடித்தேன்<br/>
புழுக்கள் நிறைந்த புமியைப் புரட்டினேன்<br/>
உயர்மாய் வுலகின் ஓநாய் பிடித்தேன்<br/>
கடிதே துவோனியின் கரடிகள் கட்டினேன்<br/>
பெரிய செதிற்கோ லாச்சியைப் பெற்றேன்<br/>
விரையும் கொழுத்த மீனைப் பிடித்தேன்<br/>
துவோனலா வதனின் தொன்னதி யிருந்து<br/>
படர்மாய் வுலகின் பாதளத் திருந்து<br/>
அரிவையிப் போது அளிக்கப் படுவளா<br/>
தையலாள் இங்கே தரப்படு வாளா?"      330<br/>
<br/>
வடநிலத் தலைவி வருமா றுரைத்தாள்:<br/>
"ஆயினும் அதிலே ஆற்றினாய் ஓர்பிழை<br/>
அடித்துத் தலையை நொருக்கிப் போட்டாய்<br/>
கோலாச்சி வயிற்றைக் குறுக்கே கிழித்தாய்<br/>
நெஞ்சின் எலும்பை நேர்பிளந் தெடுத்தாய்<br/>
சுவையை ஆங்கே சுவைத்துப் பார்த்தாய்."<br/>
<br/>
அப்போ(து) கொல்லன் அவன்இல் மரினன்<br/>
இந்தச் சொற்களில் இயம்பினன் அவனே:<br/>
"விளைசே தமிலா வெற்றியொன் றில்லை<br/>
எம்மிகச் சிறந்த இடங்களிற் கூட     340<br/>
நதிதுவோ னலாவிது நனிபெறப் பட்டது<br/>
படுமாய் வுலகின் பாதளக் கிடங்கில்;<br/>
ஆயத்தம் தானா அணங்(கு)எதிர் பார்த்தோள்<br/>
தயார்நிலை யுள்ளளா தனிக்காத் திருந்தவள்?"<br/>
<br/>
வடநிலத் தலைவி வருமா றுரைத்தாள்<br/>
இயம்பினள் அவளே இயம்பினள் இவ்விதம்:<br/>
"ஆயத்த மானாள் அணங்(கு)எதிர் பார்த்தோள் <br/>
தயாரா யுள்ளனள் தனிக்காத் திருந்தோள்<br/>
அளிக்கப் படுவள் அரியஉன் தாரா<br/>
தரப்படு வாள்உன் தனிவாத் துனக்கு      350<br/>
இல்மரி னன்எனும் இகல்கொல் லற்கு<br/>
என்றுமே அருகில் இருந்திட அமர்ந்து<br/>
முழங்கால் மனையளாய் அமர்ந்தே இருக்க<br/>
கொள்கரத் தணைப்பில் கோழியா யிருக்க!"<br/>
<br/>
ஆங்கொரு பிள்ளை அகலத் திருந்தது<br/>
பெருநிலத் திருந்தொரு பிள்ளைபா டிற்று:<br/>
"இவ்வதி விடங்கட் கிப்போ(து) வந்தது<br/>
எங்கள்கோட் டைக்கு இன்னொரு பறவை<br/>
வடகிழக் கிருந்தே பறந்ததக் கழுகு<br/>
கவின்வான் குறுக்கே கருடன் பறந்தது      360<br/>
விரிசிற கொன்றுவான் விளிம்பைமுட் டிற்று<br/>
மற்றது அலைமேல் வந்துதட் டிற்று<br/>
வால்கடற் பரப்பை வலிதே தொட்டது<br/>
தலைவான் முகட்டில் தட்டுப் பட்டது;<br/>
பார்த்தது சுற்றிலும் பார்த்தது திரும்பி<br/>
பெருவட்ட மொடே பின்முன் பறந்தது<br/>
ஆண்களின் கோட்டை அதன்மேல் அமர்ந்தது<br/>
அலகால் அதனை அதுகொட் டியது;<br/>
இரும்புக் கூரை **இயைந்த(து)ஆண் கோட்டை<br/>
அதனால் உட்புக லதுமுடிந் திலது.       370<br/>
<br/>
பார்த்தது சுற்றிலும் பார்த்தது திரும்பி<br/>
பெருவட்ட மொடே பின்முன் பறந்தது<br/>
அரிவையர் கோட்டை அதன்மேல் அமர்ந்தது<br/>
அலகால் அதனை அதுகொட் டியது;<br/>
செப்புக் கூரை செறிந்த(து)பெண் கோட்டை<br/>
அதனால் உட்புக லதுமுடிந் திலது.<br/>
<br/>
பார்த்தது சுற்றிலும் பார்த்தது திரும்பி<br/>
பெருவட்ட மொடே பின்முன் பறந்தது<br/>
மடவார் கோட்டைமேல் வந்தே அமர்ந்தது<br/>
அலகால் அதனை அதுகொட் டியது;       380<br/>
சணற்றுணிக் கூரையில் **தையலர் கோட்டை<br/>
அதனால் உட்புகல் அதற்கு முடிந்தது.<br/>
<br/>
கோட்டை யதன்புகைக் கூண்டில்வந் தமர்ந்தது<br/>
கூரை விளிம்பைக் குறுகியங் கிருந்தது<br/>
திறந்தது கோட்டைக் கதவம் தட்டி<br/>
அமர்ந்தது கோட்டைச் சாளர மதன்மேல்<br/>
சுவரரு கணைந்தது தொடர்பசு மிறகுடன்<br/>
நூறிற குடன்சுவர் மூலையை யடைந்தது.<br/>
<br/>
பின்னிய நறுங்குழற் பெண்களைப் பார்த்தது<br/>
நறுங்குழல் தலைகளை நன்கா ராய்ந்தது     390<br/>
மங்கையர் குழுவில் மாசிறப் பினளை<br/>
பின்னல் தலைகளில் பெரும்பே ரழகியை<br/>
முத்துத் தலைகளில் மிக்கொளி யுடையளை<br/>
மலர்தலை களில்மிகு மாபுகழ் உடையளை.<br/>
<br/>
கழுகுபின் அவளைக் கடிதுபற் றியது<br/>
அவளைக் கருடன் அணைந்து பிடித்தது<br/>
குழுவில் மிகநலக் குமரிபற் றியது<br/>
வாத்துக் கணத்தில் வனப்புள் ளாளை<br/>
ஒளியும் மென்மையும் ஒருங்கிணைந் தாளை<br/>
செம்மையும் வெண்மையும் சேரவுள் ளாளை    400<br/>
அவளையே பிடித்தது அரியகாற் றின்புள்.<br/>
<br/>
நீண்ட நகங்களில் தாங்கிய தவளை<br/>
எழில்தலை நிமிர்த்தி இருந்திடு மவளை<br/>
அருவடி வுகந்த அமைப்புடை யாளை<br/>
இறகினைப் போன்ற இனியமென் மையளை<br/>
தண்ணிய தோகைச் சாயலுயுள் ளாளை."<br/>
<br/>
அந்த வடநிலத் தலைவியும் அதன்பின்<br/>
உரைத்தாள் ஒருசொல் உரைத்தாள் இவ்விதம்:<br/>
"அன்புக் குரியநீ எங்கிருந் தறிந்தாய்,<br/>
கேட்டது எவ்விதம் கிளர்பொன் அப்பிளே,         410<br/>
வனிதையாம் இவளும் வளர்வது பற்றி,<br/>
நற்சணற் குழலாள் நடமிடல் பற்றி?<br/>
அரிவையின் வெள்ளி அணிஒளிர்ந் ததுவா?<br/>
பாவையின் பொன்பிர சித்தமுற் றதுவா?<br/>
எங்கள்செம் பருதி அங்கெறித் ததுவா<br/>
எங்கள் திங்கள் அங்குதிகழ்ந் ததுவா?"<br/>
<br/>
பெருநிலத் திருந்தொரு பிள்ளை சொன்னது<br/>
வளர்ந்து வருமது வருபதில் சொன்னது:<br/>
"அன்புக்கு உரியது அறிந்தது இவ்விதம்<br/>
பாக்கியம் உள்ளவன் பாதையை அறிந்தான்          420<br/>
மகிமை பெற்ற மங்கைவீட் டுக்கு<br/>
அவளது அழகிய அகல்கா வெளிக்கு;<br/>
அவளது தந்தை அருமதிப் புள்ளவர்<br/>
கப்பல் பெரிதாய்க் கட்டி முடிப்பதால்,<br/>
அவளது அன்னையோ அதிலும் சிறந்தவள்<br/>
தடிப்பாய் ரொட்டிகள் தாம்சுட் டெடுப்பதால்,<br/>
ரொட்டி கோதுமையில் சுட்டுவைப் பதனால்,<br/>
வந்தோரை ஏற்று வைப்பதால் விருந்து.<br/>
<br/>
அன்பபுக்கு உரியது அறிந்தது இவ்விதம்<br/>
சரியாம் அந்நியர் தாமும் அறிந்தது            430<br/>
இளமைப் பெண்ணாள் வளர்கிறாள் என்பதை <br/>
கன்னி நல்விருத்தி காண்கிறாள் என்பதை:<br/>
ஒருமுறை முற்றத் துலாவிய வேளையில்<br/>
களஞ்சியக் கூடம் காலிடும் வேளையில்<br/>
புலர்அதி காலைப் பொழுதுஅன் றொருநாள்<br/>
வளர்புலர் போதின் வைகறை வேளை<br/>
நுண்புகை கிளம்பி நுலாய் எழுந்தது<br/>
புகைதடித் தெழுந்தது புகாராய் வந்தது<br/>
சீர்த்திகொள் பாவையின் திருஇல் இருந்து<br/>
வளரும் வனிதையின் எழிற்கா விருந்து;           440<br/>
அரைத்துக் கொண்டு அவளே யிருந்தனள்<br/>
திரிகையின் பிடியில் செயற்பட் டிருந்தாள்;<br/>
திரிகையின் கைப்பிடி குயிலென ஒலித்தது<br/>
காட்டு வாத்தெனக் கைத்தண் டொலித்தது<br/>
திரிகையின் சக்கரம் குருவிபோன் றிசைத்தது<br/>
திரிகை அசைந்தது திகழ்முத் துப்போல்.<br/>
<br/>
மீண்டும் ஒருமுறை விரைந்துசெல் வேளையில்<br/>
வயல்எல் லையிலடி வைத்திடு வேளையில்:<br/>
பசும்புல் தரையிலே பாவையும் இருந்தனள்<br/>
மஞ்சள்புல் தரையில் வழிநகர்ந் தேகினள்  450<br/>
கலயம் நிறைசெஞ் சாயம் காய்ச்சினள்<br/>
மஞ்சள்சா யத்தை வடித்தாள் கெண்டியில்.<br/>
<br/>
மூன்றாம் முறையில் முனைந்துசெல் வேளை<br/>
பாவைபல் கணிக்கீழ் படர்ந்துசெல் வேளை<br/>
நங்கையின் நெசவு நன்றாய்க் கேட்டது;<br/>
தறியின் அச்சவள் தளிர்க்கைமோ திற்று;<br/>
சிறிய**நூ னாழி வழுவிச் சென்றது<br/>
குன்றதன் குழியில் துன்று**கீ ரியைப்போல்<br/>
தறியச் சுப்பல் செறிந்தொலி யெழுப்பின<br/>
மரத்தில் இருக்கும் மரங்கொத் தியைப்போல்        460<br/>
பாவோ(ட்)டு **சட்டம் படுவிசை சுழன்றது<br/>
மரத்துக் கிளையின் மரவணி லதுபோல்."<br/>
<br/>
அந்த வடநிலத் தலைவியும் அதன்பின் <br/>
உரைத்தாள் ஒருசொல் உரைத்தாள் இவ்விதம்:<br/>
"அதுதான் அதுதான் அழகென் பெண்ணே!<br/>
உனக்கெப் போதும் உரைப்பேன் அல்லவா,<br/>
கூவிடேல் தேவ தாருக ளிடையென,<br/>
பள்ளத் தாக்கிலே பாடா தேயென,<br/>
கழுத்தின் வளைவைக் காட்டா தேயென,<br/>
கரங்களின் வெண்மையைக் காட்டா தேயென,         470<br/>
இளமை மார்பதன் எழுச்சியை என்று,<br/>
ஏனைய உறுப்பின் எழிலினை என்று!<br/>
<br/>
இலையுதிர் காலம் முழுவதும் சொன்னேன்<br/>
பாடினேன் இந்தக் கோடைஎக் காலமும்<br/>
விரைந்து செல்லும் வசந்தத் தியம்பினேன்<br/>
அடுத்த விதைப்புப் பருவத் திசைத்தேன்:<br/>
இரகசிய மானதோர் இல்லம் கட்டுவோம்<br/>
இரகசியச் சாளரம் சிறிதாய் வைப்போம்<br/>
நேரிழை யார்துணி நெய்வதற் காக<br/>
இழைநான் **கூடுநூல் இரைச்சலி னோடு,           480<br/>
செவிகொடார் பின்லாந்(து) திகழ்மண வாளர்<br/>
பின்லாந்(து) மணவ(஡)ளர், பெருநாட்(டு) வரன்மார்."<br/>
<br/>
பெருநிலத் திருந்தொரு பிள்ளை சொன்னது<br/>
**ஒருபட்சக் குழவி உரைத்ததிவ் வாறு:<br/>
"மாபரி ஒன்றை மறைப்பது சுலபம்<br/>
முரட்டு மயிர்ப்பரி மறைப்பது எளிது<br/>
மங்கை ஒருத்தியை மறைப்பது சிரமம்<br/>
உயர்நெடுங் குழலியை ஒளிப்பது சிரமம்;<br/>
கல்லினால் கோட்டைநீ கட்டிய போதிலும்<br/>
உயர்ந்து கிளர்ந்த ஒலிகடல் நடுவில்    490<br/>
மகளிரைத் தடுத்து வைத்தற் காங்கே<br/>
நின்கோ ழிகளை நேர்வளர்த் தெடுக்க<br/>
மகளிரை அங்கே மறைத்தலு மரிது<br/>
அங்கே வளர்தலும் அரிதுகன் னியர்கள்<br/>
மாப்பி(ள்)ளை கைகளில் மாட்டப் படாமல்<br/>
நன்மண வாளர், நாட்டு வரன்மார்,<br/>
உயர்ந்த தொப்பிகள் அணிந்திடு மனிதர்<br/>
உருக்குக் குளம்பு உயர்பரி யுடையோர்."<br/>
<br/>
முதிய வைனா மொயினன் அவனே<br/>
தாழ்ந்த தலையுடன் வீழ்ந்த மனத்துடன்     500<br/>
வீடு நோக்கி விரைந்திடும் வேளை<br/>
உரைத்தான் ஒருசொல் உரைத்தான் இவ்விதம்:<br/>
"நான்அபாக் கியவான் நவில்துர்க் கதியினன்<br/>
ஏனெனில் எனக்கு இதுதெரிந் திலது<br/>
திருமணம் இளமையில் செய்து களிக்க<br/>
வாழ்கா லத்தில் வழித்துணை தேட!<br/>
**தன்கரு மம்மெலாம் தனியே வருந்துவான்<br/>
இளமையில் திருமணம் இயைந்தே செய்பவன்<br/>
பிள்ளைப் பருவம் பிள்ளைப் பெறுபவன்<br/>
சிறுபரா யத்தில் பெறுபவன் குடும்பம்."   510<br/>
<br/>
அப்போ(து) வைனா மொயினன் தடுத்தான்<br/>
அமைதிநீர் மனிதன் அவன்தடுத் துரைத்தான்<br/>
வயோதிபன் இளமை மங்கையை நாடலை<br/>
அழகிய பெண்ணை அடைய முயல்வதை<br/>
போட்டியில் சேர்ந்து நீந்திப் போவதை<br/>
போட்டிக் காகப் புனலில் விரைவதை<br/>
இளம்பெண் ஒருத்திக்கு இடுவதைப் போட்டி<br/>
இளம்பரு வத்தில் இருக்கையில் அடுத்தவன்.<br/>
<br/>
<hr/><br/>
<a name="Song20"><h3>பாடல் 20 - விவாக விருந்துக்குப் பெரிய எருது கொல்லப்படுதல் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/><br/>
<br/>
அடிகள் 1 - 118 : திருமணக் கொண்டாட்டத்திற்கு மிகப் பெரிய எருது
ஒன்று கொல்லப்படுதல்.<br/>
<br/>
அடிகள் 119 - 516 : 'பீர்' என்னும் பானம் வடித்து உணவுகள் தயாரித்துத்
திருமணக் கொண்டாட்ட ஏற்பாடுகள் நடைபெறுதல்.<br/>
<br/>
அடிகள் 517 - 614 : நாயகர்களைத் திருமணத்திற்கு அழைக்கத் தூதுவர்
அனுப்பப்படுதல்; ஆனால் லெம்மின்கைனன் மட்டும் அழைக்கப் படவில்லை.<br/>
<br/>
<hr/><br/>
<br/>
என்ன பாடலை இப்போ(து) பாடுவோம்?<br/>
எந்தக் கதைகளை இப்போ(து) கூறுவோம்?<br/>
பாடுவோம் நாங்கள் பாடலை இவ்விதம்<br/>
இயம்புவோம் நாங்கள் இந்தக் கதைகளை:<br/>
வியன்வட பால்நில விழாக்களைப் பற்றியும்<br/>
தெய்வீகப் பானமே தேர்ந்து(ண்)ணல் பற்றியும்.<br/>
<br/>
கடிமண ஒழுங்குகள் கனநாள் நடந்தன<br/>
ஆயத்த மாயின அனைத்துப் பொருட்களும்<br/>
வடபால் நிலத்து வசிப்பிடத் தாங்கே<br/>
சரியோலாப் பகுதியின் தகுவாழ் விடங்களில்.     10<br/>
<br/>
அங்கே கொணர்ந்த அவைஎவை எவைகள்<br/>
வந்து சேர்ந்திட்ட வகைப்பொருள் எவைஎவை<br/>
வடபால் நிலத்துநீள் மணவிழா வுக்கு<br/>
குடித்து மகிழ்பெருங் குழுவத னுக்கு<br/>
உறுநாட்டு மக்களுக் குபசாரம் செய்ய<br/>
உயர்பெருங் குழுவுக் குணவு படைக்க.<br/>
<br/>
*கரேலியா இடத்திலோர் காளை வளர்ந்தது<br/>
நின்றது கொழுத்துப் பின்லாந் தெருது<br/>
அதுவும் பெரியதோ சிறியதோ அல்ல<br/>
இளங்கன்று தானது இனிதாய் வளர்ந்தது;   20<br/>
*'ஹமே'யெனு மிடத்தில் அதன்வால் சுழன்றது<br/>
*'கெமி'யெனு மாற்றில் அதன்தலை அசைந்தது<br/>
அதன்கொம்பு நீளம் அறுநூ றடிகள்<br/>
தொ(ள்)ளாயிரம் அடிகளாம் தொடர்வாய்ப் புட்டு;<br/>
வாரமொன் றெடுக்கும் வலம்வரக் கீரி<br/>
நுவல்எரு தொருபுற நுகக்கட் டதன்மேல்;<br/>
**தூக்கணத் துக்கொரு நாட்பொழு தெடுக்கும்<br/>
பறந்து முடித்திடப் படிகொம் பிடையே<br/>
விரைந்து பபறந்து விறல்முனை யடையும் <br/>
இடையில் தங்கி எடுக்கா தோய்வு;      30<br/>
திங்களொன் றோடித் திரிந்ததோர் **கொடையணில்<br/>
கழுத்தி லிருந்துவால் கரைமுனை நோக்கி<br/>
அதுவால் முனையை அடையவே யில்லை<br/>
அடுத்த மாதமும் அடையவே யில்லை.<br/>
<br/>
கட்டுக் கடங்காக் கன்றது இளையது<br/>
பின்லாந்து நாட்டின் பெரியதோர் காளை<br/>
கரேலியா விருந்து கொணரப் பட்டது<br/>
வடபால் நிலத்து வயல்களின் பக்கம்;<br/>
கொம்புகள் பக்கம் நின்றொரு நூறுபேர்<br/>
வாய்ப்புட் டுப்புறம் மற்றா யிரம்பேர்    40<br/>
அந்தக் காளையை அடுத்துப் பிடித்தனர்<br/>
வடநாட்டு கொண்டு வந்தபோ தினிலே.<br/>
<br/>
வழியிலே நடந்து வந்தது எருது<br/>
நேர்சரி யோலா நீரிணை வாயிலில்<br/>
சேற்று நிலங்களில் செறிபுல் மேய்ந்தது<br/>
முதுகுமேற் புறமோ முகிலில் தோய்ந்தது;<br/>
அடித்ததை வீழ்த்த அங்கெவ ரும்மிலர்<br/>
நாட்டின் குரூரம் வீழ்த்துவோ ரங்கிலர்<br/>
வடக்கு மாந்தர் வரிசைத் தரத்தில்<br/>
உயர்ந்த பெரிய உறவின ரிடையே      50<br/>
எழுச்சிகொண் டுயரும் இளைஞரி னிடையே<br/>
அல்லது முதியோர் அவரிலும் இல்லை.<br/>
<br/>
வயோதிபன் வெளிநாட் டொருவன் வந்தான்<br/>
*'விரோகன் னாஸ்'என்னும் கரேலியன் அவனே<br/>
இந்த சொற்களில் இயம்பினன் அவனே:<br/>
"பொறுப்பாய், ஏழை எருதே பொறுப்பாய்!<br/>
இதோநான் வருகிறேன் இகல்தண் டத்தொடே<br/>
தண்டா யுதத்தால் சார்ந்துனை அறைகிறேன்<br/>
அபாக்கியப் பிராணியே அடிப்பேன் மண்டையில்<br/>
உன்னால் முடிந்திடா தின்னொரு கோடையில்        60<br/>
முடியா துனது மூக்குவாய் திருப்ப<br/>
வாய்ப்புட்(டுத்) திருப்பிப் பார்க்கவொண் ணாது<br/>
இந்த வயல்களின் எல்லை வெளிகளில்<br/>
நேர்சரி யோலா நீரிணை வாயிலில்."<br/>
<br/>
முதியவன் சென்றான் முன்விலங் கறைய<br/>
விரோக(ன்)னாஸ் அதைத்தொட விரைந்தே சென்றான்<br/>
போற்றுதற் குரியோன் போனான் பிடிக்க:<br/>
அங்கே எருது அசைத்தது தலையை<br/>
கறுத்த விழிகளைச் சுழற்றிப் பார்த்தது;<br/>
முதியோன் தாவித் தேவதா ரேறினான்           70<br/>
விரோகன்னாஸ் பாய்ந்தான் விரியும் புதருள்<br/>
போற்றுதற் குரியோன் புகுந்தான் செடிப்புதர்.<br/>
<br/>
எருதினை அடிக்க ஒருவனைத் தேடினர்<br/>
ஒருவனைப் பெரிய எருதினை வீழ்த்திட<br/>
அழகிய கரேலியா அயற்புறத் திருந்து<br/>
பெரியதோட் டத்தில் பின்லாந் திருந்து<br/>
அமைதி ரஷ்யா அகல்நாட் டிருந்து<br/>
விறல்நிறை சுவீடன் வியன்நாட் டிருந்து<br/>
லாப்புவின் அகன்ற இரும்வெளி யிருந்து<br/>
மிகுவலித் *துர்யா வினிலுமே யிருந்து           80<br/>
துவோனலா நிலத்திலும் ஒருவனைத் தேடினர்<br/>
மரண உலகின் மண்ணின் அடியிலும் <br/>
தேடினர் ஆயினும் சேர்ந்திலர் எவரும்<br/>
நாடினர் ஆயினும் நண்ணிலர் எவரும்.<br/>
<br/>
எருதினை அடிக்க ஒருவனைத் தேடினர்<br/>
அறைந்து வீழ்த்திட ஆளொன்று தேடினர்<br/>
தெளிந்த கடலதன் செறிவிரி பரப்பில்<br/>
பரந்து விரிந்த படரலை களின்மேல்.<br/>
<br/>
கறுத்த மனிதன் கடலிடை எழுந்தான்<br/>
வீரன் ஒருவன் விளங்கினான் அலையில்   90<br/>
சரியாய்த் தெளிந்த தண்ணீ ரிருந்து<br/>
விரிந்து அகன்ற வியநீர்ப் பரப்பிருந்(து);<br/>
உயர்ந்தோர் தம்மில் ஒருவனு மன்றவன்<br/>
சிறியவர் தம்மையும் சேர்ந்தவ னன்றவன்<br/>
ஒருகல யக்கீழ் உறங்கத் தக்கவன்<br/>
நேர்ஒரு முறம்கீழ் நிற்கத் தக்கவன்.<br/>
<br/>
முதியோன் இரும்பு(க்)கை முட்டியை யுடையவன்<br/>
இரும்புரோ மமுளோன் எதிர்பார் வைக்கு<br/>
தொல்பா றையிலாம் தொப்பி தலையிலே<br/>
கற்களில் செய்த காலணி கால்களில்    100<br/>
கனகத் தியைந்த கத்தி கரத்திலே<br/>
கத்தியில் இருந்தது கைப்பிடி செப்பினால்.<br/>
<br/>
எருதை அடிக்க ஒருவன் கிடைத்தனன்<br/>
கொன்று வீழ்த்தக் கண்டனர் ஒருவனை<br/>
பின்லாந் தெருதைப் பிடித்தடிப் பவனை<br/>
நாட்டின் குரூரம் வீழ்த்துவோன் தன்னை.<br/>
<br/>
தன்னுடை இரையைத் தான்கண் டதுமே<br/>
தாவி விரைந்து தாக்கினான் கழுத்தில்<br/>
காளையை முழங்கால் களிற்பணித் திட்டான்<br/>
விலாவைப் பற்றி வீழ்த்தினான் நிலத்தில்.      110<br/>
<br/>
அதிக இரையை அவன்பெற் றானா?<br/>
அதிக இரையை அவன்பெற வில்லை:<br/>
பேழைகள் நூறு பெய்த இறைச்சியும்<br/>
அறுநூறு அடியில் அமை**பதன் இறைச்சியும்<br/>
ஏழு தோணிகள் எலாம்நிறை இரத்தமும்<br/>
ஆறு சாடிகள் அவைநிறை கொழுப்பும்        <br/>
அந்த வடநிலத் தமைவிழா வுக்கு<br/>
அச்சரி யோலா அதன்விருந் துக்கு.<br/>
<br/>
கட்டப் பட்டதோர் கவின்இல் வடக்கே<br/>
ஒருபெரும் வீடு உயர்பெரும் கூடம்       120<br/>
ஐம்பத்து நாலடி அதன்நீள் பக்கம்<br/>
நாற்பத் திரண்டடி நனிஉயர் அகலம்<br/>
கூரையில் நின்றொரு சேவல் கூவினால்<br/>
அதன்குரல் தரையில் அறக்கேட் காது,<br/>
கொல்லையில் நின்றொரு குட்டிநாய் குரைத்தால்<br/>
அதன்கத வம்வரை அதுகேட் காது.<br/>
<br/>
அந்த வடநிலத் தலைவியும் அங்கே<br/>
வந்தாள் நடந்து வளர்தரை கடந்து<br/>
வந்து சேர்ந்ததும் மத்தித் தரைக்கு<br/>
சிந்தனை செய்தாள் சீருற நினைத்தாள்:          130<br/>
"'பீரை' எப்படிப் பெறலா மப்பா<br/>
மதுவைத் தரமாய் வடிப்ப தெப்படி<br/>
திருமண விழாவில் உபசா ரம்செய<br/>
விவாக வீட்டு விருந்தில் வழங்க?<br/>
மதுவினை வடிக்கும் வகைநான் அறியேன்<br/>
வியன்'பீர்' தோன்றிய விதமும் அறியேன்."<br/>
<br/>
அங்கே இருந்தான் அடுப்பில் கிழவன்<br/>
இயம்பினன் அடுப்பினில் இருந்த கிழவனும்:<br/>
" 'பீர்'தான் பிறந்தது பார்லியி லிருந்து<br/>
**போதைச் செடியால் பொலிந்த நற்பானம்        140<br/>
ஆயினும் நீரிலா ததுபிறந் திலது<br/>
எரியும் நெருப்பு இலாமலு மல்ல."<br/>
<br/>
**ஆரவா ரத்தின் அருமகன் அச்செடி<br/>
நன்னிலம் சிறிதாய் நாட்டப் பட்டது<br/>
உறுமராப் போல்நிலத் துழவும் பட்டது<br/>
**காஞ்சொறிச் செடியெனக் களைந்தெறி பட்டது<br/>
கலேவாப் பகுதியிற் காண்கிணற் றருகினில்<br/>
ஒஸ்மோ வயலின் உளகரை யோரம்;<br/>
ஓரிளம் நாற்று உடனங் கெழுந்தது<br/>
முளையொன்(று) பசுமையாய் முளைத்து வந்தது         150<br/>
ஒருசிறு மரத்தில் உயரப் படர்ந்தது<br/>
உச்சியை நோக்கி உயர்ந்தே சென்றது.<br/>
<br/>
பார்லியை அதிர்ஷ்டத் தேவதை விதைத்தது<br/>
ஒஸ்மோப் புதிய உயர்வயல் திடலில்;<br/>
அழகாய் பார்லி அங்கே வளர்ந்தது<br/>
செழித்து உயர்ந்து சீராய் வந்தது<br/>
ஒஸ்மோப் புதிய உயர்வயல் திடலில்<br/>
கலேவா மைந்தனின் காட்டு வெளியினில்.<br/>
<br/>
காலம் சற்றுக் கரைந்துசென் றிட்டது<br/>
அழைத்தது மரத்திருந் தப்போ தைச்செடி           160<br/>
திடல்வயல் பார்லி செப்பிட லானது<br/>
கேட்டது கலேவாக் கிணற்றிநீ ரதுவும்:<br/>
'கூடுவ தெப்போ(து) குவிந்தொன் றாய்நாம்<br/>
எப்போ தொருவரை ஒருவர்சந் திப்பது<br/>
தனித்த வாழ்வு தருவது துயரம்<br/>
இருவர் மூவர் இணைவது இனிமை.'<br/>
<br/>
ஒஸ்மோ வின்மகள், உயர்'பீர்' வடிப்பவள்,<br/>
பாவையே பானம் பக்குவம் செய்பவள்,<br/>
பார்லித் தானியம் பைங்கரத் தெடுத்தாள்<br/>
ஆறு பார்லி அருமணி எடுத்தாள்        170<br/>
போதைச் செடிப்புக் குஞ்சமே ஏழு<br/>
எடுத்தாள் நீரை எட்டு அகப்பைகள்<br/>
பானையைப் பின்னர் தீயினில் வைத்தாள்<br/>
கொதிக்கச் செய்தாள் நெருப்பில் கலவை<br/>
பார்லி மணிகளில் 'பீரை'க் காய்ச்சினாள்<br/>
கரையும் கோடை காலத்து நாட்களில்<br/>
புகார்படி கடலதன் புணர்முனை நுனியில்<br/>
செறிபனிப் புகாருள தீவதன் கரையில்<br/>
மரத்தில் குடைந்த வன்புதுச் சாடியில்<br/>
மிலாறு மரத்தின் வியனார் தொட்டியுள்           180<br/>
<br/>
எடுத்தாள் 'பீரை' இதமாய் வடித்து<br/>
பெற முடிந்திலது உறுபுளித் தன்மை<br/>
சிந்தனை செய்தாள் சீருற நினைத்தாள் <br/>
உரைத்தாள் ஒருசொல் உரைத்தாள் இவ்விதம்:<br/>
'இதற்கு இன்னும் எதனைச் சேர்க்கலாம்<br/>
வேறு எதனைத் தேடிப் பார்க்கலாம்<br/>
புளிக்க வைத்திடப் புதுப் 'பீர்'ப்பானம்<br/>
வடித்த மதுவை வைத்திட நுரைக்க? '<br/>
<br/>
கலேவா வின்மகள் கவினுறு நங்கை,<br/>
மனோகர மென்மை மங்கையின் விரல்கள்           190<br/>
என்றும் பாங்காய் அசையும் இயல்பின<br/>
காலணி என்றும் கனதி குறைந்தவை<br/>
தரையின் பரப்பில் விரையும் இயல்பின<br/>
நன்னில மத்தியில் நடந்தே வந்தனள்<br/>
அடுத்ததில் ஒன்றில் அலுவல் புரிந்தனள்<br/>
இரண்டு கெண்டிகள் இடையில் அலுவல்கள்<br/>
கண்டனள் **சிராய்த்த துண்டினைத் தரையில்<br/>
தரையிலே யிருந்து சிராயை எடுத்தனள்.<br/>
<br/>
அதனைப் பார்த்தனள் அதனைத் திருப்பினள்:<br/>
'இதிலே யிருந்து எதனைச் செய்யலாம்   200<br/>
அழகு படைத்த அரிவையின் கைகளில்<br/>
கன்னிநல் லாளின் கைவிரல் நுனியில்<br/>
இளமைப் பெண்ணாள் எழிற்கரம் கொடுத்தால்<br/>
கன்னிநல் லாளின் கைவிரல் நுனியில்? '<br/>
<br/>
தனது கரங்களில் தானதைப் பெற்றாள்<br/>
கன்னிநல் லாளின் விரல்களின் நுனியில்<br/>
நல்லிளம் பெண்ணாள் உள்ளங் கைகளால்<br/>
தேய்த்தனள் தனது திகழ்இரு கரத்தால்<br/>
தேய்த்தனள் தனது செழுமிகு தொடைகளில்<br/>
அங்கே வெள்ளை அணிலொன் றுதித்தது.   210<br/>
<br/>
தன்மக னுக்குச் சாற்றினாள் வழிமுறை<br/>
அவ்வணி லுக்கு அறிவுரை புகன்றாள்:<br/>
'புல்மேட்(டுப்) பொன்னே, புதியஎன் அணிலே!<br/>
புல்மேட்டு மலரே, புமியின் எழிலே!<br/>
நான்புகல் இடத்தே நனிவிரைந் தேகு!<br/>
இயம்பிஆ ணையிடும் இடத்தே விரைவாய்!<br/>
களிப்பு நிறைந்த கானகம் அதற்கு<br/>
தப்பியோ வாழும் முக்கிய வனத்தே<br/>
ஒருசிறு மரத்தில் ஓடிமே லேறு<br/>
தளைத்துச் சடைத்த தனிமர முடிக்கு      220<br/>
அதனால் கழுகு அதுபிடிக் காது<br/>
காற்றின் பறவை கண்டடிக் காது<br/>
கொணர்வாய் தேவ தாருவின் **கூம்பை<br/>
கொணர்வாய் தாருவின் கூம்பின் **செதிலை<br/>
அரிவையின் கைகளில் அவற்றினை வைப்பாய்<br/>
ஒஸ்மோ மகளின் உயர்'பீர்'ப் போடு!'<br/>
<br/>
அணிலுக்(கு) ஓட அழகாய்த் தெரிந்தது<br/>
விரையத் தெரிந்தது **சடைவா லதற்கு<br/>
நீடிய பாதையை ஓடியே கடக்க<br/>
செறிதொலைப் பயணம் செய்தே முடிக்க   230<br/>
ஒருகா முடித்தது மறுகா **கடந்தது<br/>
கடந்தது குறுக்கே காவொரு மூன்றும்<br/>
களிப்பு நிறைந்த கானகம் சென்றது<br/>
தப்பியோ வாழும் முக்கிய வனத்தே.<br/>
<br/>
கண்டது மூன்று கானகத் தருவை<br/>
சிறிய நான்கு தேவதா ருக்களை<br/>
தளர்சேற்று நின்ற தாரு(வில்)ஏ றிற்று<br/>
புற்றிடர் மரமேற் போயிட லானது<br/>
பெருங்கழு கதனைப் பிடிக்கவு மில்லை<br/>
அடர்காற் பறவை அடிக்கவும் இல்லை.      240<br/>
<br/>
குலதேவ தாருவின் கூம்பைப் பறித்தது<br/>
தாரு மரத்தில் தழைகளை ஒடித்தது<br/>
நகங்களில் அவற்றை நன்கொளித் திட்டது<br/>
பாதத்தைச் சுற்றிப் பத்திரம் செய்தது<br/>
அரிவையின் கைகளில் அவற்றினை வைத்தது<br/>
கன்னிநல் லாளின் கைவிரல் நுனியில்.<br/>
<br/>
பெண்ணவள் அவற்றை 'பீரி'ல் போட்டனள்<br/>
பகர்ஒஸ் மோமகள் பானத் திட்டனள்<br/>
ஆயினும் புளித்தெழ வில்லை யப்'பீர்'<br/>
இளமைப் பானம் எழவிலை நுரைத்து.     250<br/>
<br/>
ஒஸ்மோ வின்மகள், உயர்'பீர்' வடிப்பவள்,<br/>
பாவையே பானம் பக்குவம் செய்பவள்,<br/>
சிந்தனை பின்னர் செய்தனள் தொடர்ந்து:<br/>
'இதற்கு இன்னும் எதனைச் சேர்க்கலாம்<br/>
புளிக்க வைத்திடப் புதுப்'பீர்'ப் பானம்<br/>
வடித்த மதுவை வைத்திட நுரைக்க? '<br/>
<br/>
கலேவா வின்மகள் கவினுறு நங்கை,<br/>
மனோகர மென்மை மங்கையின் விரல்கள்<br/>
என்றும் பாங்காய் அசையும் இயல்பின<br/>
காலணி என்றும் கனதி குறைந்தவை      260<br/>
தரையின் பரப்பில் விரையும் இயல்பின<br/>
நன்னில மத்தியில் நடந்தே வந்தனள்<br/>
அடுத்ததில் ஒன்றில் அலுவல் புரிந்தனள்<br/>
இரண்டு கெண்டிகள் இடையில் அலுவல்கள்<br/>
கண்டனள் **சீவற் துண்டினைத் தரையில்<br/>
தரையிலே யிருந்து சீவலை எடுத்தனள்.<br/>
<br/>
அதனைப் பார்த்தனள் அதனைத் திருப்பினள்:<br/>
'இதிலே யிருந்து எதனைச் செய்யலாம்<br/>
அழகு படைத்த அரிவையின் கைகளில்<br/>
கன்னிநல் லாளின் கைவிரல் நுனியில்   270<br/>
இளமைப் பெண்ணாள் எழிற்கரம் கொடுத்தால்<br/>
கன்னிநல் லாளின் கைவிரல் நுனியில்? '<br/>
<br/>
தனது கரங்களில் தானதைப் பெற்றாள்<br/>
கன்னிநல் லாளின் கைவிரல் நுனியில்<br/>
நல்லிளம் பெண்ணாள் உள்ளங் கைகளால்<br/>
தேய்த்தனள் தனது திகழ்இரு கரத்தால்<br/>
தேய்த்தனள் தனது செழுமிகு தொடைகளில்<br/>
கிளர்பொன் மார்புக் கீரியொன் றுதித்தது.<br/>
<br/>
வந்தகீ ரிக்கு வழிமுறை சொன்னாள்<br/>
அனாதைப் பிள்ளைக் கறிவுரை சொன்னாள்:          280<br/>
'எனதுநற் கீரியே என்னிளம் பறவையை<br/>
அழகிய கம்பளி அருமைத் தோலே<br/>
நான்புகல் இடத்து நனிவிரைந் தேகு<br/>
இயம்பிஆ ணையிடும் இடத்தே விரைவாய்<br/>
பழுப்புக் கரடியின் பாறைக் குகைக்கு<br/>
காட்டுக் கரடியின் தோட்ட வெளிக்கு<br/>
கரடிகள் பொருதும் காட்டகத் தாங்கே<br/>
கொடிய கரடிகள் கூடிவா ழிடத்தே;<br/>
**புரையைநின் காலில் போய்நீ எடுத்து<br/>
கால்களில் புளித்த மாவுறை சேர்த்து    290<br/>
அரிவையின் கைகளில் அவற்றினை வைப்பாய்<br/>
ஒஸ்மோ மகளின் ஒளிர்தோள் சேர்ப்பாய்.'<br/>
<br/>
கீரிக்(கு) இப்போ(து) ஓடத் தெரிந்தது<br/>
பொன் மார்புக்குப் போகத் தெரிந்தது<br/>
விரைந்து கடந்தது விரிநீள் பாதை<br/>
செய்து முடித்தது சேர்தொலைப் பயணம்<br/>
ஒருநதி நீந்தி மறுநதி கடந்தது<br/>
கடந்தது குறுக்கே கவின்மூன் றாம்நதி<br/>
பழுப்புக் கரடியின் பாறைக் குகைக்கு<br/>
கரடிகள் இருக்கும் கற்குகை யதற்கு       300<br/>
கரடிகள் பொருதும் காட்டகத் தாங்கே<br/>
கொடிய கரடிகள் கூடிவா ழிடத்தே<br/>
இரும்பினா லான இருங்குன் றதற்கு<br/>
உருக்கினா லான உயர்மலை யதற்கு.<br/>
<br/>
கரடியின் வாயில் கனநுரை வழிந்தது<br/>
கொடிய கரடிவாய்க் கனபுரை இருந்தது<br/>
கைகளில் சற்றே காண்நுரை யெடுத்தது<br/>
பாதத் **திலும்பின் படிபுரை சேர்த்தது<br/>
அரிவையின் கைகளில் அவற்றினை வைத்தது<br/>
கன்னிநல் லாளின் கைவிரல் நுனியில்.           310<br/>
<br/>
ஒஸ்மோ மகளும் உடன்தன் 'பீரி'ல்<br/>
வடித்தபா னத்தில் வந்ததை யிட்டனள்<br/>
ஆயினும் புளித்தெழ வில்யை யப்'பீரே'<br/>
மனிதனின் பானம் வரவி(ல்)லை நுரைத்தே.<br/>
<br/>
ஒஸ்மோ வின்மகள், உயர்'பீர்' வடிப்பவள்,<br/>
பாவையே பானம் பக்குவம் செய்பவள்,<br/>
சிந்தனை பின்னர் செய்தனள் தொடர்ந்து:<br/>
'இதற்கு இன்னும் எதனைச் சேர்க்கலாம்<br/>
புளிக்க வைத்திடப் புதுப்'பீர்'ப் பானம்<br/>
வடித்த மதுவை வைத்திட நுரைக்க? '    320<br/>
<br/>
கலேவா வின்மகள் கவினுறு நங்கை,<br/>
மனோகர மென்மை மங்கையின் விரல்கள்<br/>
என்றும் பாங்காய் அசையும் இயல்பின<br/>
காலணி என்றும் கனதி குறைந்தவை        <br/>
தரையின் பரப்பில் விரையும் இயல்பின<br/>
நன்னில மத்தியில் நடந்தே வந்தனள்<br/>
அடுத்ததில் ஒன்றில் அலுவல் புரிந்தனள்<br/>
இரண்டு கெண்டிகள் இடையில் அலுவல்கள்<br/>
பயற்றம் **நாற்றைப் படிதரைக் கண்டனள்<br/>
நாற்றை எடுத்தனள் நற்றரை யிருந்தே.   330<br/>
<br/>
அதனைப் பார்த்தனள் அதனைத் திருப்பினள்:<br/>
'இதிலே யிருந்து எதனைச் செய்யலாம்<br/>
அழகு படைத்த அரிவையின் கைகளில்<br/>
கன்னிநல் லாளின் கைவிரல் நுனியில்    <br/>
இளமைப் பெண்ணாள் எழிற்கரம் கொடுத்தால்<br/>
கன்னிநல் லாளின் கைவிரல் நுனியில்? '<br/>
<br/>
தனது கரங்களில் தானதைப் பெற்றாள்<br/>
கன்னிநல் லாளின் கைவிரல் நுனியில்<br/>
நல்லிளம் பெண்ணாள் உள்ளங் கைகளால்<br/>
தேய்த்தனள் தனது திகழ்இரு கரத்தால்    340<br/>
தேய்த்தனள் தனது செழுமிகு தொடைகளில்<br/>
அதிலே பிறந்ததோர் அழகிய வண்டு.<br/>
<br/>
தன்பற வைக்குச் சாற்றினள் வழிமுறை<br/>
தன்வண் டுக்குச் சாற்றினள் அறிவுரை:<br/>
'வண்டே, வண்டே, வான்விரை பறவையே!<br/>
புதுப்பசும் புல்நிலப் பூக்களின் அரசே!<br/>
நான்புகல் இடத்தே நனிவிரைந் தேகுக!<br/>
இயம்பிஆ ணையிடும் இடத்தே விரைவாய்!<br/>
இகல்விரி கடலில் இருக்கும் தீவகம்<br/>
கிளர்கடல் நடுவே கிடக்கும் பாறை     350<br/>
ஒருபெண் ஆங்கே உறக்கத் திருப்பாள்<br/>
செப்பிடைப் பட்டி தெரியும் கழன்று<br/>
தேன்புல் அவளது செறிமருங் கிருக்கும்<br/>
திகழ்உடை ஓரம் தேன்புல் இருக்கும்<br/>
கொஞ்சத் தேனைக் கொணர்வாய் சிறகில்<br/>
ஆடையில் தேனை அள்ளி வருவாய்<br/>
ஒளிரும் புல்லின் உயர்நுனி யிருந்து<br/>
இனிய பொன்மலர் இதழினி லிருந்து<br/>
அரிவையின் கைகளில் அவற்றினை வைப்பாய்<br/>
ஒஸ்மோ மகளின் ஒளிர்தோள் சேர்ப்பாய்.'        360<br/>
<br/>
அந்த வண்டு அதிவிரை பறவை<br/>
சென்றது பறந்து சென்றது விரைந்து<br/>
விரைந்து கடந்தது மிகுசிறு தூரம்<br/>
குறுகியே வந்தது கொண்டநீள் தூரம்<br/>
குறுக்கே ஒருகடல் குறுக்கே மறுகடல்<br/>
கடந்தது மூன்றாம் கடலநயும் குறுக்கே<br/>
எறிகடற் பரப்பில் இருந்ததீ வுக்கு<br/>
கிளர்கடல் நடுவே கிடந்தபா றைக்கு<br/>
நற்துயில் புரிந்த நாரியைக் கண்டது<br/>
ஈய மார்பினள் வாடிக் கிடந்தனள்      370<br/>
புனைபெய ரில்லா புல்மே டொன்றில்<br/>
வளர்நறை நிறைந்த வயலின் அருகில்<br/>
அம்பொற் புற்கள் அவளது இடையில்<br/>
வெள்ளிப் புற்கள் மிளிர்ந்தன பட்டியில்.<br/>
<br/>
சிறகை வண்டு தேனில் தோய்த்தது<br/>
உருகும் நறையில் சிறகைத் தோய்த்தது<br/>
ஒளிரும் புல்நுனி ஒன்றின் மேலே<br/>
பைம்பொன் மலரின் படர்முனை ஒன்றில்<br/>
மங்கையின் கைகளில் வைத்தது கொணர்ந்து<br/>
கன்னிநல் லாளின் கைவிரல் நுனியில்.           380<br/>
<br/>
ஒஸ்மோ வின்மகள் உடன்தன் 'பீரி'ல்<br/>
வடித்தபா னத்தில் மற்றதைப் போட்டனள்<br/>
புளித்து வந்தது புதுப்பீர் இப்போ(து)<br/>
நுரைத்து எழுந்தது நுவல்இளம் பானம்<br/>
குணப்புது மரத்தில் குடைந்த சாடியில்<br/>
தேவதா ருமரத் திகழ்நற் றொட்டியில்<br/>
பொங்கி எழுந்தது புனைகைப் பிடிவரை<br/>
நுரைத்து நின்றது நுரைவாய் விளிம்பில்<br/>
உயர்தரை வழிந்து ஓடிடப் பார்த்தது<br/>
படர்நிலம் சிந்திப் பாய்ந்திடப் பார்த்தது.      390<br/>
<br/>
காலம் சற்றுக் கரைந்துசென் றிட்டது<br/>
கணநே ரம்சில கடந்தே முடிந்தது<br/>
குடிக்க மனிதர்கள் கூட்டமாய் வந்தனர்<br/>
பெற்றனன் முதலிடம் பேர்லெ(ம்)மின் கைனனே<br/>
குடித்தனன் அஹ்தி, கொள்தூர நெஞ்சினன்,<br/>
குடித்தனன் செந்நிறக் கன்னத்துப் போக்கிரி<br/>
வளர்ஒஸ் மோமகள் வடித்தவப் 'பீரை'யே<br/>
கலேவா வின்மகள் காய்ச்சிய மதுவை.<br/>
<br/>
ஒஸ்மோ வின்மகள், உயர்'பீர்' வடிப்பவள்,<br/>
பாவையே பானம் பக்குவம் செய்பவள்,    400<br/>
இந்தச் சொற்களில் இயம்பினள் அவளே:<br/>
'ஓ,அபாக் கியள்எனக் குரியவிந் நாட்கள்<br/>
தீயஇப் 'பீர்'நான் தேர்ந்தே வடிக்கையில்<br/>
நான்செய்த போதுவிந் நனிகெடும் பானம்<br/>
தொட்டியின் வாய்வரை தொடர்துயர்ந் தெழும்பி<br/>
நுரைத்தே வழிந்து நிலத்திடைப் போனதே! '<br/>
<br/>
பாடிற்று மரத்திலோர் பவளச்செங் குருவி<br/>
கூரையின் மரத்திலே கூறிற்றோர் குருவி:<br/>
'தீயதன் மையில்அது திகழ்'பீ ர'ல்ல<br/>
அதுநல் வகையாம் அருமந்த பானம்       410<br/>
பீப்பாவி லூற்றியே பிறிதுவைத் திடலாம்<br/>
களஞ்சிய அறைதம்மில் கனமாய்வைத் திடலாம்<br/>
சிந்துரக் கலயம் சேர்த்துவைத் திடலாம்<br/>
வைக்கலாம் செப்பான வளையச்சா டிக்குள்.'<br/>
<br/>
'பீர்'தான் பிறப்புப் பெற்றதிவ் விதமாம்<br/>
கலேவாவின் வடிப்பின் கதையினா ரம்பமாம்<br/>
அவ்விதம் நல்லதோர் அரும்பெயர் பெற்றது<br/>
புகழொடு மதிப்பும் பொருந்திடப் பெற்றது<br/>
நல்லதாம் வகையென நற்பெயர் பெற்றது<br/>
உயர்ந்தநல் மனிதரின் உயர்பான மானது           420<br/>
நாரியர் களைமது நகைத்திட வைத்தது<br/>
நல்மன நிலையினை நல்கிய தாடவர்க்(கு)<br/>
உயர்ந்தநல் மானிடர்க் குவகையைத் தந்தது<br/>
மயங்கியே பிதற்றினர் மடையர்கள் போதையில்."<br/>
<br/>
அந்த வடநிலத் தலைவியும் அதன்பின்<br/>
'பீரி'ன் பிறப்பைப் பெரிதும் கேட்டதும்<br/>
தூநீர் பெரிய தொட்டியில் நிறைத்து<br/>
வைத்ததன் அருகே மரப்புதுச் சாடி<br/>
போதிய பார்லியைப் போட்டதன் உள்ளே<br/>
சேர்த்துப் போதைச் செடித்தழை நிறைய           430<br/>
மதுப்'பீர்' காய்ச்சி வடிக்கத் தொடங்கினள்<br/>
கனபல நீரைக் கலக்கத் தொடங்கினள்<br/>
கவின்புது மரத்துக் கலயம் ஒன்றிலே<br/>
மிலாறு மரத்தொரு விரிசா டியிலே.<br/>
<br/>
கற்கள்பல் திங்கள் கடுஞ்சூ டேற்றி<br/>
கோடை முழுவதும் கொள்நீர் காய்ச்சி<br/>
காடு காடாய்க் கனமர மெரித்து<br/>
கிணறு கிணறாய் கிளர்நீர் கொணர்ந்தாள்;<br/>
மரங்கள் குறைந்து வந்தன காட்டில்<br/>
அருவியில் நீரும் அருகியே வந்தது      440<br/>
வனப்'பீர்' வடித்து வந்தவே ளையிலே<br/>
மயக்கப் பானம் வடித்தவே ளையிலே<br/>
வடநிலப் பெரிய வருவிருந் துக்கு<br/>
மாந்தி மகிழநல் மானிடர் களுக்கு.<br/>
<br/>
தீவு முழுவதும் செறிபுகை படிந்தது<br/>
மேட்டு நிலத்தில் செந்தீ எரிந்தது<br/>
தடித்த புகையும் சார்ந்துயர்ந் தெழுந்தது<br/>
நீராவி பரந்து நெடுங்கால் கலந்தது<br/>
கனன்று எரிந்த கனலினி லிருந்து<br/>
பெரிதாய் எரிந்த பெருநெருப் பிருந்து          450<br/>
வடநிலத் தையது மறைத்தது பாதி<br/>
இருளைக் கரேலியா முழுதும் நிறைத்தது.<br/>
<br/>
முற்றும் பார்த்தனர் முழுமாந் தர்களும்<br/>
அறிய விரும்பினர் அதையெலாம் பார்த்தோர்:<br/>
"இப்புகை வருகிற தெங்கே யிருந்து<br/>
காற்றில்நீ ராவி கலந்தது எவ்விதம்?<br/>
இகல்போர்ப் புகையெனில் இதுமிகச் சிறிது<br/>
இடையரின் தீயெனில் இதுமிகப் பெரிது."<br/>
<br/>
லெம்மின் கைனனின் அன்னையிப் போது<br/>
காலைப் பொழுததி காலைவே ளையிலே           460<br/>
புனல்பெற வேண்டிப் போனாள் அருவி<br/>
கண்டனள் எங்கணும் கனத்த புகையினை<br/>
வடக்கு நிலத்தின் வான்மீ தினிலே<br/>
உரைத்தாள் ஒருசொல் உரைத்தாள் இவ்விதம்:<br/>
"போரினால் மூண்டு எழுந்த புகைஅது<br/>
அமரினால் மூண்டு அனலும் நெருப்பது."<br/>
<br/>
அவனே அஹ்தி அத்தீ **வருமகன்<br/>
தோன்றுமவ் வழகுறு தூர நெஞ்சினன்<br/>
செலுத்தினான் பார்வை திரும்பினான் சுற்றி<br/>
சிந்தனை செய்தான் சீருற நினைத்தான்:          470<br/>
"நானே சென்று நனிநேர் பார்க்கலாம்<br/>
பக்கத்து நின்று பார்த்து அறியலாம்<br/>
எங்கிருந் தென்று இப்புகை வருவது<br/>
காற்றில்நீ ராவி கலந்ததெவ் விதமென<br/>
போரினால் மூண்ட புகையா என்பதை<br/>
அமரினால் எரியும் அனலா என்பதை."<br/>
<br/>
தூர நெஞ்சினன் நேரிலே போனான்<br/>
எழும்புகை பிறந்த இடத்தினை அடைந்தான்<br/>
போரினால் மூண்ட புகையே யல்ல<br/>
அமரினால் எரியும் அனலுமே யல்ல      480<br/>
இனியபீர் வடிக்கும் இடத்தின் நெருப்பு<br/>
போதைப் பானம் காய்ச்சும் தீயது<br/>
நிமிர்சரி யொலாவின் நீரிணை வாயிலில்<br/>
மேட்டு நிலத்தின் மிகுவளை முனையில்.<br/>
<br/>
தூர நெஞ்சினன் தொடர்தங்(கு) பார்த்தான்<br/>
ஒருவிழி சுழன்றது உயர்அவன் தலையில்<br/>
அவ்விழி சுழல அடுத்தது சாய்ந்தது<br/>
வாயும் சற்றே வளைந்தே நெளிந்தது<br/>
பார்த்தவன் பின்னர் பகர்ந்திட லானான்<br/>
நீரிணைக் கப்பால் நின்றே உசாவினன்:          490<br/>
"ஓ,என் அன்புக் குரியநல் மாமி!<br/>
வடபால் நிலத்தின் மாண்புறு தலைவி!<br/>
சிறந்த 'பீரை'ச் சீராய் வடித்தெடு!<br/>
போதைப் பானம் நேராய்க் காய்ச்சு!<br/>
மாபெரும் கூட்டம் மகிழக் குடித்து!<br/>
வாகாய் லெம்மின் கைனனும் மாந்திட!<br/>
திகழ்தன் சொந்தத் திருமண நாளில்,<br/>
வளருநின் இளமை மகளவ ளுடனே!"<br/>
<br/>
தயாராய் வந்தது தக்க'பீர்'ப் பானம்<br/>
வந்தது முடிவு(க்கு) மனிதரின் இரசம்     500<br/>
வடிந்தே வந்தது மகிழ்செம் 'பீரே'<br/>
வந்தது போதை மதுநன் றாக<br/>
திணிநிலத் தடியில் சேர்த்தே வைக்கலாம்<br/>
கல்லில் அமைந்த களஞ்சிய அறையில்<br/>
வைக்கலாம் மிலாறு மரத்துச் சாடியில்<br/>
வைக்கலாம் செப்பு வன்முளைப் பீப்பா(வில்).<br/>
<br/>
அந்த வடநிலத் தலைவியும் அதன்பின்<br/>
வெந்த உணவை வெப்பமா யாக்கி<br/>
கெண்டிகள் அனைத்திலும் கிளர்**குமிழ் எழுப்பி<br/>
சட்டிகள் அனைத்தையும் **சலசலப் பாக்கினள்        510<br/>
பின்னர் சுட்டனள் பெரிய ரொட்டிகள்<br/>
தட்டி எடுத்தனள் தகுபணி யாரம்<br/>
உறும்நல் மனிதரை உபசா ரம்செய<br/>
உயர்பெரும் குழுவிற் குணவு அளிக்க<br/>
வடக்கில் நிகழும் மாபெரும் விருந்தில்<br/>
சரியொலாப் பகுதி சார்குடிப் போர்க்கு!<br/>
<br/>
ரொட்டிகள் நன்றே சுட்டு முடிந்தன<br/>
தட்டி முடிந்தன தகுபணி யாரம்<br/>
காலம் சற்றுக் கரைந்துசென் றிட்டது<br/>
கணநேர ரம்சில கடந்தே முடிந்தது      520<br/>
சாடியி லே'பீர்' தனிக்கொதித் தெழுந்தது<br/>
களஞ்சிய அறையில் கதித்து நுரைத்தது:<br/>
"இப்போ(து) குடிப்பவன் இங்கே வரலாம்<br/>
வருதலும் கூடும் மதுச்சுவை மனிதன்<br/>
குயிலாய்க் கூவும் குணச்சிறப் பதிதி<br/>
பகருமென் சரியாம் பாடகன் வருவான்."<br/>
<br/>
பாடகன் ஒருவனைத் தேடித் திரிந்தனர்<br/>
பொருத்தம தானதோர் புகழ்ப்பா டகனை<br/>
குயிலாய்க் கூவும் குணச்சிறப் பிசைஞனை<br/>
நவஅழ குடைய நல்லபா டகனை;        530<br/>
பாட வஞ்சிர மீனை யழைத்தனர்<br/>
கோலாச்சி நீனைப் போட்டிக் கழைத்தனர்<br/>
ஆயினும் வஞ்சிரம் அதுபா டாது<br/>
கோலாச் சிக்கது கூடி வராது<br/>
வஞ்சிர மீனின் வாயோ கோணல்<br/>
பகர்கோ லாச்சிமீன் பற்களில் நீக்கல்.<br/>
<br/>
பாடகன் ஒருவனைத் தேடித் திரிந்தனர்<br/>
பொருத்தம தானதோர் புகழ்பா டகனை<br/>
குயிலாய்க் கூவும் குணச்சிறப் பிசைஞனை<br/>
நவஅழ குடைய நல்ல பாடகனை;        540<br/>
பாலகன் ஒருவனைப் பாட அழைத்தனர்<br/>
பாடல் போட்டியில் பையனை அழைத்தனர்;<br/>
ஆயினும் பாலகன் அவன்பா டுகிலான்<br/>
கூவா(து) எச்சில் வழியும் குழந்தை<br/>
குழந்தையின் நாக்கோ கொண்டது கீச்சிடல்<br/>
அடிநாக் கதுவோ அமைந்தது விறைப்பாய்.<br/>
<br/>
பொங்கி யெழுந்தது பொருசெம் 'பீரே'<br/>
தனியிளம் பானம் சபிக்க வந்தது<br/>
தகுசிந் துரமரச் சாடியி லிருந்து<br/>
செப்பினால் அமைந்த தொட்டியி லிருந்து:         550<br/>
"ஒருபா டகனை உடன்கொண ராவிடில்<br/>
பண்புறு முகந்த பாடகன் ஒருவனை<br/>
குயிற்குரற் சிறப்புக் கொண்டபா டகனை<br/>
நவஎழில் நிறைந்த நல்ல பாடகனை<br/>
உதைத்துத் தள்ளுவேன் உள்ளநல் வளையம்<br/>
விரைந்தடி உடைத்து வெளியே வருவேன்."<br/>
<br/>
அந்த வடநிலத் தலைவியப் போது<br/>
அழைப்பை வெளியே அகல விட்டனள்<br/>
அனுப்பினள் வெளியே அவள்தூ துவரை<br/>
இந்தச் சொற்களில் இயம்பினன் அவளே:           560<br/>
"ஏய்,என் சிறிய இளமைப் பெண்களே!<br/>
அகலா நித்திய அடிமை யாளரே!<br/>
ஒன்றாய் அழைப்பீர் உடனெலாச் சனத்தையும்<br/>
குடிக்கும் மாந்தரைக் கூப்பிட்டு வாரீர்<br/>
இழிஞரை அழைப்பீர் எளியரை அழைப்பீர்<br/>
குருடரி னோடு குணக்கே டரையும்<br/>
வண்டி முடவர்கள் நொண்டிகள் தமையும்;<br/>
குருடரைத் தோணி கொண்டே(ற்றி) வருவீர்<br/>
நொண்டியைப் புரவி கொண்டே(ற்றி) வருவீர்<br/>
வண்டியில் இழுத்து வருவீர் முடவரை.     570<br/>
<br/>
வடநிலத் தனைத்து மக்களை அழைப்பீர்<br/>
கலேவாச் சந்ததி கள்ளெலாம் வரட்டும்<br/>
முதிய வைனா மொயினனை அழைப்பீர்<br/>
சிறந்தபா டகனாய்த் திகழ்ந்தே யிருக்க,<br/>
ஆயினும் வேண்டாம் தூர நெஞ்சினன்<br/>
தீயஅஹ் தியெனும் தீவினன் வேண்டாம்."<br/>
<br/>
அப்போ(து) சிறிய அந்தப் பெண்ணவள்<br/>
உரைத்தாள் ஒருசொல் உரைத்தாள் இவ்விதம்:<br/>
"தூரநெஞ் சினற்குத் தொட(ர்)அழைப் பேனி(ல்)லை<br/>
அஹ்தி என்னும் அத்தீ வினற்கு?"       580<br/>
<br/>
அந்த வடநிலத் தலைவியப் போது<br/>
மறுமொழி யாக வழங்கினள் ஒருசொல்:<br/>
"அத்து(஡)ர நெஞ்சற் கழைப்பிலை இதனால்<br/>
குறும்பன் லெம்மின் கைனன் தனக்கு<br/>
கொள்ளுமெவ் வழியிலும் குழப்பம் செய்பவன்<br/>
சண்டை என்றால் சடுதிமுன் நிற்பவன்<br/>
திருமண வீட்டில் செய்வோன் அவமதிப்(பு)<br/>
பெரிய குற்றம் புரிபவன் விழாவில்<br/>
கற்புமா தர்க்குக் களங்கம் விளைப்பவன்<br/>
அவர்கள் புனிதமாம் ஆடையி லிருப்பினும்."        590<br/>
<br/>
அப்போ(து) அந்த அருஞ்சிறு பெண்ணவள்<br/>
உரைத்தாள் ஒருசொல் உரைத்தாள் இவ்விதம்:<br/>
"எவ்விதம் அறிவது இகல்து(஡)ர நெஞ்சனை<br/>
அவனை மட்டும் அழையா திருக்க<br/>
அஹ்தியின் இல்லம் அறியேன் நானே<br/>
தூர நெஞ்சினன் தோட்டமு மறியேன்."<br/>
<br/>
வடநிலத் தலைவி வருமா றுரைத்தாள்<br/>
இயம்பினள் அவளே இயம்பினள் இவ்விதம்:<br/>
"தூர நெஞ்சினனைத் தீரநன் கறியலாம்<br/>
அஹ்தி என்னும் அகல்தீ வின்மகன்       600<br/>
அஹ்தி என்பவன் அத்தீ வுறைபவன்<br/>
பொருநீர்க் கரையிலப் போக்கிரி உள்ளான்<br/>
படர்ந்தகல் வளைகுடாப் பகுதியின் முடிவில்<br/>
காண்தொலைக் குடாவதன் கைவளைப் பரப்பில்."<br/>
<br/>
அந்தச் சிறிய அரிவையும் அங்கே<br/>
குற்றே வல்செ(ய்)யக் கூலிக்கு வந்தவள்<br/>
ஆறு வழிகளில் அழைப்பு விடுத்தனள்<br/>
எட்டு வழிகளில் ஏகினள் அழைக்க<br/>
வடநில அனைத்து மக்கள் தம்மையும்<br/>
கலேவாச் சந்ததிக் குலமக் களையும்     610<br/>
குடில்வாழ் ஏழைக் குலநலிந் தோரையும்<br/>
இறுகிய ஆடை ஏவலர் தமையும்;<br/>
அஹ்தி என்னுமப் பையனைத் தவிர<br/>
அவனை மட்டுமே அழைக்கா திருந்தனள்.<br/>
<br/>
<hr/><br/>
<a name="Song21"><h3>பாடல் 21 - திருமணக் கொண்டாட்டம் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/><br/>
<br/>
அடிகள் 1-226 : மணமகனையும் அவன் கூட்டத்தினரையும் வட நாட்டில் <br/>
வரவேற்றல்.<br/>
<br/>
அடிகள் 227-252 : விருந்தாளிகளுக்கு நிறைய உணவும் பானமும் <br/>
கொடுத்து உபசரித்தல்.<br/>
<br/>
அடிகள் 253-438 : வைனாமொயினன் அந்நாட்டு மக்களைப் பாடிப் புகழுதல்.<br/>
<br/>
<hr/><br/>
<br/>
அந்த வடநிலத் தலைவியப் போது<br/>
சரியொ லாவின் முதுநல் மனைவி<br/>
வெளியிலே நின்றாள் மிகச்சிறு நேரம்<br/>
வீட்டு வேலையில் நாட்டமுற் றிருந்தாள்<br/>
சதுப்பு நிலத்தில் சாட்டையின் ஒலியும்<br/>
உறுகரை வண்டியின் ஓசையும் கேட்டது<br/>
செலுத்தினள் பார்வை திகழ்வட மேற்திசை<br/>
செங்கதி ரோன்கீழ் சென்னியைத் திருப்பினள்<br/>
சிந்தனை செய்தாள் சீருற நினைத்தாள்:<br/>
"இங்கே எதற்காய் இவ்வள வாட்களும்     10<br/>
ஏழைஎன் னுடைய இகல்கடற் கரைகளில்<br/>
போருக்கு வந்த பொருபெரும் படைகளோ?"<br/>
<br/>
வெளியே வந்தாள் விபரம் பார்த்திட<br/>
அண்மையில் சென்றாள் ஆராய்ந் தறிய<br/>
அதுபோர்க் கெழுந்த அதிபெரும் படைய(ல்)ல<br/>
விவாக வீட்டு விருந்தினர் கூட்டம்<br/>
மருமகன் அவர்களின் மத்தியில் இருப்பவர்<br/>
நாட்டு மக்களின் நடுவிலே உள்ளார்.<br/>
அவளே வடநிலத் தலைவியப் போது<br/>
சரியொ லாவின் முதுநல் மனைவி      20<br/>
தனது மருமகன் தான்வரல் உணர்ந்ததும்<br/>
உரைத்தாள் ஒருசொல் உரைத்தாள் இவ்விதம்:<br/>
"காற்றடிக் கிறதெனக் கடிதே நினைத்தேன்<br/>
காட்டிலோர் பகுதிக் கரைசரி கிறதென<br/>
கடலின் ஓரம் இரைகிற தோவென<br/>
கூழாங் கற்கள் குலைந்துருள் கிறதென;<br/>
வெளியே வந்தேன் விபரம் பார்த்திட<br/>
அண்மையில் சென்றேன் ஆராய்ந் தறிய<br/>
அங்கே காற்று அடிக்கவு மில்லை<br/>
காட்டிலோர் பகுதிக் கரைசரிந் திலது          30<br/>
கடலின் ஓரம் இரையவும் இல்லை<br/>
கூழாங் கற்கள் குலைந்துருண் டிலது:<br/>
மருமகன் குழுவினர் வந்தனர் அங்கே<br/>
இருநூறு மக்கள் இப்புறம் வந்தனர்.<br/>
<br/>
அருமரு மகனைநான் அறிவது எங்ஙனம்<br/>
இம்மனுத் திரளில் என்மரு மகனை?<br/>
மருமகன் தனையே மக்களுள் அறியலாம்<br/>
சிறுபழச் செடிபோல் திகழ்மர மத்தியில்<br/>
சிறுசெடி மத்தியில் சிந்துர மரம்போல்<br/>
வானத்து மீன்களில் வண்ண நிலவுபோல்.           40<br/>
<br/>
மருமகன் வருகிறார் வன்கரும் புரவியில்<br/>
இரைதேர் (ஓ)நாயில் இவர்வது போல<br/>
இலக்குதே **டண்டங் காக்கைமேல் வரல்போல்<br/>
வான்ஊர் **மாயக் கழுகுமேல் வரல்போல்;<br/>
ஆறு பொன்னிற அம்புள் ஆங்கே<br/>
இசைத்தன வண்டியின் ஏர்க்கால் மேலே,<br/>
ஏழு நீல இருங்குயில் போல்மணி<br/>
ஒலித்தன வண்டியின் உறுசட் டத்தே."<br/>
<br/>
எழுந்தது சத்தம் எங்கும் பாதையில்<br/>
கிணற்று வழிமிசை ஒலித்தது ஏர்க்கால்           50<br/>
முன்றிலின் முன்னே வந்தார் மருமகன்<br/>
தோட்டம் சேர்த்தனர் தொடர்ந்துடன் வந்தோர்<br/>
மக்கள் மத்தியில் மருமகன் நின்றார்<br/>
நல்ல மக்களின் நடுவினில் நின்றார்<br/>
மக்கள் குழுமுன் வரிசையில் இல்லை<br/>
ஆயினும் பின்புறத் தப்புறத் தில்லை.<br/>
<br/>
"வீரரே, இளைஞரே, வெளியே செல்வீர்!<br/>
உயரந்த மனிதர்காள், உறுகமுற் றத்தே!<br/>
நெஞ்சப் பட்டியை நேராய்க் கழற்ற<br/>
கடிவா ளத்தைப் பிடித்தே நிறுத்த      60<br/>
ஏர்க்கால் நுகத்தை இறக்கக் கீழே<br/>
மருமக னாரை வரஉள் அழைக்க!"<br/>
<br/>
மருமகனின் குதிரை வந்தது ஓடி<br/>
அலங்கார வண்டி அதிகதி வந்தது<br/>
மாமனார் வீட்டின் வண்ணமுன் றில்முன்;<br/>
வடநிலத் தலைவி வருமா றுரைத்தாள்:<br/>
"ஏய்,அடி மைகளே, ஏவுகூ லியரே!<br/>
கிராமத் தழகிய கிளர்தொழி லாளரே!<br/>
மருமக னாரின் மாபரி பிடிப்பீர்<br/>
நெற்றிச் சுட்டி நிமிர்பரி எடுப்பீர்           70<br/>
செப்பினால் இழைத்த திகழ்அணி யிருந்து<br/>
ஈயநெஞ் சத்து **இயைவார் இருந்து<br/>
தோலிலாம் நற்கடி வாளத் திருந்து<br/>
இளமை மரத்து ஏர்க்கா லிருந்து;<br/>
மருமகன் பரியை வழிநடத் துங்கள்<br/>
அதிமிகக் கவனமாய் அதைநடத் துங்கள்<br/>
பட்டிலாம் நற்கடி வாளம் பற்றி<br/>
தனிவெள் ளியிலாம் தலையணி தொட்டு<br/>
உருண்டு புரண்டிட உயர்மெது விடத்தே<br/>
சமதரை யுள்ள தகுசிறப் பிடத்தே      80<br/>
புதிதாய்ப் பனிமழை பொழிந்தநல் லிடத்தே<br/>
பால்போல் வெளுத்து படிவிளங் கிடத்தே!<br/>
<br/>
மருமகன் பரிக்கு வளநீ ரூட்டுக<br/>
அண்மையில் இருக்கும் அருவியொன் றினிலே<br/>
உறைந்துபோ காது உறுநல் லருவியில்<br/>
நீர்நனி சொட்டுநல் நீரரு வியிலே<br/>
அழகிய தாருவின் அகல்வேர டியில்<br/>
தளிர்க்கும் தேவ தாருவின் அருகில்!<br/>
மருமகன் பரிக்கு மகிழ்ந்துண வூட்டுக<br/>
கொழும்பொன் னிழைத்த கூடையி லிருந்து          90<br/>
செப்பினால் செய்த பெட்டியி லிருந்து<br/>
கழுவிய பார்லியை, கனவெண் ரொட்டியை,<br/>
கோடைக் கோதுமை கொ(ண்)டுஅட்ட **உணவை,<br/>
கோடைத் **தானியக் கொழுநொருக் குணவை.<br/>
<br/>
மருமகன் பரியை வழிநடத் துங்கள்<br/>
வளமிகு சிறந்த வைக்கோற் போரிடை<br/>
மிகவும் சிறந்து விளங்குமோ ரிடத்தே <br/>
தோட்டத் துள்ளே தொலைவிடத் துக்கு;<br/>
அருமரு மகன்பரி அங்கே கட்டுக<br/>
பொன்னினால் செய்த புதுவளை யத்தால்   100<br/>
இரும்பினால் செய்த எழில்வளை யத்தால்<br/>
வளைந்த மிலாறு மரத்தம் பத்தில்;<br/>
மருமகன் பரிக்கு வழங்குக இவ்விதம்<br/>
புதிதாய் ஒரு**படிப் **புல்லரி சிமணி<br/>
அடுத்தது மென்மையாய் அமைந்தநல் வைக்கோல்<br/>
மூன்றாவ தரிந்து முடித்தவைக் கோல்தீன்.<br/>
<br/>
வாருவீர் பின்னர் மருகனின் பரியை<br/>
கடற்பரி எலும்பின் கவினார் சீப்பினால்<br/>
உரோமம் எதுவும் உதிரா திருக்க<br/>
நீண்ட உரோமம் நீங்கா திருக்க;    110<br/>
இவ்வாறு மருகனின் எழிற்பரி போர்ப்பீர்<br/>
வெள்ளி விளிம்பு விளங்குபோர் வையினால்<br/>
தங்கத் திழைத்த தனிப்பாய் அதனால்<br/>
செப்பினால் செய்த திகழ்துணி யதனால்.<br/>
<br/>
கவின்ஊர் இளைஞரே, கனிவுறு மக்களே!<br/>
வாருங்கள் அழைத்து மருகனை உள்ளே<br/>
தலைமயி(ரில்) தொப்பி தரித்திலா நிலையில்<br/>
கையுறை எதுவும் கரத்தில்இல் லாமல்.<br/>
<br/>
பார்க்கிறேன் பொறுங்கள் படர்மரு கனைநான்<br/>
'நுவல்மரு கன்உள் நுழைவரா' என்று      120<br/>
கதவு இங்கே கழற்றப் படாமல்<br/>
பெருங்கத வின்நிலை பிடுங்கப் படாமல்<br/>
உறுமேல் உத்தரம் உயர்த்தப் படாமல்<br/>
படிவா யிற்படி பணிக்கப் படாமல்<br/>
இணைமூ லைச்சுவர் இடிக்கப் படாமல்<br/>
நற்சுவர் விட்டம் நகர்த்தப் படாமல்.<br/>
அல்ல, மருகன் அவர்புக முடியா(து)<br/>
நற்பரி சாமவர் நனிகூ ரையின்கீழ்<br/>
கதவு இங்கே கழற்றப் படாமல்<br/>
பெருங்கத வின்நிலை பிடுங்கப் படாமல்           130<br/>
உறுமேல் உத்தரம் உயர்த்தப் படாமல்<br/>
படிவா யிற்படி பணிக்கப் படாமல்<br/>
இணைமூ லைச்சுவர் இடிக்கப் படாமல்<br/>
நற்சுவர் விட்டம் நகர்த்தப் படாமல்<br/>
ஏனெனில் மருகனின் எழிற்சிர முயர்ந்தது<br/>
உறுசெவி அளவும் உயரமே யானது.<br/>
<br/>
உறுமேல் உத்தரம் உயரத் தூக்குக!<br/>
தலையின் தொப்பி தட்டா திருக்கும்,<br/>
பணிப்பீர் வாயிற் படியினைக் கீழே!<br/>
இருக்கும் முட்டா தியைகா லணிக்குதி,    140<br/>
கதவு நிலைகளைக் கழற்றிவை யுங்கள்!<br/>
திகழ்கத வகலத் திறந்து வையுங்கள்!<br/>
மருமகன் உள்ளே வந்திடும் வேளை,<br/>
அதியுயர்ந் தோர்உள் அடியிடும் வேளை.<br/>
<br/>
அழகுத் தெய்வமே, அர்ப்பணம் நன்றிகள்!<br/>
மருகனார் உள்ளே மகிழ்வொடே வந்தார்<br/>
பொறுப்பீர் ஒருகணம், புகும்இல் பார்க்கலாம்,<br/>
விழிகளைச் சற்று வீட்டுட் செலுத்தலாம்<br/>
இங்குள மேசைகள் எல்லாம் கழுவி<br/>
**நெடுவாங் கெல்லாம் நீரினால் அலசி         150<br/>
உறுமென் பலகைகள் மறுவறத் துடைத்து<br/>
தொடர்தரைப் பலகைகள் சுத்தமோ வென்று.<br/>
<br/>
இப்போ(து) பார்க்கிறேன் இந்தஇல் லத்தை<br/>
எனக்கோ சரியாய் எதுவும் தெரிந்தில(து)<br/>
எந்த மரத்தால் இவ்வில் ஆனது<br/>
இக்குடில் வந்தது எங்கே யிருந்து<br/>
எதனால் சுவர்கள் இவ்வித முள்ளன<br/>
எப்படித் தரையும் இப்படி யுள்ளது?<br/>
<br/>
பக்கச் சுவர்முட் பன்றியின் எலும்பால்<br/>
கலைமான் எலும்பினால் காண்பிற் புறச்சுவர்         160<br/>
சேர்கத வுறுசுவர் **கீரியின் எலும்பால்<br/>
ஆனது கதவுமேல் நிலைஆட் டெலும்பால்.<br/>
<br/>
அப்பிள் மரத்தினால் ஆனமேல் உத்தரம்<br/>
வளைந்த மிலாறு மரத்திலாம் தூண்கள்<br/>
அடுக்களைப் பக்க அமைப்புநீ ராம்பலால்<br/>
**கெண்டைமீன் செதில்களைக் கொண்டமை கூரையாம்.<br/>
<br/>
ஆசனம் அனைத்தும் ஆனவை இரும்பால்<br/>
*சக்ஸாப் பலகையால் சமைத்தநல் வாங்குகள்<br/>
அலங்கார(ம்) மேசைக் கமைந்தது பொன்னினால்<br/>
படிமிசை விரித்தவை பட்டிலாம் கம்பளம்.         170<br/>
<br/>
அடுப்புகள் செம்பினால் ஆனவை இருந்தன<br/>
அடுப்பின் அடித்தளம் அமைந்தது கல்லினால்<br/>
அலைகடற் பாறையால் ஆனதீக் கற்களாம்<br/>
அடுப்பின்வா **யாசனம் அதுகலே வாமரம்.<br/>
<br/>
நல்மண மகனும் இல்லுள் வந்தார்<br/>
வியன்கூ ரையின்கீழ் மெதுவாய் நடந்தார்<br/>
உரைத்தார் ஒருசொல் உரைத்தார் இவ்விதம்:<br/>
"இறைவனே, நின்னருள் இங்கும் தருக!<br/>
புகழுறு கூரைப் புணர்தம் பக்கீழ்<br/>
குறைவிலாக் கீர்த்திசேர் கூரையின் கீழே!"      180<br/>
<br/>
வடநிலத் தலைவி வருமா றுரைத்தாள்:<br/>
"நம்பி,நின் வருகை நல்வர வாகுக!<br/>
இந்தச் சிறிய இல்லதன் உள்ளே,
தாழ்ந்திடும் இந்தத் தனிக்குடில் உள்ளே,<br/>
அரும்பசு மரத்தின் அறையதன் உள்ளே,<br/>
கொழுந்தேவ தாருவின் கூடதன் உள்ளே!<br/>
<br/>
ஏய்,சிறு பெண்ணே, எனது அடிமையே!<br/>
கூலிக்கு வந்த குறும்ஊ ரவளே!<br/>
மிலாறுப் பட்டையில் விளைதீக் கொணர்வாய்<br/>
**கீல்மர நுனியில் கிளர்சுடர் ஏற்று   190<br/>
மருமக னாரை வடிவாய்ப் பார்க்க<br/>
மணமகன் விழிகளை வாஞ்சையாய் நோக்க<br/>
நெடும்அவர் கண்கள் நீலமா சிவப்பா<br/>
அல்லது துணிபோல் வெள்ளை நிறத்ததா!"<br/>
<br/>
சிறியவள் அந்தச் சிறுஅடி மைப்பெண்<br/>
குறும்ஊ ரிருந்து கூலியாய் வந்தவள்<br/>
மிலாறுப் பட்டையில் மிளிர்தீக் கொணர்ந்தாள்<br/>
கீல்மர நுனியில் கிளர்சுடர் ஏற்றினாள்.<br/>
<br/>
"மிகுசட சடத்தெழும் மிலாறு மரத்தீ<br/>
கிளர்கரும் புகைஎழும் கீல்மரச் சுடரில்           200<br/>
மருகனின் விழிகளில் கறைஅது ஆக்கும்<br/>
எழிலுறும் தோற்றம் இருளதாய்ப் போகும்<br/>
மெழுகுவர்த் தியிலே மிளிர்தீக் கொணர்வாய்<br/>
மெழுகினால் செய்ததில் மிகுசுடர் கொணர்வாய்."<br/>
<br/>
சிறியவள் அந்தச் சிறுஅடி மைப்பெண்<br/>
குறும்ஊ ரிருந்து கூலியாய் வந்தவள்<br/>
மெழுகு வர்த்தியில் மிளிர்தீக் கொணர்ந்தாள்<br/>
மெழுகினால் செய்ததில் மிகுசுடர் கொணர்ந்தாள்.<br/>
<br/>
மெழுகிலே யிருந்து வெண்புகை எழுந்தது<br/>
மெழுகுவர்த் தியிலே மிகவொளிர் தீச்சுடர்      210<br/>
மருமகன் விழிகளில் வரச்செய்த தொளியை<br/>
மருமகன் வதனம் மலர்ந்தொளி தந்தது.<br/>
<br/>
"இப்போ(து) மருமகன் எழில்விழி பார்க்கிறேன்<br/>
நிறம்சிவப் பதுவோ நீலமோ அல்ல<br/>
நேர்துணி வெள்ளை நிறத்தது மல்ல<br/>
மிகுகடல் நுரைபோல வெளுத்த நிறமவை<br/>
படர்கடல் நாணல்போல் பழுத்த நிறமவை<br/>
**கடற்செடி போலக் கவின்படைத் தனவே.<br/>
<br/>
கவின்ஊர் இளைஞரே, கனிவுறு மக்களே!<br/>
அழைத்து வருவீர் அருமரு மகனை        220<br/>
உயர்ந்த ஆசனம் ஒன்றினுக் கிங்கே<br/>
சிறப்பா யிருக்கும் திருவிட மீதில்<br/>
முதுகுப் புறம்நீல் சுவரோ டிருக்க<br/>
செந்நிற மேசை முன்புற மிருக்க<br/>
அழைத்த அதிதியை அவரெதிர் நோக்கிட<br/>
நாட்டு மக்களின் நடுஅம ரட்டும்."<br/>
<br/>
அந்த வடநிலத் தலைவியும் அதன்பின்<br/>
கொடுத்தாள் விருந்தினர்க் குணவும் பானமும்<br/>
உருகிய வெண்ணெயை ஊட்டினாள் வாயில்<br/>
பால(஡)டைப் பணிய(஡)ரம் பகிர்ந்தனள் நிறைய    230<br/>
அழைத்த விருந்தரை அவள்உப சரித்தாள்<br/>
தந்தனள் முதலிடம் தம்மரு மகற்கு.<br/>
<br/>
வடிவுறும் தட்டில் வஞ்சிர மீனும்<br/>
படர்அவற் றருகில் பன்றி இறைச்சியும்<br/>
நிறைந்து வழிந்தன நெடுங்கிண் ணமெலாம்<br/>
நிறைந்து பெருகின நீள்கல யங்களில்<br/>
விருந்துக் குவந்தோர் மிகஉண் பதற்காய்<br/>
விசேடமாய் உண்ண வியன்மரு மகனும்.<br/>
<br/>
வடநிலத் தலைவி வருமா ரைத்தாள்:<br/>
"ஏய்,நீ சிறிய எமதடி மகளே!     240<br/>
சாடி நிறையப் 'பீரை'க் கொணர்வாய்<br/>
இரண்டு கைப்பிடி இருக்கும் சாடியில்<br/>
அழைத்த விருந்தினர் அருந்துதற் காக<br/>
முதலிடம் தருவாய் முறைமரு மகற்கு."<br/>
<br/>
அப்போ(து) சிறிய அடிமைப் பெண்ணவள்<br/>
கூலிக்கு வந்து குற்றேவல் புரிவோள்<br/>
சாடிகள் நிறையத் தான்பரி மாறினள்<br/>
சுற்றிவந் திட்டதைம் பட்டிச் சாடிகள்<br/>

பானத் தனைத்துத் தாடியும் நனைந்தன<br/>
தாடிகள் வெண்நிற மாயின நுரையால்    250<br/>
அழைத்த விருந்தினர் அனைவரும் ஆங்கே,<br/>
முதலிடம் பெற்றார் முறைமரு மகனார்.<br/>
<br/>
இப்போ(து) 'பீரு'ம் எதனைச் செய்யும்<br/>
தளம்புமைம் பட்டிச் சாடியின் பானம்<br/>
பாடகன் ஒருவன் பக்கத் திருக்கையில்<br/>
கைதேர் பாவலன் கலந்தாங் கிருக்கையில்?<br/>
முதிய வைனா மொயினன் இருந்தான்<br/>
அழிவிலாப் பாடலின் ஆத(஡)ரத் **தூணவன்<br/>
பாடகர் தம்முளே பகர்தரப் பாடகன்<br/>
மந்திரப் பாடலில் வல்லவன் பாடிட.    260<br/>
<br/>
முதலில் கொஞ்சம் மொய்ம்'பீர்' எடுத்தான்<br/>
பின்வரும் சொற்களில் பின்அவன் சொன்னான்:<br/>
"அன்பார்(ந்த) பானமே, அருமைப் 'பீரே'<br/>
மனிதர்கள் குடித்து மயங்குதல் தகாது<br/>
மனிதரைப் பாட வைப்பாய் பாடல்கள்<br/>
கூவ வைத்திடுவாய் கொழும்பொன் வாயால்<br/>
வீட்டின் தலைவர்கள் வியப்படை யட்டும்<br/>
இல்லத் தலைவிகள் இனிதெண் ணிடட்டும்:<br/>
சற்றுப் பாடல்கள் தாம்இசை மாறினால்<br/>
மகிழும் நாக்குகள் வழிதிசை மாறினால்         270<br/>
அல்லது தாழ்ந்து அமை'பீர்' கொடுத்தால்<br/>
பானம் தரக்குறை வானது கொடுத்தால்<br/>
எமது பாடகர் இசைக்கவே மாட்டார்<br/>
இன்னிசை யாளர் இருந்தே பாடிடார்<br/>
அரிய விருந்தினர் அரும்பாட் டிசையார்<br/>
மகிழ்ச்சிக் குயில்கள் மகிழ்வுடன் பாடா.<br/>
<br/>
இங்கே இன்னிசை இசைப்பது எவரோ<br/>
நாவால் பாடல்கள் நவில்வது எவரோ<br/>
இங்கே வடநிலத் திந்த விழாவில்<br/>
சரியோ லாவின் களியாட் **டயர்வில்?         280<br/>
இங்குள **வாங்கோ இசைத்திட மாட்டா<br/>
வாங்கிலே இருப்போர் வாய் திறவாமல்,<br/>
நிலமும் இங்கே நவிலமாட் டாது<br/>
நன்னிலம் நடப்போர் நாவசை யாமல்,<br/>
சாளரம் இங்கே தான்மகி ழாது<br/>
சாளரத் ததிபர்கள் தாம்மகி ழாமல்<br/>
மேழையின் விளிம்புகள் பேசமாட் டாது<br/>
மேளையின் அருகுவீற் றிருப்பவ ரின்றி,<br/>
உயர்புகைக் கூண்டும் ஓசை தராது<br/>
அதன்கீழ் இருப்போர் அமர்ந்திசை யாமல்."        290<br/>
<br/>
ஆங்கொரு பிள்ளை அகலத் திருந்தது<br/>
அடுப்பா சனத்தில் அமர்ந்தபால் தாடி<br/>
பெருநிலத் திருந்த பிள்ளை சொன்னது<br/>
அடுப்பா சனத்து அமர்பயல் கூறினான்:<br/>
"நானோ வயதில் நனிமுதிர்ந் தோனலன்<br/>
வளர்ந்து உயர்ந்த வலியவன் அல்லன்<br/>
இப்படி இங்ஙனம் இருந்தபோ தினிலும்<br/>
ஏனைய கொழுத்தோர் இசையா நேரம்<br/>
பருத்த மனிதர்கள் பாடா(த) வேளை<br/>
இரத்தம் நிறைந்தோர் இசைக்காப் போதில்        300<br/>
பாடுவேன் நானொரு பையன் மெலிந்தோன்<br/>
வலியிலாப் பையன் வகையாய்க் கூவுவன்<br/>
பாடுவேன் தளர்ந்த பலமிலாத் தசையோன்<br/>
சிறிய இடுப்பைச் சேர்ந்தோன் பாடுவேன்<br/>
மாலைப் பொழுதிதை மகிழ்வாக் கிடவே<br/>
மதிப்பாக் கிடஇம் மாபுகழ் நாளை."<br/>
<br/>
அடுப்பிலே முதியதோர் ஆடவன் இருந்தான்<br/>
இந்தச் சொற்களில் இயம்பினன் அவனே:<br/>
"பிள்ளைகள் பாடலில் பெறுபயன் இல்லை<br/>
எளியவர் கூவலில் எதுவுமே யில்லை     310<br/>
பிள்ளைகள் பாடல் பெரும்பொய் நிறைந்தவை<br/>
சிறுமியர் பாடலோ வெறுமையே யானவை;<br/>
முழங்குக பாடல் முதல்எவ் வறிஞரும்<br/>
இன்னிசை வழங்குக இருக்குமா சனத்தோர்."<br/>
<br/>
முதிய வைனா மொயினனப் போது<br/>
இந்தச் சொற்களில் இயம்பினன் அவனே:<br/>
"இங்கே இருக்கும் இளைஞர்கள் மத்தியில்<br/>
மாபெரும் சுற்ற மக்கள் அனைத்திலும் <br/>
கரத்தொடு கரத்தைக் கனிவாய்க் கோர்த்து<br/>
ஒருவர் கரத்தொடு ஒருவர்கை சேர்த்து    320<br/>
வளர்பாட் டிசைக்க வல்லவர் உண்டா<br/>
இன்னிசை எழுப்ப இயன்றவர் உண்டா<br/>
இந்நாள் முடிவை இனிதாய்க் கழிக்க<br/>
மாபுகழ் மாலையை மதிப்புள தாக்க?"<br/>
<br/>
அடுப்பிலே அமர்முது ஆடவன் சொன்னான்:<br/>
"இதுவரை அறிந்ததே இல்லைஇப் படியே<br/>
இல்லையே பார்த்ததும் இல்லையே அறிந்ததும்<br/>
வளருமிவ் வுலகின் வாழ்நாள் என்றும்<br/>
பண்மிகச் சிறந்த பாடகன் ஒருவனை<br/>
கைதேர் தரமுறும் கவிவலோன் ஒருவனை   330<br/>
என்றனை யும்விட என்கூ வலைவிட<br/>
பாடல்கள் பிள்ளைப் பருவத் திசைத்தேன்<br/>
விரிகுடாக் கடல்நீர் மீதிலும் பாடினேன்<br/>
மிகுபுல் வெளியதன் மீதிலும் பாடினேன்<br/>
வண்தேவ தாருவின் மரத்திலும் பாடினேன்<br/>
நெடுங்கான் வெளியின் நிலத்திலும் பாடினேன்.<br/>
என்குரல் உயர்ந்து இனிமையாய் இருந்தது<br/>
என்னிசை யமைப்பு எழிலாய் அமைந்தது<br/>
ஆறொன்று ஓடி அசைந்த பாங்குபோல்<br/>
அருவியில் பாய்ந்து ஓடிய நீரைப்போல்           340<br/>
தண்பனிக் கட்டிமேல் சறுக்கணி போல<br/>
நீரலை மேற்செல் நெடுநா வாய்போல்;<br/>
இப்போ(து) என்னால் இயம்புதற் கியலா<br/>
ஒழுங்காய் என்னால் உணரவும் முடியா<br/>
உயர்ந்தஎன் குரற்கு விளைந்தது எதுவென<br/>
இனியஎன் குரலோ இறங்கிய தேனென;<br/>
ஆறொன்று இப்போது ஓடிய வாறிலை<br/>
அலைகளில் எழும்பும் குமிழ்களைப் போலிலை<br/>
முளைநிலத் திழுத்த **பரம்புப் பலகைபோல்<br/>
இறுகிய பனியில் எழில்தேவ தாருபோல்          350<br/>
சாகரக் கரைமணற் சறுக்கணி போல<br/>
காய்ந்த பாறையிற் கடிதூர் படகுபோல்."<br/>
<br/>
முதிய வைனா மொயினனப் போது<br/>
இந்த சொற்களில் இயம்பினன் அவனே:<br/>
"எழுந்து யாருமே இவ்விடம் வந்து<br/>
என்னுடன் சேர்ந்து இசைத்திடாப் போது<br/>
தனியனாய் நின்று சமைப்பேன் கவிதைகள்<br/>
ஒருவனாய் நின்று உயர்கவி பாடுவேன்<br/>
பாடக னாகநான் படைக்கப் பட்டதால்<br/>
பாடுவோன் மந்திரப் பாடல்கள் என்பதால்          360<br/>
மற்றொருத் தனிடம் வழிவகை கேளேன்<br/>
அன்னியன் உதவியால் அரும்பா முடியேன்."<br/>
<br/>
முதிய வைனா மொயினன் பின்னர்<br/>
அழிவிலாப் பாடலின் ஆத(஡)ரத் தூணவன்<br/>
ஆனந்த வேலைக்கு அமைந்தனன் ஆங்கே<br/>
அர்ப்பணித் தான்தனை அருஇசைத் தொழிற்கு<br/>
பக்கத்து மகிழ்வுறும் பாடலை வைத்து<br/>
அழகுறும் சொற்களில் ஆயத்த மாயினன்.<br/>
<br/>
முதியவ வைனா மொயினன் பாடினன்<br/>
நற்பா பாடினன் ஞானம் காட்டினன்        370<br/>
சொற்களில் சொற்குத் துளிபஞ் சமி(ல்)லை<br/>
புகன்றிடும் ஆற்றலும் அகன்றதே யில்லை<br/>
கனமலைக் கற்கள் காணா தொழிந்தன<br/>
அருவிநீ ராம்பல் அகன்றதே போனது.<br/>
<br/>
வைனா மொயினன் மகிழ்ந்தாங் கிசைத்தனன்<br/>
மாலைப் பொழுதெலாம் மகிழ்வுடன் பாடினன்;<br/>
பூவையர் யாவரும் புன்னகை பூத்தனர்<br/>
ஆடவர் நல்ல அகநிலை பெற்றனர்<br/>
அமைதியாய்க் கேட்டனர் அதிசயப் பட்டனர்<br/>
வைனா மொயினனின் வளச்சொல் கண்டு   380<br/>
அற்புதம் என்றனர் அவைகேட் டோ ரெலாம்<br/>
அதிசயப் பட்டனர் அங்குளர் அனைவரும்.<br/>
<br/>
முதிய வைனா மொயினன் கூறினன்<br/>
பாடலின் முடிவில் பகர்ந்தனன் இவ்விதம்:<br/>
"எனது வசத்தினில் என்னப்பா உள்ளது<br/>
பாடகன், மந்திரப் பணிவ(ல்)லன் என்பதால்;<br/>
என்னால் ஆவது எதுவுமிங் கில்லை<br/>
எனது ஆற்றலால் இயல்வது ஒன்றிலை;<br/>
படைத்தவன் பாரினில் பாடலைப் பாடினால்<br/>
இனியநல் வாயினால் இசைப்பா பாடினால்          390<br/>
படைத்தவன் பாடுவான் பண்ணுறும் பாடலை<br/>
வழங்குவான் பாடலை மந்திர மியற்றுவான்.<br/>
<br/>
வாரிதி தேனாய் மாறிடப் பாடுவான்<br/>
கடற்குழாங் கற்களை காண்*பய றாகவும்<br/>
மறிகடல் மண்ணையே **மாவூற லாகவும்<br/>
கடற்பரற் கற்களைக் கரிக்கும்உப் பாகவும்<br/>
உயர்ந்தடர் சோலைகள் ரொட்டியின் வயல்களாய்<br/>
வெட்டிய வனங்களை விளைகூல வயல்களாய்<br/>
தொடர்உயர் குன்றுகள் சுவைப்பணி யாரமாய்<br/>
பாறையைக் கோழியின் பருமு(ட்)டை யாக்குவான்.    400<br/>
<br/>
வழங்குவான் பாடலை மந்திர மியற்றுவான்<br/>
மந்திரம் பாடுவான் மகத்துவம் ஆற்றுவான்<br/>
விழங்குமிவ் வில்லத்து மீதிலும் பாடுவான்<br/>
துன்னுகால் நடைநிறை தொழுவம் பாடுவான்<br/>
பாதையில் நிறைந்திடும் பணைக்கோட்(டுத்) **தலைகளை<br/>
பரந்தநல் வெளிகளின் பால்தரு வோர்களை<br/>
கனமுறு கொம்புகொள் கால்நடை நூறினை<br/>
பாடுவான் ஆயிரம் பால்மடி கொணர்(஧)வ(஡)ரை.<br/>
<br/>
வழங்குவான் பாடலை மந்திர மியற்றுவான்<br/>
மந்திரம் பாடுவான் மகத்துவம் ஆற்றுவான்           410<br/>
மேலாடை தலைவர்க்(கு) மிளிர்**சிவிங்(கி) உரோமத்தில்<br/>
தலைவியர்(க்கு) மேலாடை **தனித்தகல் துணிகளில்<br/>
கவர்ச்சியே மிக்கதாய்க் காலணி மகளிர்க்(கு)<br/>
மிளிருசெந் நிறத்தமை மேற்சட்டை மைந்தர்க்கு.<br/>
<br/>
இறைவனே, எங்கட்(கு) என்றும் வழங்குவீர்!<br/>
மெய்யாம் கர்த்தரே, மீண்டும்(நீர்) வழங்குவீர்!<br/>
இதுபோல் யாவரும் இனிதாய் வாழ<br/>
இனியும் இவ்விதம் இயற்றியே முடிக்க<br/>
வடபால் நிலத்தின் வகையுறு விழாவில்<br/>
சரியொலாப் பகுதிக் களியாட்(ட) விருந்தில்;   420<br/>
'பீரெ'னும் பானம் பெருகும் ஆறென<br/>
நறையது(ம்) பாய்ந்திடும் நல்தூ(ய) அருவிபோல்<br/>
வடபுல நிலத்தின் வதிவிடம் யாவும்<br/>
சரியொலாப் பகுதித் தகுமில் யாவும்<br/>
இனியஅந் நாளிலும் இன்னிசை யிசைப்போம்<br/>
மாலைப் பொழுதை மகிழ்வொடு கழிப்போம்<br/>
அரியஇத் தலைவன் அனைத்துநாட் களுமே<br/>
வனிதைஇத் தலைவி வாழ்நாள் முழுதுமே.<br/>
<br/>
மிகுவலித் தேவே வெகுமதி தருக!<br/>
ஆண்டவா, ஆசி(யும்) அருளும் அளியும்!   430<br/>
விருந்தில் தலைவராய் விளங்குப வர்க்கு<br/>
களஞ்சியக் கூடக் கவின்தலை வியர்க்கும்<br/>
மீன்பிடித் துவரும் விறல்மைந் தர்க்கும்<br/>
கைத்தறி அமர்ந்த கன்னியர் தமக்கும்<br/>
வாழ்நா ளெலாமவர் வருந்தா திருக்க!<br/>
தொடர்மறு ஆண்டிலும் துயரிலா(து) வாழிய<br/>
பெரிதாய் நிகழ்ந்தவிப் பெருவிழா வதனால்<br/>
கலந்த பெருஜனக் களியாட்(ட) விருந்தால்.<br/>
<br/>
<hr/><br/>
<a name="Song22">
<h3>பாடல் 22 - மணமகளின் பிரிவுத்துயர் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/><br/>
<br/>
அடிகள் 1 - 124 : மணமகள் பயணத்துக்கு ஆயத்தமாகிறாள். அவள் தனது 
கடந்த வாழ்க்கையையும் இனி வரப்போகிற எதிர்கால வாழ்க்கையையும்
எண்ணிப் பார்க்கிறாள்.<br/>
<br/>
அடிகள் 125 - 184 : மணமகள் கவலைப்படுகிறாள்.<br/>
<br/>
அடிகள் 185 - 382 : மணமகள் அழ வைக்கப்படுகிறாள்.<br/>
<br/>
அடிகள் 383 - 448 : மணமகள் அழுகிறாள்.<br/>
<br/>
அடிகள் 449 - 522 : மணமகளுக்கு மற்றவர்கள் ஆறுதல் கூறுகின்றனர்.<br/>
<br/>
<hr/><br/>
<br/>
நற்றிரு மணஇல் நன்கே குடித்து<br/>
விழாவும் முடிந்து விருந்தும் முடிகையில்<br/>
வடபால் நிலத்து வதிவிடங் களிலே<br/>
இருண்ட பூமியின் இனிய விருந்தில்<br/>
வடநிலத் தலைவி வருமா றுரைத்தாள்<br/>
இல்மரி னன்எனும் இளமரு மகற்கு:<br/>
"இருப்பது எதற்கு, இனிதுயர் பிறப்பே?<br/>
எதிர்பார்ப் பதெது, எம்நிலச் சிறப்பே?<br/>
இருப்பது தந்தையின் இனிமைக் காகவா?<br/>
அல்லது அன்னையின் அன்புக் காகவா?     10<br/>
இல்லிட மதற்கு எழிலைக் கூட்டவா?<br/>
திருமண வீட்டை அருமழ குறுத்தவா?<br/>
<br/>
இருப்பது தந்தையின் இனிமைக் கல்ல<br/>
அன்னையின் அன்புக் காகவு மல்ல<br/>
இல்லிடத் துக்கெழில் ஏற்றவு மல்ல<br/>
அரும்மண வீட்டின் அழகுக் கல்ல;<br/>
இந்தக் கன்னியின் இனிமைக் காகவும்<br/>
அழகிளம் பெண்ணின் அன்புக் காகவும்<br/>
விரும்பிய வனிதையின் வியன்வனப் புக்கும்<br/>
இயைகுழல் தலையாள் எழிற்கும் இருக்கிறீர்.        20<br/>
<br/>
அருமண மகனே, அன்புச் சோதர!<br/>
பொறுத்தீர் வெகுநாள் பொறுப்பீர் இனியும்<br/>
இல்லைஆ யத்தம் இனியநின் காதலி<br/>
வாழ்நாள் துணைவி வரத்தயா ரில்லை<br/>
பெண்குழற் பாதிதான் பின்னி முடிந்தது<br/>
இன்னுமோர் பாதி பின்னா துள்ளது.<br/>
<br/>
அருமண மகனே, அன்புச் சோதர!<br/>
பொறுத்தீர் வெகுநாள் பொறுப்பீர் இனியும்<br/>
இல்லைஆ யத்தம் இனியநின் காதலி<br/>
வாழ்நாள் துணைவி வரத்தயா ரில்லை    30<br/>
சட்டை(க்)கை மடிப்பு பாதிதான் முடிந்தது<br/>
மறுபாதி இன்னும் முடியா துள்ளது.<br/>
<br/>
அருமண மகனே, அன்புச் சோதர!<br/>
பொறுத்தீர் வெகுநாள் பொறுப்பீர் இனியும்<br/>
இல்லைஆ யத்தம் இனியநின் காதலி<br/>
வாழ்நாள் துணைவி வரத்தயா ரில்லை<br/>
பாதணி தரிப்பது பாதிதான் நடந்தது<br/>
மறுபாதி இன்னும் தரியா துள்ளது.<br/>
<br/>
அருமண மகனே, அன்புச் சோதர!<br/>
பொறுத்தீர் வெகுநாள் பொறுப்பீர் இனியும்        40<br/>
இல்லைஆ யத்தம் இனியநின் காதலி<br/>
வாழ்நாள் துணைவி வரத்தயா ரில்லை<br/>
அணிவது கையுறை அரைதான் முடிந்தது<br/>
அரைவாசி இன்னும் அணியா துள்ளது.<br/>
<br/>
அருமண மகனே, அன்புச் சோதர!<br/>
பொறுத்தீர் வெகுநாள் பொறுத்தீர் சலிப்பற<br/>
ஆயத்தம் இப்போ ஆகினள் காதலி<br/>
தயாரா யுள்ளனர் தக்கநின் வாத்து.<br/>
<br/>
விலையான பெண்ணே, விரைவாய், இப்போ(து)!<br/>
விரைவாய், அவருடன் விலைப்படு கோழியே!       50<br/>
அருகினில் வந்ததுன் அரியதாம் காலம்<br/>
புறப்படும் நேரம் புக்கது பக்கம்<br/>
உன்னுடைத் தலைவர் உன்னுடன் உள்ளார்<br/>
உள்ளார் வாயிலில் உனதன் பாளர்<br/>
கடித்து நிற்கிறது கடிவளம் புரவி<br/>
சறுக்கு வண்டிபெண் தனையெதிர் பார்க்கிற(து).<br/>
<br/>
பணமெனில் உனக்குப் பாரிய விருப்பம்<br/>
உன்கரம் விரைவாய் முன்புறம் நீட்டி<br/>
தேடி ஆர்வமாய்த் திருமணப் பொருத்தம்<br/>
பெற்றாய் வண்ணமாய் பெறலரும் விரலணி           60<br/>
வனிதையே இப்போ(து) வண்டியில் ஏறு<br/>
படரொளி வண்டியில் பாங்குடன் ஏறு<br/>
கிராமம் நோக்கிக் கிளர்கனி வுடன்செல்<br/>
நல்ல பெண்போல் நலமுடன் செல்வாய்.<br/>
<br/>
பருவப் பெண்ணே பார்த்திலை எண்ணிநீ<br/>
இருபக் கமும்நீ இனிதுசிந் தித்திலை<br/>
தலையில் நினைத்துநீ தானே உணர்ந்திலை<br/>
செய்தனை காரியம் சிந்தை வருந்துதற்(கு)<br/>
முழுவாழ் நாளும் அழுவதற் கென்று<br/>
ஆண்டாண்டு காலம் அழுவதற் கென்று       70<br/>
தந்தையின் இல்லம் தனைநீங்கு வதால்<br/>
பிறந்த இடத்தைநீ பிரிவத னாலே<br/>
அன்னையின் அன்பைநீ அகல்வத னாலே<br/>
சுமந்தவள் தோட்டத் தொடர்பறுப் பதனால்.<br/>
<br/>
எவ்விதம் இருந்தது இயைந்தநின் வாழ்வு<br/>
உனது தந்தைக் குரியஇல் லங்களில்<br/>
வளர்ந்தாய் பாதையில் மலர்ந்தபூப் போல<br/>
படர்கான் **சிறுசெடிப் பழமாய் மலர்ந்தாய்<br/>
விழிதுயின் றெழுந்ததும் வெண்ணெயை யுண்டாய்<br/>
படுக்கைவிட் டெழுந்ததும் பாலைக் குடித்தாய்         80<br/>
ரொட்டி இருந்தது உன்கரம்நீள் தொலை<br/>
அருகிலே தட்டில் ஆம்புது வெண்ணெய்<br/>
வெண்ணையை உண்ண விரும்பா(த) நேரம்<br/>
பன்றி இறைச்சிப் பலதுண் டமைத்தாய்.<br/>
<br/>
வருந்த உனக்கிங்(கு) வகையெது மில்லை<br/>
சிந்தனை செய்யச் செயலெது மில்லை<br/>
விட்டாய் மனத்துயர் விரிபசு மரங்களில்<br/>
வேலிக்கம் பத்தில் விதைத்தாய் சிந்தனை<br/>
துயரினைச் சதுப்புத் தொல்தேவ தாருவில்<br/>
புதரிலே வளர்ந்த பூர்ச்ச மரத்தில்    90<br/>
பசும்இலை எனநீ பறந்த அந்நேரம்<br/>
வண்ணத்துப் பூச்சியாய் வளர்சிற கடிக்கையில்<br/>
ஒருசிறு பழம்போல் **அமைந்தாய் மண்ணில்<br/>
சிவந்த **பழம்போல் உயர்பெரு வெளியில்.<br/>
<br/>
இப்போ திந்த இல்லம் பிரிகிறாய்<br/>
இன்னொரு மனையில் இனிப்புகப் போகிறாய்<br/>
அடுத்தொரு தாயின் ஆட்சியில் இருப்பாய்<br/>
அடைவாய் அன்னியம் ஆனதோர் குடும்பம்;<br/>
அங்கே ஒன்று இங்குமற் றொன்று<br/>
வெவ்வேறு வீட்டில் வெவ்வேறு விதமாம்   100<br/>
ஆங்கா யர்குழல் அன்னிய மானது<br/>
கதவு கிறீச்சிடும் கடிதுமற் றொருவிதம்<br/>
வாயிற் சத்தமும் வேறாய்க் கேட்டும்<br/>
இரும்புப் பிணைச்சலில் எழும்ஒலி மாறும். <br/>
<br/>
கதவு வழியால் நுழைவது சிரமம்<br/>
கதவின் வழியால் **கனவாய் வழியால் <br/>
வீட்டில் பழகிய மெல்லியள் போல;<br/>
முனைந்துதீ ஊதிநீ மூட்டவே யறிவாய்<br/>
வெப்பத்தை யாக்கும் விதமுமே யறியாய்<br/>
வீட்டு மனிதரின் விருப்புக் கிணங்க.           110<br/>
<br/>
இளமைப் பெண்ணே, எண்ணிய துண்டா?<br/>
எண்ணிய துண்டா, இருந்தறிந் தனையா?<br/>
இரவு வேளையில் எழுந்தே சென்று<br/>
மறுநாள் திரும்பி வருவதாய் நினைப்போ?<br/>
நீஎழுந் தேகுதல் ஓர்நிசிக் கல்ல<br/>
ஓர்நிசிக் கல்ல ஈர்நிசிக் கல்ல<br/>
நீள்பெருங் காலம் நீயங் கிருப்பாய்<br/>
பலநாள் மாதம் விழிபடா தகல்வாய்<br/>
பெருவாழ் நாளெலாம் பிதாஇல் லிருந்து<br/>
என்றென் றைக்கும்அன் னையிட மிருந்து;   120<br/>
தோட்டத்து முற்றம் நீண்டிடும் ஓரடி<br/>
ஒருமரம் உயர்ந்திடும் உறுகளஞ் சியவறை<br/>
மற்றிங்கு மீண்டுநீ வருகை தருகையில்<br/>
ஒருமுறை நீயும் திரும்பி வருகையில்."<br/>
<br/>
ஏழை பெண்ணவள் எறிந்தாள் நெடுமூச்(சு)<br/>
நெடுமூச் செறிந்து நெஞ்சம் துவண்டாள்<br/>
இன்னல் வந்து இறங்கிற் றிதயம்<br/>
கண்ணீர் வந்து கண்களை நிறைத்தது<br/>
இந்தச் சொற்களில் இயம்பினள் அவளே:<br/>
"அப்படித் தெரியும் அப்படி நினைத்தேன்           130<br/>
அப்படி உணர்ந்தேன் ஆனஎன் (வாழ்)நாட்களில்<br/>
மொழிந்தேன் வளர்ந்த முழுக்கா லமுமே:<br/>
பெண்ணே முடியா(து) பெண்ணா யிருப்பது<br/>
தங்கிச் சொந்தத் தாய்தந் தையரில்<br/>
தந்தையின் சொந்தத் தரையதன் மீது<br/>
உன்னுடை முதிய அன்னையின் வீட்டில்;<br/>
வளருமோர் பெண்ணாய் மட்டும்நீ யிருப்பது<br/>
கணவரின் வீட்டில் காலடி வைக்கையில்,<br/>
ஒரடி களஞ்சிய ஒளிர்அறை வைத்துநீ<br/>
மறுவடி மணமகன் வண்டியில் வைக்கையில்,           140<br/>
உன்சிர மப்பொழு துயரமா யிருந்திடும்<br/>
உன்செவி கூடவே உயரமாய்த் தெரிந்திடும்.<br/>
<br/>
இதனையே வாழ்நாள் எல்லாம் விரும்பினேன்<br/>
எதிர்பார்த்(த) திதுவே என்வளர் நாட்களில்<br/>
நலம்தரும் வருடம் நான்பார்த் திருந்தேன்<br/>
கோடையின் வருகை குறித்தெதிர் பார்த்தேன்;<br/>
எதிர்பார்த் திருந்தது இன்றுமெய் யானது<br/>
புறப்படு நேரம் விரைந்தரு கணைந்தது<br/>
ஓரடி களஞ்சிய ஒளிர்அறை இருக்க<br/>
மறுவடி மணமகன் வண்டியில் இருக்க.      150<br/>
எனக்கு விளங்கவே யில்லை ஆயினும்<br/>
மனத்தின் நிலமையை மாற்றிய தெதுவென:<br/>
மனத்திலே நிறைவுடன் புறப்பட வில்லை<br/>
மகிழ்ச்சியாய்ப் பிரிந்து வழிச்செல வில்லை<br/>
வாய்த்த அருமை வாழ்விடத் திருந்து<br/>
இளமையில் இருந்த இவ்விட மிருந்து<br/>
வளர்ந்தஇத் தோட்ட மதிலே யிருந்து<br/>
தந்தையார் அமைத்த தகுமனை யிருந்து;<br/>
இளைத்தவள் அகல்கிறேன் இன்னல்க ளோடு<br/>
வெவ்வருத் தத்தொடு விலகிச் செல்கிறேன்         160<br/>
இலையுதிர் காலத் திரவதன் அணைப்பில்<br/>
வசந்தகா லத்து வழுக்கும் பனியில்<br/>
பாதத்தின் பதிவு பனியில் அமையா(து)<br/>
நிலத்தில் வராது நெடுமடிச் சுவடு.<br/>
<br/>
ஏனையோர் நினைவு எப்படி யிருக்கும்?<br/>
மற்஡றய மணமகள் மனநிலை யென்ன?<br/>
மற்றையோர் நிச்சயம் வருந்தமாட் டார்கள்<br/>
சுமக்கமாட் டார்கள் துயரத்தை நெஞ்சில்<br/>
துர்ப்பாக் கியநான் சுமப்பது போல<br/>
கருமைத் துயரைநான் கட்டிச் சுமத்தல்போல்          170<br/>
அடுப்புக்கரி போல் ஆனதென் னிதயம்<br/>
கரிய நிறமாய் அதுமா றிற்று.<br/>
<br/>
இவ்விதம் அதிர்ஷ்ட இயல்பினர் எண்ணுவர்<br/>
ஆசியைப் பெற்ற அவர்இவ்வா றுணருவர்<br/>
புதுவசந் தத்துப் புலரியைப் போலவும்<br/>
காலை வசந்தக் கதிரவன் போலவும்;<br/>
என்மன உணர்வுகள் எத்திறத் தனவோ<br/>
என்மன ஆழத்து இருள்எவ் வகையோ?<br/>
நீர்நிலை ஒன்றின் நேர்சமக் கரையென<br/>
கார்க்கண மொன்றின் கறுத்த விளிம்பென          180<br/>
இலையுதிர் காலத் திருண்ட இரவென<br/>
படிகுளிர் காலத்துப் பகலென உள்ளது<br/>
இவைகளைக் காட்டிலும் இன்னும் இருண்டது<br/>
இலையுதிர் காலத் திரவிலும் இருண்டது."<br/>
<br/>
இருந்தனள் முதியள் இல்லத்து வேலையள்<br/>
எப்போதும் அந்த இல்லிலே வாழ்பவள்<br/>
இந்தச் சொற்களில் இயம்பினள் அவளே:<br/>
"பருவப் பெண்ணே பார்இப் பொழுது<br/>
இயம்பிய துநான் இல்லையா நினைவில்?<br/>
கூறினேன் நூற்றுக் கணக்காம் தடவை:     190<br/>
மணமகன் கண்டுநீ மையல்கொள் ளாதே<br/>
மணமகன் வாயில் மயக்க முறாதே<br/>
கண்களைக் கண்டுநீ நம்பி விடாதே<br/>
நலமுறும் கால்களில் நாட்ட முறாதே!<br/>
வாயினை அவனும் வனப்பாய் வைத்து<br/>
விழிகளைத் திருப்புவன் அழகா யாயினும்<br/>
அவனது தாடையில் அமர்வது பிசாசம்<br/>
வாயிலே வாழ்ந்து வருவது மரணமாம்.<br/>
<br/>
மகளிர்க்கெப் போதும் வழங்கினேன் அறிவுரை<br/>
அவர்கட் கிவ்விதம் அளித்தேன் வழிமுறை:         200<br/>
'மதிப்புறு மணவார் வந்திடும் போதில்<br/>
நாட்டு மணவ(஡)ளர் நன்மண மக்கள்<br/>
அவர்க்கு நேரில் அறைவீர் இவ்விதம்<br/>
உங்கள் சார்பிலே உரைப்பீர் நீரே<br/>
இவ்வித வார்த்தையில் இயம்புவீர் இப்படி<br/>
இந்த மொழிகளில் இவ்விதம் மொழிவீர்:<br/>
'என்னிடம் இருப்பது எதுவுமே யில்லை<br/>
எதுவுமே யில்லை இயல்பொடு மில்லை<br/>
மருமக ளாக வருமுறை கொள்ள<br/>
அடிமையாய் என்னை அழைத்துச் செல்ல     210<br/>
என்னைப் போல இயல்புறு மொருபெண் <br/>
அடிமையாய் வாழ அறிந்தவ ளல்ல,<br/>
நினைப்பவ ளல்ல நேராய்ச் சென்று<br/>
ஆடவன் பெருவிரல் ஆட்சியில் வாழ;<br/>
என்னிடம் அடுத்தவன் இயம்பிடில் ஒருசொல்<br/>
இருசொலில் அவற்கு இயம்புவேன் உத்தரம்,<br/>
படருமென் குழலவன் பற்றிட வந்தால்<br/>
கவின்குழல் அள்ளிக் கைக்கொள வந்தால்<br/>
அம்குழ லிருந்து அகற்றுவேன் தூர<br/>
அழகத் திருந்து அகற்றி விரட்டுவேன்.'           220        <br/>
<br/>
இவற்றை நீயும் ஏற்கா திருந்தாய்<br/>
கூறுமென் வார்த்தை கேட்கா திருந்தாய்<br/>
தெரிந்து கொண்டே தீயிலே நடந்தாய்<br/>
கனகொதிக் **கீலில் காலடி வைத்தாய்<br/>
வருநரிச் சறுக்கு வண்டியில் முட்டினாய்<br/>
ஏகினாய் கரடி வண்டியேற் காலில்<br/>
இளநரி வண்டியில் இழுத்துச் செல்ல<br/>
கரடி தொலைவுனைக் கடத்திச் செல்ல<br/>
எசமான் அடிமையாய் என்றும் இருக்க<br/>
ஆயுள் அடிமையாய் மாமிக் கிருக்க.     230<br/>
<br/>
இல்லத் திருந்து பள்ளி(க்கு)ச் சென்றாய்<br/>
துயர்பெறச் சென்றாய் பிதாதோட் டத்தால்;<br/>
பள்ளியின் அனுபவம் அல்லலாய் இருக்கும்<br/>
நீணடதாய் இருக்கும் தாங்கும் துயரமும்:<br/>
வாங்கி யாயிற்று நாணயக் கயிறங்(கு)<br/>
சிறைக்குக் கம்பிகள் நிறுத்தி யாயிற்று<br/>
அவைகள்யா ருக்கும் ஆகவும் அல்ல<br/>
ஏழைப் பெண்ணே, எல்லா முனக்காய்.<br/>
பேதையே விரைவில் பெறுவாய் துயரம்<br/>
விதியிலாப் பெண்ணே மிகுதுயர் பெறுவாய்         240<br/>
மாமனின் எலும்பு வாய்க்கடை யிருந்து<br/>
மாமியின் கல்போல் வன்னா விருந்து<br/>
மைத்துனன் கொடிய வார்த்தையி லிருந்து<br/>
மைத்துனி தலையின் வருஅசைப் பிருந்து.<br/>
<br/>
நான்புகல் வதனை நனிகேள் பெண்ணே!<br/>
நான்புகல் வதனை, நான்மொழி வதனை!<br/>
மனையிலே நீயொரு மலர்போ லிருந்தாய்<br/>
தந்தையின் முன்றிலில் தனிமகிழ் வடைந்தாய்<br/>
தண்ணிலா வொளியெனத் தந்தை அழைத்தார்<br/>
ஆதவன் கதிரென அன்னையு மழைத்தாள்    250<br/>
தண்ணீர் ஒளியெனச் சகோதரன் சொன்னான்<br/>
'அகன்றநீ லத்துணி' புகன்றாள் சகோதரி;<br/>
இன்னொரு இல்லம் இப்போ தேகிறாய்<br/>
அன்னிய அன்னையின் ஆட்சியின் கீழே:<br/>
என்றும் அன்னைக் கீடிலர் அன்னியர்<br/>
பிறிதொரு பெண்ணோ பெற்றவ ளாகாள்;<br/>
இனிமையாய் அன்னியர் ஏசுதல் அரிது<br/>
ஒழுங்காய் அறிவுரை உரைத்தலு மரிது;<br/>
மாமனார் உன்னை **மரக்கிளை என்பார்<br/>
மாமியார் உன்னை **மான்வண்டி யென்பாள்          260<br/>
'வாயிற் **படிக்கல்' மைத்துன னுரைப்பான்<br/>
தீயவள் என்றுனைச் செப்புவள் மைத்துனி.<br/>
<br/>
உனக்கு நன்மையாய் உருப்பெறு நேரமும்<br/>
உனக்கு அமையும் உகந்தநற் பொழுதும்<br/>
புகார்போல் வெளியே போகும் வேளைதான்<br/>
புகைபோற் தோட்டத் துலவும் வேளைதான்<br/>
இலைபோற் சுழன்று அகலும் வேளைதான்<br/>
பொறியாய் விரைந்து பரவும் வேளைதான்.<br/>
<br/>
ஆயினும் பறவையே அல்லநீ பறக்க<br/>
இலையுமே யல்லநீ இடம்சுழன் றேக      270<br/>
பொறியுமே யல்லநீ புறம்பரந் தோட<br/>
புகையுமே யல்லநீ போய்த்தோட்ட முறவே!<br/>
<br/>
ஓ,என் பெண்ணே, உடமைச் சோதரி!<br/>
இப்போ(து) மாற்றினாய், எதற்கெதை மாற்றினாய்?<br/>
தனியன் புறுநின் தந்தையை மாற்றினாய்<br/>
வலியதீக் குணமுறு மாமனார் தனக்கு,<br/>
அன்புக் கினியநின் அன்னையை மாற்றினாய்<br/>
வல்லகங் காரமார் மாமியார் தனக்கு,<br/>
கண்ணிய மான கவின்சகோ தரனையும்<br/>
வளைந்த கழுத்து மைத்துனன் தனக்கு,      280<br/>
துன்னுபண் புறுநின் சோதரி தனையும்<br/>
கண்பழு தான கடியமைத் துனிக்கு,<br/>
கவின்சணல் விரிப்புக் கட்டிலை மாற்றினாய்<br/>
புகைபடி அடுப்பின் புன்தளத் துக்கு,<br/>
தெளிந்த வெண்மைத் திகழ்நீர் மாற்றினாய்<br/>
செறிந்த அழுக்குடைச் சேற்றுநீ ருக்கு,<br/>
நிதம்மணல் நிறைந்த நீர்க்கரை தன்னையும்<br/>
அகல்கரும் சேற்று அடித்தள மாக்கினாய்,<br/>
வெட்டித் திருத்திய விரிவன வெளியை<br/>
படர்புற் புதர்நிறை பற்றைக ளாக்கினாய்,         290<br/>
சிறுபழம் நிறைந்த சின்மலை யாவையும்<br/>
அடல்எரி கருக்கிய அடிமரம் ஆக்கினாய்.<br/>
<br/>
எண்ணிய **துண்டா? இளமெழிற் பெண்ணே!<br/>
உண்மையாய் நீயொரு ஒளிர்வளர் கோழியாய்,<br/>
அன்பா தரவு அலுவல்கள் அனைத்துமே<br/>
விளைந்த இம்மாலை விருந்துடன் முடிந்ததை?<br/>
அமளிக்கு உன்னை அழைத்துச் செல்வார்<br/>
இன்துயி லுக்கங் கேகுவாய் என்பதை?<br/>
<br/>
ஆயினு முனக்கங் கமளியு மில்லை<br/>
நிம்மதி கொள்ளும் நித்திரை யில்லை          300<br/>
தூக்கமே யின்றித் தொடர்ந்துகண் விழித்து<br/>
கருமம் யாவையும் கவனத் தெடுத்து<br/>
சிந்தனை செய்தே சித்தம் குழம்பி<br/>
மனநிலை கெட்டு மறுகவும் செய்வர்.<br/>
<br/>
தலைத்துணி யின்றி தனிநீ திரிகையில்<br/>
இன்னல்க ளின்றி இனிதே திரிந்தனை;<br/>
முகத்திரை யின்றி முன்நீ உலாவையில்<br/>
மனத்துய ரின்றி மகிழ்வா யுலாவினை;<br/>
தலைத்துணி யிப்போ(து) தரும்மிகு துன்பம்<br/>
முகத்திரை யிப்போ(து) மனத்துய ரேற்றும்         310<br/>
அளவிலா இன்னலை ஆக்கும்முக் காடு<br/>
சணல்துணி முடிவில்லாச் சஞ்சல மாக்கும்.<br/>
<br/>
எங்ஙனம் அரிவைதன் இல்லத் திருப்பாள்?<br/>
தந்தையார் வீட்டில் தையலாள் வசிப்பாள்?<br/>
மன்னனின் கோட்டையில் மன்னனைப் போல<br/>
வாள்மட்டும் அவளது வயமிலா திருக்கும்.<br/>
ஏழை மருமகள் நிலையென்ன வாகும்?<br/>
கணவனின் வீட்டில் காரிகை நிலையும்?<br/>
திகழ்ரஷ்ய நாட்டின் சிறைக்கைதி போலாம்<br/>
ஆள்மட்டும் காவலுக் கமைந்திடா திருக்கும்.         320<br/>
<br/>
வேலைநே  ரத்தில் வேலைகள் செய்வாள்<br/>
தோள்களும் துவண்டு சோர்ந்து தளர்வுறும்<br/>
மேனி முழுவதும் வியர்வையில் ஊறும்<br/>
நுதலதும் வெண்மையாய் நுரைத்தே மாறும்;<br/>
இவ்வா றுருப் பெறும் இன்னொரு வேளை<br/>
வெங்கனல் மூட்டியே வேலைகள் செய்ய<br/>
அடுப்பொழுங் காக்கி அலுவல்கள் செய்ய<br/>
அனைத்தையும் ஒருத்தியின் அங்கையால் முடிக்க.<br/>
<br/>
அப்போ தவட்கு ஆகும்இப் படித்தான்<br/>
ஏழைப் பெண்ணுக் கிப்படித் தான்ஆம்      330<br/>
**வஞ்சிர நெஞ்சும் **(நன்)னீர்மீன் நாவும்<br/>
குளத்திலே **வாழ்மீன் கொண்ட சிந்தனையும்<br/>
**வெள்ளிமீன் வாயும் **வெண்மீன் வயிறும்<br/>
**கடல்வாத் தறிவும் காணும்உண் டாகி.<br/>
<br/>
ஒருவரும் அறிய உறுவாய்ப் பில்லை<br/>
ஒன்பது பேரும் உற்றறி யார்கள்<br/>
தாயார் பெற்ற தையலர் மத்தியில்<br/>
பெற்றவர் பேணிய பெண்களி டத்தே<br/>
எங்கே பிறப்பார் உண்பவர் என்பதை<br/>
**எங்குபோய்க் கடிப்பவர் இவர்வளர் வாரென        340<br/>
இறைச்சி உண்பவர் எலும்பு கடிப்பவர்<br/>
அம்குழல் காற்றில் அலைந்திட விடுபவர்<br/>
விரித்துக் கூந்தலைப் பரப்பி வைப்பவர்<br/>
கொடுப்பவர் இரைதான் குளிர்காற் றுக்கு.<br/>
<br/>
அழுவாய், அழுவாய், அழகிளம் பெண்ணே!<br/>
அழுவாய் நன்றாய் அழும்போ தேநீ,<br/>
அழுவாய் கண்ணீர் அங்கே நிறைய<br/>
உள்ளங் கைநிறைந் தொழுகநீர் வரட்டும்<br/>
தந்தைதோட் டத்துக் கண்துளி விழட்டும்<br/>
விழிநீர் குளமாய் மிகட்டும் பிதாநிலம்        350<br/>
அழுவாய் வெள்ளம் அறைகளில் ஓட<br/>
தரையிலே பரந்து திரைகள் எழட்டும்.<br/>
அழச்செய்(த) இப்போ அழாதே போனால்<br/>
இனித்திரும் புகையில் இன்னலுற் றழுவாய்<br/>
தந்தையின் வீடு தனித்திரும் புகையில்<br/>
வயோதிபத் தந்தையை வந்துநீ காண்கையில்<br/>
இருப்பார் புகைசூழ் சவுனா அறையில்<br/>
இருக்கும் காய்ந்த இலைப்பிடி கைகளில்.<br/>
<br/>
அழுவாய், அழுவாய், அழகிளம் பெண்ணே!<br/>
அழுவாய் நன்றாய் அழும்போ தேநீ,     360<br/>
அழச்செய்(த) இப்போ அழாதே போனால்<br/>
இனித்திரும் புகையில் இன்னலுற் றழுவாய்<br/>
அன்னையின் இல்லுக் கடுத்து வருகையில்<br/>
வயோதிப அன்னையை வந்துநீ காண்கையில்<br/>
மாட்டுத் தொழுவில் மூச்சடைத் திருப்பாள்<br/>
வைக்கோற் கட்டுடன் மாண்டே கிடப்பாள்.<br/>
<br/>
அழுவாய், அழுவாய், அழகிளம் பெண்ணே!<br/>
அழுவாய் நன்றாய் அழும்போ தேநீ,<br/>
அழச்செய்(த) இப்போ தழாதே போனால்<br/>
இனித்திரும் புகையில் இன்னலுற் றழுவாய்           370<br/>
இந்தவீட் டுக்கு இனிவரும் போது<br/>
காண்பாய் செந்நிறத் தனிச்சகோ தரனை<br/>
வழியிலே காண்பாய் மயங்கிவீழ்ந் திருக்க<br/>
தோட்ட(த்து) முற்றம் துவண்டுவீழ்ந் திருக்க.<br/>
<br/>
அழுவாய், அழுவாய், அழகிளம் பெண்ணே!<br/>
அழுவாய் நன்றாய் அழும்போ தேநீ,<br/>
அழச்செய்(த) இப்போ அழாதே போனால்<br/>
இனித்திரும் புகையில் இன்னலுற் றழுவாய்     <br/>
இந்தவீட் டுக்கு இனிவரும் போது<br/>
அன்புச் சகோதரி அவளையும் காண்பாய்   380<br/>
துணிதோய் பாதையில் தனிப்புதைந் திருப்பாள்<br/>
ஒருதுணி **யடித்தடி உறுகரத் திருக்கும்."<br/>
<br/>
பேதைப் பெண்ணவள் பெருமூச் செறிந்தாள்<br/>
பெருமூச் செறிந்து பெருந்துயர் கொண்டாள்<br/>
அப்போ தவளே அழவும் தொடங்கினள்<br/>
கண்ணீர் பெருக்கிக் கலங்கி யழுதாள்.<br/>
<br/>
அழுதாள் கண்ணீர் அம்கை நிறைந்தெழ<br/>
உள்ளங் கைநிறைந் தொழுகிய(து) விழிநீர்<br/>
தந்தையின் கழுவிய தகுவசிப் பிடத்தில்<br/>
பிதாவின் நிலத்தில் குளமாய் அழுதாள்           390<br/>
பின்வரும் சொற்களில் பின்அவள் சொன்னாள்<br/>
உரைத்தே அவள்தான் உரைசெய லாயினள்:<br/>
"ஓ,சகோ தரிகாள், உறுமென் **குருவிகாள்!<br/>
என்வாழ் நாளின் முன்னாள் தோழிகாள்!<br/>
என்னுடன் வளர்ந்த எலாச்சிநே கிதிகாள்!<br/>
இங்குநான் உரைப்பதை எல்லிரும் கேட்பீர்:<br/>
ஆனஎன் அறிவுக் கப்பால் உள்ளது<br/>
எனக்கு நடந்தது என்னதான் என்பது<br/>
இத்தனை இன்னல் எப்படி வந்தது<br/>
இத்தனை சுமையும் எதற்காய் என்பது      400<br/>
இந்தத் துயரை எதுதான் கொணர்ந்தது<br/>
இத்துணை துன்பம் எங்ஙனம் வந்தது?<br/>
<br/>
வேறாய் உணர்ந்தேன் வேறாய் அறிந்தேன்<br/>
வாழ்நாள் வேறாய் வருமென நினைத்தேன்<br/>
குயில்போற் சென்று உலவவும் எண்ணி<br/>
குன்றிலே நின்று கூவவும் நினைத்தேன்<br/>
இந்த நாட்களே வந்தநே ரத்தில்<br/>
இந்த நினைவுகள் இயைந்தவே ளையிலே;<br/>
ஆயினும் குயிலாய் அடைந்தே இப்போ(து)<br/>
குன்றிலே நின்று கூவவும் மாட்டேன்      410<br/>
அலையின் நடுவில் அலையும் வாத்துநான்<br/>
அகன்ற குடாக்கடல் அலைதா ராநான்<br/>
நிறைகுளிர் நீரில் நீந்தி வருகிறேன்<br/>
பனிக்கட்டி நீரில் பதறி நிற்கிறேன்.<br/>
<br/>
ஐயகோ, எனது அன்னையே, தந்தையே!<br/>
ஐயகோ, எனது அரியபெற் றோரே!<br/>
எதற்காய் என்னை இங்கே படைத்தீர்<br/>
பேதை யென்றனைப் பெற்றது எதற்கு<br/>
இத்தனை இன்னலில் இருந்தழு வதற்காய்<br/>
இத்தனை சுமையையும் ஏற்பதற் காக      420<br/>
அடையா இத்துயர் அடைவதற் காக<br/>
இத்துணை துன்பம் இதுபெறற் காக!<br/>
<br/>
ஏழையம் மா,முன் இதுசெய் திருக்கலாம்,<br/>
எனைத்தாங் கழகியே, இதுசெய் திருக்கலாம்,<br/>
பாலூட்(டி) வளர்த்த பரிவுறும் அன்னாய்!<br/>
ஆளாக்கி எடுத்த(என்) அன்புக் கினியளே!<br/>
கட்டையைத் துணியால் சுற்றிவைத் திருக்கலாம்<br/>
கற்கள் சிறியவை கழுவிவைத் திருக்கலாம்<br/>
இம்மகள் கழுவி எடுத்தநே ரத்தில்<br/>
சுற்றிய நேரம் துணியில்நின் அழகி            430<br/>
இத்துணை துயரை இதுகொணர்ந் ததுவே<br/>
மனநிலை கெட்டு மறுகி மடிந்ததே!<br/>
<br/>
பல்வே றிடங்களில் பலரிதைச் சொல்வார்<br/>
இன்னும் பற்பலர் இப்படி நினைப்பார்:<br/>
அறிவிலா மூடர்க் கக்கறை யில்லை<br/>
என்றுமே கவலை இல்லையே யென்று;<br/>
நல்ல மனிதரே, சொல்லீர் அவ்விதம்!<br/>
சொல்லீர் என்றுமே, சொல்லீர் அவ்விதம்!<br/>
ஏனெனில் அக்கறை எந்தனுக் குண்டு<br/>
கனநீர் வீழ்ச்சிக் கற்களைக் காட்டிலும்          440<br/>
தீய நிலத்துச் செடிகளைப் பார்க்கிலும்<br/>
படர்புதர் முளைத்த பற்றையைப் பார்க்கிலும்<br/>
இகல்பரி யொன்று இழுக்க மாட்டாது<br/>
இரும்புக் கழுத்து இகல்பரி இழாது<br/>
உறும்ஏர்க் கால்மேல் உயர்த்தப் படாமல்<br/>
ஏர்க்கால் சற்றும் அசைக்கப் படாமல்,<br/>
மெலிந்தவ ளாயினும் மனத்துய ரடைந்தேன்<br/>
கருமையாய் இவ்விதம் கடுந்துய ரடைந்தேன்."<br/>
<br/>
படிமிசை யிருந்து பாடிற் றோர்சிசு<br/>
புகன்றதிவ் விதம்புகை போக்கியில் வளர்வது:      450<br/>
"அரிவை இப்படி அழுவது என்ன<br/>
மாபெரும் துயரும் வந்தது என்ன?<br/>
படுதுயர் அனைத்தும் பரிக்குக் கொடுங்கள்<br/>
கறுத்தவாத் துக்குக் கடுந்துயர் கொடுங்கள்<br/>
இரும்புவா யதனை இரங்க விடுங்கள்<br/>
விடுங்கள் புலம்பலை வியன்பெருந் தலைக்கு;<br/>
சிறந்த சென்னிகள் திகழ்பரிக் குண்டு<br/>
பல்சீர்த் தலைகளும் பலமுறு மெலும்பும்<br/>
வளைந்த கழுத்தது வல்லது சுமக்க<br/>
உடலம் முழுவதும் உறுதியா யுடையது.     460<br/>
<br/>
ஏதுக்கள் இங்கு இல்லை அழுதிட<br/>
கடுந்துயர் கொள்ளக் காரண மில்லை<br/>
உனைக்கொடு செல்லார் உறுசேற் றுநிலம்<br/>
உனைக்கொடு செல்லார் ஒருபாழ்ங் குழிக்கு<br/>
இத்தா னியமேட் டிருந்துனைப் பெற்று<br/>
இன்னும் சிறந்த இடத்தே போவார்<br/>
'பீர்'அருந் தும்மிப் பெருவீ டிருந்து<br/>
இகல்மதுப் பெருகும் இடத்தே போவார்.<br/>
<br/>
விலாப்புறம் திரும்பி விரும்பிநீ பார்த்தால்<br/>
வலது பக்கமாய் மகிழ்ந்துநீ பார்த்தால்          470<br/>
மாப்பிளை இருப்பார் காப்பதற் காக<br/>
செந்நிற மனிதர் சேர்ந்தரு கிருப்பார்<br/>
ஒருநல் மனிதன் ஒருநற் குதிரை<br/>
வீடு நிறைய வேண்டிய துண்டு<br/>
காட்டுக் கோழிகள் கடுகதி பறந்து<br/>
வண்டிஏர்க் காலில் மகிழ்ந்திசை பயிலும்<br/>
**குருவி யினங்கள் குதூகலங் கொண்டு<br/>
நுகத்தடி மரத்தில் மகிழ்பாட் டிசைக்கும்<br/>
ஆறு பொன்னிறத் தம்குயில் போல்மணி<br/>
பரியின் கழுத்துப் பட்டியில் துள்ளும்     480<br/>
ஏழு நீல எழிற்புள் மணிகள்<br/>
ஓசை வண்டியின் ஒளிர்நுகத் தெழுப்பும்.<br/>
எனவே கவலை எதற்கு முறாதே<br/>
எதற்குமே வேண்டாம் **இனிதாய் மகளே<br/>
எதுவுமே தீமை இனியுனைத் தொடாது<br/>
நண்ணும் யாவுமே நன்மையாய் முடியும்<br/>
உழவன்உன் கணவன் உறுமவ னருகில்<br/>
விவசாயி அவனது மெல்லா டையின்கீழ்<br/>
உணவுக்கு உழைப்பவன் ஒளிர்தாடை யின்கீழ்<br/>
மீனவன் அவனது வியன்கை யணைப்பிலே   490<br/>
உயர்மான் சறுக்கி ஓட்டுவோன் துணையில்<br/>
கரடி பிடிப்பவன் கவின்சவு னாவில்.<br/>
<br/>
உயர்ந்தோன் கணவரில் உனக்குக் கிடைத்தான்<br/>
மிகவும் மேன்மை மிக்கவன் மனிதரில்<br/>
சோம்பி யிராது தொடும்அவன் குறுக்குவில்<br/>
அம்புக் கூட்டிலே அம்புகள் தங்கா<br/>

வீட்டிலே நாய்கள் தூக்கம் கொள்ளா<br/>
குட்டிகள் ஓய்ந்து வைக்கலில் கிடவா.<br/>
<br/>
முகிழ்ந்தவிவ் வசந்தம் மூன்று தடவைகள்<br/>
புலரும் காலைப் பொழுததி காலையில்   500<br/>
எரிதீ யெதிரே எழுந்தே நின்றனன்<br/>
சுள்ளிப் படுக்கைத் துயில்விட் டெழுந்தான்;<br/>
முகிழ்ந்தவிவ் வசந்தம் மூன்று தடவைகள்<br/>
துளிப்பனி அவனது விழிக்கடை வீழ்ந்தது<br/>
தடவின அவனது தலையைச் சுள்ளிகள்<br/>
கணுக்கள் அவனது கவினுடல் வருடின.<br/>
<br/>
வளர்ப்பவன் அந்த மனிதனோ கால்நடை<br/>
வளர்த்துப் பெருக வைப்பவன் கால்நடை<br/>
இங்கே வந்த எம்மண மகனிடம்<br/>
வனத்திலே நடக்கும் மந்தைகள் உண்டு     510<br/>
மணல்மேட் டினிலே மந்தைகள் திரியும்<br/>
பள்ளத் தாக்கிலே பரந்தே உலாவிடும்<br/>
கோட்டு விலங்குகள் நூற்றுக் கணக்கிலே<br/>
மடியுள விலங்குகள் மற்றாயிர வகை;<br/>
வைக்கோல் பட்டடை மிக்குறும் வெளிகளில்,<br/>
கரைகளில் தானியக் களஞ்சியம் அருவியின்,<br/>
பூர்ச்சந் தோப்புகள் பொதுவயல் ஆகின<br/>
பள்ளப் பரப்பினில் பார்லிநன் னிலங்கள்<br/>
புல்நல் லரிசிப் புனம்பா றைப்புறம்<br/>
ஆற்றங் கரைகளில் கோதுமை வயல்கள்    520<br/>
கூழாங் கற்கள் **கொள்பண நாணயம்<br/>
சிறுகற் களெலாம் சில்லறை நாணயம்."<br/>
<br/>
<hr/><br/>
<a name="Song23"><h3>பாடல் 23 - மணமகளுக்கு அறிவுரைகள் <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/><br/>
<br/>
அடிகள் 1 - 478 : கணவனின் வீட்டில் எவ்விதம் வாழ வேண்டும் 
எவ்விதம் ஒழுக வேண்டும் என்று மணமகளுக்கு அறிவுரை கூறுதல்.<br/>
<br/>
அடிகள் 479 - 850 : ஒரு வயோதிபப் பெண் தான் பெற்றோருக்கு 
மகளாகவும் கணவனுக்கு மனைவியாகவும் கணவனைப் பிரிந்த 
பின் தனியாகவும் வாழ்ந்த அனுபவங்களைக் கூறுதல்.<br/>
<br/>
<hr/>
<br/>
அரிவைக்(கு) இப்போ தறிவுரை தேவை<br/>
மணமக ளுக்கு வழிமுறை தேவை<br/>
அரிவைக் கறிவுரை யளிப்பவ ரெவரோ?<br/>
பாவைக்குப் புத்தி பகர்பவர் யாரோ?<br/>
<br/>
ஒஸ்மோ மகளெனும் ஒண்செழிப் பரிவை<br/>
கலேவா மகளெனும் கவினுறு நங்கை<br/>
அவள்தான் பெண்ணுக் கறிவுரை சொல்வாள்<br/>
அனாதைக் கவளே அளிப்பாள் வழிமுறை<br/>
விவேகமாய் வாழ்ந்திடும் விதம்எது என்பதை<br/>
மாசில்லா தெங்ஙனம் வாழ்வது என்பதை   10<br/>
விவேகமாய்க் கணவனின் வீட்டிலும் எங்ஙனம்<br/>
மாசில்லா தெங்ஙனம் மாமியார் வீட்டிலும்.<br/>
<br/>
இனிவரும் சொற்களில் இவ்விதம் சொன்னாள்<br/>
இந்த மொழிகளில் இவ்விதம் மொழிந்தாள்:<br/>
"அருமண மகளென் அன்புச் சோதரி!<br/>
இதயம் நிறைந்த இனியளே, அன்பே!<br/>
நான்மொழி கையிலே நன்குநீ கேட்பாய்<br/>
வெவ்வேறு விதமாய் விளம்ப நீகேட்பாய்.<br/>
<br/>
மலரேயிப் போது மனைவிட் டகில்கிறாய்<br/>
சிறியசெம் **பழம்நீ செல்லப் போகிறாய்      20<br/>
தடித்த துணிநீ தான்நகர் கின்றனை<br/>
**'வெல்வெட்' துணியே வெகுதொலை போகிறாய்<br/>
எழில்புகழ் பெற்றஇவ் வில்லத் திருந்து<br/>
தொல்லெழில் வாய்ந்தஇத் தோட்டத் திருந்து;<br/>
இன்னோ ரிடத்து இல்லம் வருகிறாய்<br/>
அன்னிய மானதோர் அகல்இல் வருகிறாய்<br/>
மாறு பட்டதோர் மனைக்குநீ வருகிறாய்<br/>
மற்றவர் மத்தியில் **மறாளாய் வருகிறாய்;<br/>
சிந்தித் தடியிடல் சீரா யிருக்கும்<br/>
கவனமாய் அங்குநீ கருமம் செய்வாய்,    30<br/>
அப்பாவின் நிலத்தில் அமைந்தது போல(ல்)ல<br/>
உரிமைத் தாயின் தரைபோ லிருக்கா(து)<br/>
பள்ளத் தாக்கிலே பாட்டுகள் பாடியும்<br/>
வழிகளில் கூவியும் வாழ்வது அரிது.<br/>
<br/>
இந்த வீட்டி லிருந்துநீ போகையில்<br/>
உனது பொருள்கள் அனைத்தையு மெடுப்பாய்<br/>
ஆயினும் வீட்டில்விட் டகல்கவிம் மூன்றையும்<br/>
பகலிலே தூங்கும் பழக்கமஃ தொன்று,<br/>
அன்புறு மன்னையின் அறிவுரை, அடுத்தது<br/>
சுத்தமாய் கடைந்த சுவையுறும் வெண்ணெய்.           40<br/>
<br/>
ஆனஇல் லப்பொருள் அனைத்தையும் நினைவாய்<br/>
எனினும் துயிலதை எளிதினில் மறப்பாய்<br/>
இருக்கட் டுமது இல்வாழ் மகளிர்க்(கு)<br/>
இருக்க(ட்டும்) அடுக்களை இதமூ லையிலே;<br/>
பாடல்கள் ஆசனப் பலகைதங் கட்டும்<br/>
இருக்க(ட்டும்) சாளரத் தினியநற் கதைகள்<br/>
தூரிகைப் பிடியிலே **ஆர்கசின் னவள்இயல்(பு)<br/>
கேலியும் கிண்டலும் போர்வையின் விளிம்பிலே<br/>
ஆன தீப் பழக்கமே அடுக்களைப் பீடமாம்<br/>
உனதுசோம் பலைநிலத் துறும்படி விட்டுவை          50<br/>
அல்லது திருமணத் தோழிக்(கு) அளித்திடு<br/>
அவளது கைகளில் அவற்றையே சுமத்திடு<br/>
புற்றரை மேட்டிடைப் போகட்டு(ம்) கொண்டவள்<br/>
புதருக்குச் செல்கையில் கோக(ட்டும்) கூடவே.<br/>
<br/>
நற்புது முறைகளை நனிகொளல் வேண்டும்<br/>
பழையன யாவையும் களைதலும் வேண்டும்<br/>
அப்பாவின் அன்பை அகற்றிடல் நன்று<br/>
மாமனின் அன்பை மனங்கொளல் நன்று<br/>
பழக்கத்தில் வேண்டும் பணிவுறு நடத்தை<br/>
பரிவுறு மொழிகளைப் பகருதல் வேண்டும்.          60<br/>
<br/>
நற்புது முறைகளை நனிகொளல் வேண்டும்<br/>
பழையன யாவையும் களைதலும் வேண்டும்<br/>
அன்னையின் அன்பை அகற்றிடல் நன்று<br/>
மாமியின் அன்பை மனங்கொளல் நன்று<br/>
பழக்கத்தில் வேண்டும் பணிவுறு நடத்தை<br/>
பரிவுறு மொழிகளைப் பகருதல் வேண்டும்.<br/>
<br/>
நற்புது முறைகளை நனிகொளல் வேண்டும்<br/>
பழையன யாவையும் களைதலும் வேண்டும்<br/>
சகோதரன் அன்பைத் தள்ளிடல் நன்று<br/>
மைத்துனன் அன்பை மனங்கொளல் நன்று     70<br/>
பழக்கத்தில் வேண்டும் பணிவுறு நடத்தை<br/>
பரிவுறு மொழிகளைப் பகருதல் வேண்டும்.<br/>
<br/>
நற்புது முறைகளை நனிகொளல் வேண்டும்<br/>
பழையன யாவையும் களைதலும் வேண்டும்<br/>
சகோதரி அன்பைத் தள்ளிடல் நன்று<br/>
மைத்துனி அன்பை மனங்கொளல் நன்று<br/>
பழக்கத்தில் வேண்டும் பணிவுறு நடத்தை<br/>
பரிவுறு மொழிகளைப் பகருதல் வேண்டும்.<br/>
<br/>
உன்வாழ் நாளில் என்றுமே வேண்டாம்<br/>
பொன்னிலாத் திகழும் பொற்பொழு தெல்லாம்       80<br/>
பொல்லா நினைவுடன் புக்ககம் செல்லுதல்<br/>
திறமை இல்லையேல் திருமணம் வேண்டாம்.<br/>
இல்லத்து வாழ்ந்திட இனியவை தேவை<br/>
நலமுறு வீட்டில் நன்பண்பு தேவை<br/>
கணவனாய் வந்தவன் கடிதுசோ திப்பான்<br/>
அறிவுடைக் கணவனும் அங்ஙனம் செய்வான்;<br/>
அறிவும் கவனமும் அவசியம் நினக்கு<br/>
நீபுகும் வீடு நிலையிலா திருந்தால்,<br/>
வலியும் விவேகமும் வரனுலக் கவசியம்<br/>
தரங்கெட்ட கணவன் தன்திசை மாறின்.    90<br/>
<br/>
மூலைஓ நாய்போல் முதியவன் இருப்பினும்<br/>
மொய்புதர்க் கரடிபோல் முதியவள் இருப்பினும்<br/>
அரவுபோல் களஞ்சிய அறையில் மைத்துனன்<br/>
மைத்துனி தோட்டத்து நத்தையா யிருப்பினும்<br/>
சமமதிப் பினைநீ சளைக்கா தேகொடு<br/>
பணிவான நடத்தை பழக்கத்து வேண்டும்<br/>
அம்மா விடத்தில் அமைந்ததைப் பார்க்கிலும்<br/>
அப்பாவின் வீட்டில் அமைந்ததைப் பார்க்கிலும்<br/>
பிதாவிடம் காட்டிய பணிவைப் பார்க்கிலும்<br/>
மாதாவுக் கீந்த மதிப்பைப் பார்க்கிலும்.        100<br/>
<br/>
எப்போது முனக்கு இவையிவை தேவை<br/>
தெளிவுறு தலையும் திகழ்தர அறிவும்<br/>
நிதானம் கண்டிப்பு நிறைந்தசிந் தனையும்<br/>
விளம்பலைச் செயலை **விளங்கும் ஆற்றலும்,<br/>
மாலையில் கூர்மை மலர்விழிக் கவசியம்<br/>
மனையிலே விளக்கு மங்கா திருக்க,<br/>
காலையில் செவியில் கவனமும் அவசியம்<br/>
சத்தமாய்ச் சேவலின் தனிக்குரல் கேட்க;<br/>
சேவல் முதல்முறை கூவிய பின்னர்<br/>
சேவலின் அடுத்த கூவலின் முன்னர்       110<br/>
இளையவர்க் கதுவே துயிலெழும் நேரம்<br/>
முதியவர்க் கதுவே ஓய்வுகொள் நேரம்.<br/>
<br/>
சேவலும் ஒருநாள் கூவா திருந்தால்<br/>
தலைவனின் பறவை ஒலிதரா விட்டால்<br/>
திங்களை உந்தன் சேவலாய்க் கருது<br/>
தாரகைக் குலம்வழி காட்டியா யாக்கு<br/>
வெளியே அடிக்கடி விரைந்தெழுந் தேகி<br/>
சந்திரன் திகழ்வதைச் சரியாய்ப் பார்ப்பாய்<br/>
வழிவகை தாரகை வண்குலத் தறிவாய்<br/>
விண்மீ னிடத்தே விதிமுறை கற்பாய்.           120<br/>
<br/>
**விண்மீன் குலமும் விளக்கமாய்த் தெரிந்து<br/>
அவற்றின் கொம்புகள் அவைதெற் கமைந்து<br/>
வடதிசை பார்த்து வாலும் இருந்தால்<br/>
உனக்கது துயிலெழ உகந்தநல் நேரம்<br/>
இளமண வாளன் இனிதரு கிருந்து<br/>
செந்நிறத் தோனின் திகழ்அரு கிருந்து<br/>
சாம்பரைக் கிளறித் தகிஅனல் மூட்ட<br/>
தீக்கற் பெட்டியில் தீப்பொறி யாக்க<br/>
ஊதி விறகில் உறுகனல் மூட்ட<br/>
பக்கம் நெருப்பும் பரவா தமைப்பாய்.    130<br/>
<br/>
சாம்பரில் நெருப்புத் தானிலா திருந்தால்<br/>
பெட்டியி லிருந்தும் பெயரா விடிற்பொறி<br/>
அன்புறு கணவனை அன்புடன் கேட்பாய்<br/>
எழிலுறும் கணவனை இவ்விதம் கேட்பாய்:<br/>
'அன்புக்(கு) உரியரே, அழல்சிறி தருளிரோ,<br/>
செஞ்சிறு பழமே, செந்தீ தாரிரோ?'<br/>
<br/>
சிறியதீக் கல்லைப் பெறுவையப் போது<br/>
தீக்கல் மிகமிகச் சிறியதைப் பெறுவாய்<br/>
தேய்த்துப் பொறியை ஆக்குதீக் கல்லில்<br/>
காய்ந்த குச்சியில் கனலதை மூட்டு      140<br/>
வெளியில் சென்று தொழுவதும் பெருக்கு<br/>
உணவைக் கால்நடை உண்ண அளித்திடு;<br/>
பக்கம் மாமியின் பசுவொன் றலறும்<br/>
கவின்மா மன்பரி கனைக்கு(ம்)முன் னின்று<br/>
மைத்துனன் பசுவும் வந்த லறும்முன்<br/>
மெதுவாய் மைத்துனி பசுக்கன் றலறும்<br/>
மென்மைவைக் கோலை வீசவை கட்கு<br/>
அள்ளிச் சற்றே **மணப்புல் நீகொடு<br/>
<br/>
பாதையில் சற்றுப் பணிவுடன் சென்று<br/>
நுழைந்து கால்நடைத் தொழுவிற் குனிந்து           150<br/>
பசுவுக்(கு) உணவைப் பதமாய் வைத்து<br/>
ஆட்டுக் குணவை அன்பா யூட்டு;<br/>
சரியாய் வைக்கோல் தந்தா வுக்கு<br/>
மெலிந்தகன் றுக்கும் மிதநீர் கொடுத்து<br/>
தெரிந்த வைக்கோல் பரிக்குட் டிக்கும்<br/>
இடுவாய் செம்மறிக் குட்டிக் கிதப்புல்;<br/>
ஏனக் குழாத்தை ஏசுதல் கூடா(து)<br/>
வராகக் குட்டியை உதைத்தலும் ஆகா(து)<br/>
பதவூண் தொட்டியைப் பன்றிக்(கு) ஈந்து<br/>
குட்டிக் குணவுத் தட்டத்தைத் தருவாய்.      160<br/>
<br/>
ஓய்தல் தகாது கால்நடைத் தொழுவில்<br/>
சோம்பலும் தகாது செம்மறித் தொழுவில்<br/>
கால்நடைத் தொழுவில் கருமம் முடிந்ததும்<br/>
அனைத்து மந்தையின் அலுவல் முடிந்ததும்<br/>
அவ்விடம் விட்டு அகன்றுநீ செல்வாய்<br/>
பனிப்புயல் போலே படர்வாய் வீட்டுள்<br/>
அங்கொரு பிள்ளை அழுதுகொண் டிருக்கும்<br/>
போர்வையின் உட்சிறு பிள்ளை யிருக்கும்<br/>
பேதைக் குழந்தை பேச வராது<br/>
நாவாற் சொல்லும் நயம்தெரி யாது     170<br/>
கூறா(து) குளிரெனக் கூறா(து) பசியென<br/>
அல்லது வேறென்ன சொல்லா தெதனையும்<br/>
பழகிய யாரும் பக்கம் வரும்வரை<br/>
தாயின் குரலும் காதில் விழும்வரை.<br/>
<br/>
நேரே இல்லுள் நீவரும் போது<br/>
உறுநாற் பொருளில் ஒன்றென வருவாய்<br/>
நீர்நிறை வாளி நின்கரத் திருக்கும்<br/>
குளியற் **தூரிகை கக்கத் திருக்கும்<br/>
எயிற்றின் இடையினில் இருக்கும்தீக் குச்சி<br/>
நான்காம் பொருளென நனிநீ யிருப்பாய்.         180<br/>
<br/>
பெருநிலம் அடுத்துப் பெருக்கிக் கூட்டி<br/>
நிலத்துப் பலகையை நீசுத் தம்செய்;<br/>
தண்ணீர் அள்ளித் தரையிலே வீசு<br/>
குழந்தையின் தலையில் கொட்டி விடாதே;<br/>
குளிர்தரை நீயொரு குழந்தையைக் கண்டால்<br/>
மைத்துனி பெற்ற மழலையஃ தாயினும்<br/>
பிள்ளையைத் தூக்கிப் பீடத் திருத்தி<br/>
கண்களைக் கழுவிக் காண்தலை வருடி<br/>
குழந்தைக்கு ரொட்டி கொடுத்துக் கையில் <br/>
கொஞ்சம் ரொட்டிமேல் கொழுவெ(ண்)ணெய் பூசு       190<br/>
இல்லத்து ரொட்டியும் இல்லாது போனால்<br/>
மரக்குச்சி யொன்றை மழலைகை வைப்பாய்.<br/>
<br/>
வீட்டில் கழுவுதல் மேசைகள் என்றால்<br/>
கூடிய காலம் வாரத் தொருநாள்,<br/>
கழுவு மேசையைக் கரையையும் நினைவாய்<br/>

கழுவவும் வேண்டும் கால்மறக் காமல்;<br/>
ஆசனப் பலகையை நீரினாற் கழுவு<br/>
சுவரெல்லாம் துடைத்துச் சுத்தமாய்ச் செய்து<br/>
ஆசனப் பலகையின் அருகெலாம் கழுவி<br/>
கழுவு சுவரையும் காண்சுவர் மூலையும்      200<br/>
<br/>
மேசையின் மேலே தூசுகள் படிந்தால்<br/>
சாளர மேலே சார்அழுக் குறைந்தால்<br/>
துடைப்பத் தோகையால் துப்புர வாக்கி<br/>
ஈரத் துணிகொண் டெடுப்பாய் அழுக்கை<br/>
அப்போ தழுக்குகள் அயற்புறம் போகா<br/>
தூசுகள் பறந்து கூரையிற் படியா.<br/>
<br/>
கூரையில் சேர்ந்த குப்பையைக் கூட்டி<br/>
அடுப்பங் கரையின் அசுத்தம் நீக்கு<br/>
கதவின் நிலைகளில் கவனம் வைத்திரு<br/>
உத்தரம் யாவையும் நித்தமும் நினைவாய்           210<br/>
அப்போ(து) குடிவாழ் குடிலா யதுவரும்<br/>
வாழத் தகுந்த வதிவிட மாய்வரும்.<br/>
<br/>
நான்மொழி கையிலே நங்கைநீ கேட்பாய்<br/>
நான்மொழி கையிலும் நான்உரைக் கையிலும்!<br/>
வெளியா டையிலா(து) வெளிச்செல் லாதே<br/>
மேலாடை யின்றி வெளியலை யாதே<br/>
எங்கும் **கைத்துணி யின்றியே காதே<br/>
காலணி யின்றிக் காலாற நடந்திடேல்:<br/>
மாப்பிள்ளை பார்த்தால் மகாசினம் கொள்வார் <br/>
இளமைக் கணவர் எதுவெனும் சொல்வார்.   220<br/>
அந்தச் செடிகளில் அதிகவ னம்வை<br/>
பெருந்தோட் டம்வளர் **பேரிச் செடிகளில்;<br/>
தோட்டத் துப்பேரி தூய்மையே யானது<br/>
பேரியின் கிளைகள் பெரிதும் புனிதம்<br/>
கிளைகளின் இலைகளும் உளமிகப் புனிதம்<br/>
அதன் சிறுகனிகளே அனைத்திலும் புனிதம்,<br/>
இளங்கொடி அறிவது இவற்றினால் எதுவெனில்<br/>
இருப்பவள் அனாதைபோல் எதுகற்ப தோவெனில்<br/>
வருமிளங் கணவனை மகிழச்செய் வகையதே<br/>
மணமகன் உளமதை மகள்தொடு விதமதே.           230<br/>
<br/>
செவியிலே  வேண்டும் எலியதன் கூர்மை<br/>
பாதத்தில் வேண்டும் முயற்பரி சுத்தம்:<br/>
பருவக் கழுத்துப் பணிந்து பின்புறம்<br/>
வனப்புறும் கழுத்து வளைதலும் நன்று<br/>
சிலிர்ப்பொடு முளைவிடு **செடிசூ ரையைப்போல்<br/>
பசுமை வளர்சிறு பழச்செடி யைப்போல்.<br/>
<br/>
விழிப்புணர் வுனக்கு வேண்டும் வழக்கில்<br/>
கணந்தோறும் விழிப்புணர் கவனமும் வேண்டும்<br/>
ஆசனம் பொழுதெலாம் அமர்தலும் வேண்டாம்<br/>
பலகையில் நீளப் படுத்தலும் வேண்டாம்   240<br/>
போர்வையுள் சதாநீ புதைதலும் வேண்டாம்<br/>
படுக்கைநா டிப்புறப் படலதும் வேண்டாம்.<br/>
<br/>
வருவான் உழுதலை மைத்துனன் முடித்தபின்<br/>
வருவார் வேலியை மாமன்கட் டியபின்<br/>
வெளிப்புற மிருந்துன் கொழுநன் வருவார்<br/>
அடர்கான் திருத்திஉன் அழகனும் வருவார்;<br/>
கலயம் ஒன்றிலே புனலினைக் கொணர்வாய்<br/>
கைத்துணி ஒன்றையும் அத்துடன் கொணர்வாய்<br/>
தலையைச் சிறிது தாழ்த்தியே பணிந்து<br/>
அன்புறும் சொற்களை அருமையாய்க் கூறு.   250<br/>
மாமியார் களஞ்சியக் கூடத்தால் வருவார்<br/>
அரைத்தமாக் கூடை இருக்கும் கக்கம்<br/>
மாமியை எதிர்கொள ஓடுமுற் றத்தே<br/>
தலையைச் சற்றுத் தாழ்த்திப் பணிந்து<br/>
கேட்டுநீ கக்கக் கூடையை வாங்கு<br/>
இல்லத்தின் உள்ளே எடுத்ததை ஏகு.<br/>
<br/>
ஊகிக்கச் சிந்திக்க உனக்கிய லாவிடில்<br/>
சுத்தமாய் விளங்குதல் மெத்தவும் சிரமமேல்<br/>
எந்தெந்தப் பணியை எப்போது செய்வது<br/>
எதையெதைத் தொடங்கி இனிதியற் றுதலென        260<br/>
வீட்டின் முதியளை வினயமாய்க் கேட்பாய்:<br/>
'ஓ,என் அன்பு உடைய மாமியே!<br/>
எங்ஙனம் வேலைகள் இங்கே நடப்பது<br/>
எவ்விதம் முடிவெடுத்(து) இயற்றுதல் ஒழுங்காய்?'<br/>
<br/>
முதியவள் இங்ஙனம் மொழிவாள் மறுமொழி<br/>
மாமியார் இவ்விதம் மறுமொழி சொல்வாள்:<br/>
'இப்படித் தான்செயல் இங்கே நடப்பது<br/>
இவ்விதம் முடிவெடுத்(து) இயற்றுதல் ஒழுங்காய்<br/>
இடித்தல் குத்துதல் அரைத்தல்இங் குண்டு<br/>
கல்லின் திரிகையைக் கைகளால் சுற்றலும்          270<br/>
அத்துடன் தண்ணீர் அள்ளி வருதலும்<br/>
பசையாய் மாவைப் பிசைதலும் இங்குள;<br/>
விறகை எடுத்து வீட்டுட் கொ(ண்)டுசெலல்<br/>
அடுப்பை மூட்டி அனலையுண் டாக்கல்,<br/>
அடுத்து ரொட்டிகள் அடுப்பில் சுடலுள<br/>
கனமாம் பெரிய பணிய(஡)ரம் சுடலுள<br/>
கலயம் சட்டிகள் கழுவும் செயலுள<br/>
ஊண்மரத் தட்டை உடனலம் பலுமுள.'<br/>
<br/>
முதியவ ளிடத்தே முயற்சிகள் கேட்டதும்<br/>
ஒழுங்காய் மாமியார் உரைத்தலும் அலுவலை          280<br/>
காய்ந்த தானியம் கணப்பில்நீ யெடுத்து<br/>
அரைக்கும் குடிற்கு அவசரம் ஏகுவாய்;<br/>
அந்த இடத்தைநீ சென்று அடைந்தபின்<br/>
அரைக்கும் குடிற்கு அவசரம் வந்தபின்<br/>
குயிற்குர லெடுத்துக் கூவுதல் கூடா<br/>
கண்டக் குரலால் கத்தலும் ஆகா<br/>
கூவலைத் திரிகைக் கைப்பிடிக் களித்திடு;<br/>
பாடலைத் திரிகைக் கைப்பிடிக் களித்திடு;<br/>
பலமிகும் ஒலியில் புலம்பலும் கூடா(து)<br/>
திரிகைக் கல்மேல் சேர்ந்தூத லாகா(து)          290<br/>
ஏனெனில் மாமனார் நினையா(து) இருக்க<br/>
இவ்விதம் மாமியும் எண்ணா(து) இருக்க<br/>
பலமாய்ச் சினங்கொடு புலம்பினாய் நீயென<br/>
நெஞ்சம் வெறுப்பொடு நெட்டுயிர்த் தாயென.<br/>
<br/>
அரைத்த மாவை அரித்தெடுத் தருமையாய்<br/>
தட்டிலே வைத்து வீட்டுள் கொணர்வாய்,<br/>
மென்மை ரொட்டிகள் மெதுவாய்ச் சுடுவாய்<br/>
கவனமாய்ப் பிசைந்தமாக் களியிலே யிருந்து,<br/>
அங்கிங்கு கட்டிமா அமைதல்கூ டாது<br/>
புளித்தமாச் சேராது போகலா காது.   300<br/>
<br/>
சரிந்ததோர் தொட்டியாங் கிருந்திடக் காண்பாய்<br/>
தொட்டியைத் தூக்கியுன் தோளிலே வைத்து<br/>
கைவாளி யொன்றைக் கக்கத் தெடுத்து<br/>
புனலள் ளிவரப் போதுறை நோக்கி<br/>
தொட்டியை யழகாய்த் தோளில்நீ சுமப்பாய்<br/>
கொளுவிநீ சுமந்தாய் கொண்டோ ர் **காத்தடி<br/>
வாயுபோல் விரைந்துநீ வீடு திரும்புவாய்<br/>
குளிர்ருதுக் காற்றெனக் குறுகுவாய் கடிதில்<br/>
சற்றும் சோம்புதல் நீர்த்துறைக் கூடா(து)<br/>
அத்துடன் ஓய்வுறல் ஆகா(து) கிணற்றடி    310<br/>
ஏனெனில் மாமனார் நினையா(து) இருக்க<br/>
இவ்விதம் மாமியும் எண்ணா(து) இருக்க<br/>
உன்மத்த மாயினாய் உன்னுருப் பார்த்தென<br/>
உன்னையே பார்த்துநீ உளமகிழ்ந் தனையென<br/>
உன்செந் நிறத்து உருவம் தண்புனல்<br/>
மருண்டனை கிணற்றிலுன் வளர்எழில் கண்டென.<br/>
<br/>
நீள்விற கடுக்கில் நீபோய் நிற்கையில்<br/>
விறகை யெடுக்க விரும்புமவ் வேளையில்<br/>
நிந்தையாய் விறகை நீநோக் காதே<br/>
**அரசம் விறகை அளவொடு நீபெறு    320<br/>
விறகை மெதுவாய் வீழ்த்திடு மண்ணில்<br/>
ஓசைகடுமையாய் ஒன்றும் வராமலே<br/>
ஏனெனில் மாமனார் நினையா(து) இருக்க<br/>
இவ்விதம் மாமியும் எண்ணா(து) இருக்க<br/>
வெறுப்பினால் விறகதை விட்டெறிந் தாயென<br/>
கடுஞ்சின மதாலெழுங் கடுமொலி யதுவென.<br/>
<br/>
நெடுங்களஞ் சியவறை நீசெ(ல்)ல நேர்ந்தால்<br/>
அரைத்தமா அள்ளிநீ அயல்வரப் போனால்<br/>
களஞ்சியத் தில்வீண் காலம்போக் காதே<br/>
களஞ்சியப் பாதையில் கழியேல் வெகுகணம்         330<br/>
ஏனெனில் மாமனார் நினையா(து) இருக்க<br/>
இவ்விதம் மாமியும் எண்ணா(து) இருக்க<br/>
பலருக்கு மாவைநீ பங்கிட் டாயென<br/>
கொடுத்தனை கிராமக் கோதையர்க் கேயென.<br/>
<br/>
சமையல் பாத்திரம் சரியாய்க் கழுவையில்<br/>
மரத்தட் டுகளை மற்றுநீ யலம்பையில்<br/>
கழுவிடு குடுக்கைகள் கைபிடி யதனொடே<br/>
கலய(த்து)க் குழிவிழும் கரையையும் கழுவுநீ<br/>
மறவா(மல்) சாடியின் மறுபுறம் கழுவுநீ<br/>
கைபிடி நினைவில்வை கரண்டிக ளாகிடில்.         340<br/>
<br/>
கரண்டிகள் தொகையைக் கவனத்(து) இருத்துக<br/>
எண்ணிடு பாத்திரம் எல்லாம் பக்குவம்<br/>
அல்லது நாயெடுத் தவைசெல வழியுள<br/>
பூனையும் சிலதைப் புறங்கொடு போகலாம்<br/>
குருவிகள் பறவைகள் கொடுசெல வாய்ப்புள<br/>
நிலத்திலே பரப்பியே நீக்கலாம் பிள்ளைகள்<br/>
இருக்கிறார் கிராமம் ஏர(஡)ளம் பிள்ளைகள்<br/>
சிறுதலை படைத்திட்ட சிறுவர்ஏ ராளம்<br/>
சிறுவர் சாடிகொடு செல்வராங் கிருந்து<br/>
அச்சிறார் எடுத்தெறிந் தகப்பைகள் பரப்புவார்.    350<br/>
<br/>
நீராவிக் குளியல் நேரமா லையிலே<br/>
சுத்தநீ ரிறைத்துத் **தூரிகை கொணர்ந்து<br/>
அவைமெது வாக்கி ஆயத்த மாக்கி,<br/>
புகைவெளி யேற்றிப் பொருந்தும் பதமதை,<br/>
நீள்கணம் சவுனா(வில்) நிற்றலும் கூடா(து)<br/>
அதற்கா யாங்கிருந் தகல்தலு மாகா(து)<br/>
ஏனெனில் மாமனார் நினையா(து) இருக்க<br/>
இவ்விதம் மாமியும் எண்ணா(து) இருக்க<br/>
சவுனாப் பலகையில் சாய்நதிருந் தாயென<br/>
குதித்துப் பலகையில் **கும்மலித் தாயென.        360<br/>
<br/>
மீண்டுநீ அங்கிருந்(து) வீட்டுள் வந்ததும்<br/>
மாமனார் குளிக்க மனமுவந் துரைப்பாய்:<br/>
'ஓ,என் அன்புடை உயர்மா மாவே!<br/>
ஆவிக் குளிப்பறை ஆயத்த முள்ளது<br/>
தூயநீ ரிறைத்துத் தூரிகை வைத்துள்ளேன்<br/>
பலகைகள் யாவையும் பாங்காய்ப் பெருக்கினேன்<br/>
மனம்நிறை யும்வரை மகிழ்வாய்க் குளிப்பீர்<br/>
நினைப்புபோல் நிறைவாய் நீரா டுங்கள்<br/>
நீராவி இயக்கம் நேர் கவனிப்பேன்<br/>
நீள்மே டையின்கீழ் நின்றே இயக்குவேன்.'        370<br/>
<br/>
நிதம்நூல் நூற்கும் நேரம் வந்திடில்<br/>
நெய்தல்வே லைக்கு நேரம் வந்திடில்<br/>
கிராமம் வென்று கேளேல் கருத்து<br/>
அறிவுரை வேண்டி **அகழ்கடந் தேகேல்<br/>
அடுத்தவர் வீட்டுக் கதுகேட் டேகேல்<br/>
**பாவுநூல் கேட்டுப் படரேல் புதுவிடம்.<br/>
<br/>
நூற்றெடுப் பாய்நீ நூலை உனக்காய்<br/>
நெசவு(ப்)பா வுநூலை நீஉன் விரல்களால்<br/>
சற்று(ப்)பா வுநூலைத் தளர்ச்சியாய் நூற்று<br/>
இறுக்கமாய் இழைநூல் என்றும் பின்னு;      380 <br/>
உறுதியாய்ப் பந்துபோல் உடன்அதைச் சுற்றிநீ<br/>
உருளையில் பலமாய் உடனதைச் சேர்த்து<br/>
திருகு விட்டத்தில் திடமிணைத் ததனை<br/>
நெய்யும் கருவியில் நேராய்ப் பூட்டுவாய்;
கைத்தறிச் சட்டம் கனபலத் தியக்கி<br/>
ஊடிழைக் **கயிற்றை உடன்மெது விழுப்பாய்<br/>
அடுத்ததாய் இ(ல்)லப்பல் லாடைகள் நெய்வாய்<br/>
கம்பளித் துணியிலே கவின்பா வாடைசெய்<br/>
அவ்வா றோராட்டு உரோமத்(தால்) ஆக்குவாய்<br/>
ஒருகுளிர் ருதுஆட்(டு) உரோமத் திருந்து           390<br/>
வசந்தச் செம்மறி மணிக்குட்(டி) இருந்து<br/>
வளர்கோ(டைச்) செம்மறி மறியாட் டிருந்து.<br/>
<br/>
நான்கூ றுகையில்நீ நனியிவை கேட்பாய்<br/>
இன்னமும் சொல்வதை இப்போ(து) கேட்பாய்<br/>
பார்லி(த்)தா னியத்திலே 'பீர்'நீ வடிப்பாய்<br/>
பகர்சுவை மாவூ(றற்) பானம் வடிப்பாய்<br/>
ஒருமணிப் பார்லியாம் அரிசியி லிருந்து<br/>
பாதியாம் மரமதன் படுவிற கெரித்து.<br/>
<br/>
பார்லிப் பானம் பக்குவம் செய்கையில்<br/>
மாவூ(றற்) பானம் வளர்சுவை யாக்கையில்          400<br/>
கொளுவியால் நீயதைக் கிளறுதல் ஆகா(து)<br/>
குச்சியால் கிளறுதல் கூடா(து) நீயதை<br/>
உன்கை முட்டியால் கிளறுதல் வேண்டும்<br/>
கிண்டுதல் வேண்டும் கொண்டுள் ளங்கை;<br/>
அடிக்கடி ஆவிக் குளிப்பறை செல்வாய்<br/>
முளைத்த முளையெதும் மழுங்கா தமைப்பாய்<br/>
அமர்தல் பூனைகள் ஆகா(து) முளைமேல்<br/>
கூடா(து) பூனையின் குட்டிகள் படுத்தல்<br/>
ஓடியே வந்திடும் ஓநாயென் றஞ்சிடேல்<br/>
பயப்பட வேண்டாம் பருவிலங் குறுமென     410<br/>
நீராவிக் குளிப்பறை நீசெல்லும் போது<br/>
நடுச்சாமத் தினிலும் நடக்குமட போதுநீ.<br/>
<br/>
வெளியார் எவரும் வீட்டுக்கு வந்தால்<br/>
வெளியாரை என்றும் வெறுத்த லாகாது<br/>
எப்போதும் நலமுடை இல்லத் துளது<br/>
வரவேற்க வெளியார் வகையாம் பொருட்கள்<br/>
இறைச்சித் துண்டுகள் இருக்கும்ஏ ராளம்<br/>
எழிலார் பலக(஡)ரம் இருக்கும்எவ் வளவோ.<br/>
<br/>
அன்னியர் வந்தால் அடுத்தம ரச்சொல்<br/>
அவரோ டமைதியாய் உரையா டிடுவாய்    420<br/>
சுவையா(க) யூட்டு சொற்கள்வந் தவர்க்கு<br/>
ஊண்ரசம் தயாராய் உற்றிறக் கும்வரை.<br/>
<br/>
அவர்பின் இல்விட் டகலும் வேளை<br/>
எழுந்து 'போய் வருவேன்' எனப்பிரி நேரம்<br/>
வந்தவர் பின்போய் வழியனுப் பாதே<br/>
வெளிப்பட வேண்டாம் வழிவாய் நுழைந்து<br/>
ஆத்திரம் கொள்வார் அரியஉன் கணவர்<br/>
அழகுறும் உன்னவர் அருவருப் பாரதை.<br/>
<br/>
சிலகணம் நின்மணம் சித்தமா யானால்<br/>
எங்கெனும் பக்கத் தேகவேண் டுமென      430<br/>
பரிவொடு போக விடையது கேட்பாய்<br/>
அயல்வீட்(டில்) உரையசெய அனுமதி கேட்பாய்;<br/>
அவ்வா றுரையசெய அயல்வீ டேகினால்<br/>
கவனமாய்ப் பொருளு(ள்)ள கதைகளைச் சொல்வாய்<br/>
உள்ளகக் குறைகுற்றம் உரைத்தல்ஆ காது<br/>
இறக்கமாய் மாமியை இயம்பல்ஆ காது.<br/>
வளம்நீ போம்இல் மருகியார் கேட்பார்<br/>
கேட்பார்கள் எவரெனும் கிராமமங் கையர்கள்;<br/>
'உனக்கிங் கீவாளா உயர்வெ(ண்)ணெய் மாமி<br/>
உன்இல் முன்நாள் அன்னையைப் போல?'     440<br/>
<br/>
ஒருக்காலும் இவ்வாறு உரைக்கா தேபதில்:<br/>
'மாமியார் எனக்குங்(கு) வழங்கார் வெண்ணெய்!'<br/>
அவளுனக் கென்றும் அளிப்பளே என்பாய்<br/>
அகப்பையில் நிறைவாய் அளிப்பளே என்பாய்<br/>
ஒருகால் கிடைத்திடும் உயர்கோ டையிலே<br/>
குளிர்நாளி **லிருந்தது கூடவே இருமை.<br/>
<br/>
இன்னும் நான்சொல இவைநீ கேட்பாய்<br/>
இனியும் சொல்வதை இப்போ(து) கேட்பாய்<br/>
இந்தஇல் லகத்திலே யிருந்துநீ ஏகி<br/>
மற்றொரு வீடு வரும்போ தினிலே     450<br/>
உனையீன் அன்னையை ஒருகா(லும்) மறவேல்<br/>
தாயவள் உள்ளம் தளரவை யாதே;<br/>
உனைவளர்த் தெடுத்தவள் உனதுதா யன்றோ<br/>
முலையால் இனிதாம் அமிழ்துதந் துயர்த்தினள்<br/>
தரமாம் உடலால் தனையே தந்தாள்<br/>
வெள்ளையாம் உடலால் விரும்பிய தீந்தாள்;<br/>
இரவுகள் எத்தனை உறங்காக் கழித்தாள்<br/>
எத்தனை நாள்ஊணை எடுத்துண மறந்தாள்<br/>
தனித்ததொட் டிலில்உனைத் தாலாட்டு கையில்<br/>
சீராட்டி வளர்க்கையில் சிசுவாய்த் தானும்.        460<br/>
<br/>
தத்தம் அன்னையை தாம்எவர் மறப்பரோ<br/>
தாயவள் இதயம் தளர்வுறச் செய்வரோ<br/>
மரண உலகவர் புகாதிருக் கட்டும்<br/>
தூயநன் நெஞ்சோடு துவோனியின் உலகு:<br/>
மரண உலகம் கடும்விலை கொடுக்கும்<br/>
துவோனியின் உலகு கொடும்பரி சளிக்கும்<br/>
தாயினை மறந்த தரங்கெட் டோ ர்க்கு<br/>
தாய்தளர்ந் திடச்செய் தீமனி தர்க்கு;<br/>
துவோனியின் மகளார் சொலிலிகழ்ந் தேசுவார்<br/>
கன்னியர் சாப்புவிக் கலகஞ்செய் திடுவர்:         470<br/>
'அன்னையை மறத்தலும் எங்ஙனம் ஆனது?<br/>
தன்தாயை எவ்வாறு தளரவிட லானது?<br/>
அன்னையே உழன்றாள் அளவிலாத் துன்பம்<br/>
பெற்றவள் பட்டது பெருந்துய ரன்றோ<br/>
நீராவி யறையில் நீண்(டு)சய னித்தாள்<br/>
பரப்பிவைக் கோலைப் படுத்தாள் அதன்மேல்<br/>
அப்போ துனையீன் றளித்தவந் நாளில்<br/>
எளிய பிறவியே எடுத்துனைச் சுமக்கையில்!' "<br/>
<br/>
முன்நிலத் தங்கோர் முதியோள் இருந்தாள்<br/>
மேலா டைதரி(த்த) வியன்முது கிழவி           480<br/>
கிராமக் களஞ்சியம் திரிந்து வருபவள்<br/>
அந்தவூர் வீதி அலைந்தே திரிபவள்<br/>
இந்தச் சொற்களில் இயம்பினள் அவளே<br/>
இயம்பினள் அவளே இயம்பினள் இவ்விதம்:<br/>
"சேவலொன் றினியதன் சோடிக் குரைத்தது<br/>
கோழியின் குஞ்சுதன் அழகுக் குரைத்தது<br/>
காகம் **பங்குனி மாதம் கரைந்தது<br/>
இனிய வசந்தத் திசைத்துப் பறந்தது;<br/>
பாடலை நானே பாடுதல் வேண்டும்<br/>
அடுத்தவர் பாடலை நிறுத்தலும் வேண்டும்:           490<br/>
அன்புளோர் உண்டு அவரவர் வீட்டில்<br/>
அன்புளோர் அவரவர் அருகிலே யுள்ளார்<br/>
எனக்கிலை அன்புளோர் இல்லமு மில்லை<br/>
என்றுமே அன்புளோர் இல்லா துள்ளேன்.<br/>
<br/>
நீகேள் சோதரி நான்கூ றுகையில்<br/>
கணவனின் இல்நீ கால்வைக் கையிலே<br/>
ஏற்று நடந்திடேல் எண்ணம் கணவனின்<br/>
நான்பேதை ஏற்று நடந்ததைப் போல<br/>
**வானம் பாடிநா மணாளனின் எண்ணம்<br/>
என்பெருங் கணவனின் இதய மதுவே.      500<br/>
<br/>
என்வாழ் நாளில் இருந்தேன் மலர்போல்<br/>
பற்றையில் வளர்ந்த பசும்புலா யிருந்தேன்<br/>
முன்வெடித் தெழும்பிய முளையா யிருந்தேன்<br/>
முகைத்து நீண்ட மொட்டா யிருந்தேன்<br/>
**தேன்சிறு பழமெனச் செப்பிடப் பட்டேன்<br/>
பொன்னெனப் பெருமையாய்ப் புகன்றிடப் பட்டேன்<br/>
தந்தையார் தோட்டக் காட்டுவாத் தானேன்<br/>
தாரா வாய்த்திரிந் தேன்தாய் நிலத்தில்<br/>
சகோதரன் அருகுநீர்ப் பறவையா யானேன்<br/>
சகோதரி பக்கம் தனில்சிறு **புள்நான்;         510<br/>
பாதையின் வழியில் பூவாய் நடந்தேன்<br/>
வயல்வெளி களிற்சிறு பழமா யிருந்தேன்<br/>
தொடர்நீர்க் கரைமணல் துள்ளித் திரிந்தேன்<br/>
மலர்நிறை மேடெலாம் மகிழ்ந்தா டிட்டேன்<br/>
பள்ளத் தாக்கிலே பாடித் திரிந்தேன்<br/>
ஒவ்வொரு குன்றிலும் உயர்ந்திசை பாடினேன்<br/>
வளமுறு சோலைகள் விளையாட் டிடமாய்<br/>
மகிழ்ச்சியின் இடமாய் மாறின தோப்புகள்.<br/>
தன்வா யாலே தான்நரி வீழ்ந்தது<br/>
கீரிதன் நாக்கால் கெட்டகப் பட்டது            520<br/>
கணவனின் வீட்டைக் காரிகை எண்ணினள்<br/>
மற்றொரு இ(ல்)லிற்கு வழிமுறை தேடினள்:<br/>
<br/>
ஆதலால் மகளிர்க் காம்இயல் நெறியிது<br/>
மகளாய்ப் பிறந்தவள் மாறியே மனம்பின்<br/>
மணாளன் வீட்டிலே மருமக ளாவதும்<br/>
அடிமையாய் மாமியார் அகத்துக்(கு) ஏகலும்.<br/>
<br/>
விழுந்தேனொர் அந்நிய வியன்நிலம் பழமென<br/>
மற்றொரு சிறுபழ மாய்ப்புனற் கிடந்தேன்<br/>
தண்செம் **பழம்நான் சஞ்சலங் கொண்டேன்<br/>
நிலநலப் **பழம்நான் நிந்தனை கண்டேன்          530<br/>
ஒவ்வொரு மரமும் உடனெனைக் கடிக்கும்<br/>
இன்னொரு **வகைமரம் என்னையே கிழிக்கும்<br/>
மிலாறு மரமது மிகஎனை வருத்தும்<br/>
**அரசெனைப் பார்த்து அதிரக் குரைக்கும்.<br/>
<br/>
மணந்தபின் மாப்பி(ள்)ளை மனைக்குச் சென்றேன்<br/>
மாமியின் மனைக்கு மகிழ்ந்துகொண் டேகினர்<br/>
இங்ஙனம் அப்போ தெனக்குக் கூறினர்<br/>
மணந்தபின் அங்கே மணப்பெண் சென்றால்<br/>
ஆறாம் தேவதா ரமைத்தநல் வீடுகள்<br/>
அறைகளின் தொகையோ அதிலிரு மடங்காம்        540<br/>
காட்டின் எல்லையில் களஞ்சியக் கூடம்<br/>
பாதையின் மருங்கில் பன்மலர் மேடை<br/>
பள்ளத் தரையில் பார்லி வயல்கள்<br/>
புல்வெளி யருகினில் **புல்லரி சிப்புனம்<br/>
தொட்டிகள் நிறையத் தூற்றிய தானியம்<br/>
தூற்றாத் தானியத் தொட்டிகள் அனேகமாம்<br/>
கிடைத்த **காசுகள் இதுவரை நூறாம்<br/>
இனிவரப் போவன இன்னொரு நூறாம்.<br/>
<br/>
பேதைநான் சென்றதும் பெற்றது பலவகை<br/>
ஏழைநான் கையினில் எடுத்தது ஒருவகை:           550<br/>
அகமதைத் தாங்கிய தாறே தூண்கள்<br/>
ஏழு மரங்களில் இல்லம் இருந்தது<br/>
கருணையில் லாமை காட்டில் இருந்தது<br/>
அன்புஇல் லாமை அமைந்தது தோட்டம்<br/>
பாவியென் பேணலில் பாதைகள் இருந்தன<br/>
தீய நினைவுகள் சோலைகள் அனைத்திலும்<br/>
தொட்டிகள் நிறையத் துயர்தரும் தொல்லைகள்<br/>
துயர்தரப் போகும் தொட்டிகள் அனேகம்<br/>
இகழ்வாம் சொற்கள் இதுவரை நூறாம்<br/>
இனிவரப் போவன இன்னொரு நூறாம்.     560<br/>
<br/>
எதையுமே பொருட்டாய் எண்ணிய தில்லைநான்<br/>
மாசில்லா வாழ்வை வாழமுற் பட்டேன்<br/>
முழுமதிப் பைப்பெற முயன்றனன் அங்கே<br/>
விரும்பினேன் அன்பை வென்றிட இவ்விதம்<br/>
வீட்டுள்ளே தீயினால் வெப்பமுண் டாக்கினேன்<br/>
விறகுச் சுள்ளிகள் சிராய்கள் பொறுக்கினேன்<br/>
நெற்றியைக் கதவில் நெட்டி முட்டினேன்<br/>
தலையைக் கதவு நிலையில் மோதினேன்;<br/>
அக்கத வம்வழி அன்னிய விழிகள்<br/>
நெருப்பிட மூலையில் நெருக்குறு நோக்கு           570<br/>
கூடத்து மத்தியில் கூர்கடை விழிநோக்(கு)<br/>
வெளியிலே இருப்பதோ வெறுப்பு நிறைந்தது;<br/>
வாயிலே வெந்தீ வரும்வெளி வீச்சு<br/>
நாக்கின் அடியிலே தீச்சுடர் பறக்கும்<br/>
கொடிய தலைவனின் தடிவா யிருந்து<br/>
அன்பிலா நாவின் அடிப்புற மிருந்து.<br/>
<br/>
எதையும் பொருட்டாய் எண்ணிய திலைநான்<br/>
எப்படி யாயினும் ஒப்பேற்ற முயன்றேன்<br/>
அவர்களின் மத்தியில் அன்பாய் வாழ்ந்திட<br/>
சாந்தமாய் சுத்தமாய் தாழ்மையாய் வாழ்ந்திட;      580<br/>
முயலின் பாதமாய் முன்குதித் தோடினேன்<br/>
கீரியின் பாத நேர்சுவட் டேகினேன்<br/>
வெகுபொழு தாகி வீழ்ந்தேன் படுக்கையில்<br/>
இயைவை கறையில் எழுந்தேன் விழித்து;<br/>
ஆயினும் பேதைக் கங்கிலை மதிப்பு<br/>
ஏழைநான் அன்பை எங்கும் கண்டிலேன்<br/>
ஒருமலை பெயர்த்து உருட்டி யிருக்கலாம்<br/>
உயர்கல் இரண்டாய் உடைத்து மிருக்கலாம்.<br/>
<br/>
வீணாய் ப் போனது நான்மா வரைத்தது<br/>
தானியம் கொழித்தது போனது பயனற    590<br/>
ஆங்கா ரங்கொள் மாமியின் ஊணாய்<br/>
கனலாம் தொண்டையால் கடித்தே விழுங்க<br/>
நீண்டமே சையிலே நேர்தலை யிடத்தே<br/>
தங்க விளிம்புத் தகுகிண் ணங்களில்;<br/>
பாவ மருமகள் யானோ உண்டது<br/>
திருகைக் கல்லில் சிதறிய மாவிலே<br/>
அடுப்படிப் பலகையே ஆனஎன் மேசை<br/>
மரத்தின் அகப்பைதான் வனப்புறென் கரண்டி.<br/>
<br/>
எழுந்தது அடிக்கடி இன்னல் மனதிலே<br/>
மணாளன் வீட்டில் மருமக ளானதில்      600<br/>
படர்சதுப் புநிலப் பாசியை எடுத்தேன்<br/>
அவற்றில் ரொட்டியை அமைத்தேன் எனக்கு<br/>
கிணற்று நீரைக் கொணர்ந்தேன் வாளியில்<br/>
அதையே பானமாய் அருந்தினேன் நானும்;<br/>
பேதைநான் உண்டது தசைமீன் மட்டுமே<br/>
ஒருவகை **மீனையே உண்டேன் அபலையங்(கு)<br/>
மீன்வலை மீதுநான் மெதுவாய்ச் சாய்கையில்<br/>
நடுவில்  தோணியில் நான்தள் ளாடையில்;<br/>
என்றும் பெற்றதே இல்லையோர் மீனும்<br/>
மாமியார் எனக்கு வழங்கிய உணவில்     610<br/>
ஒருநாள் தேவைக் குகந்த மீனினையோ<br/>
ஒருபொழு துணவுக் குகந்த மீனினையோ.<br/>
<br/>
கோடையில் கால்நடைக் குணவு தேடினேன்<br/>
குளிரில் **கவர்க்கோல் கொடுதொழி லாற்றி<br/>
ஊதியம் பெற்றிடும் ஊழியர் போலவும்<br/>
கூலிக்கு வந்தகொத் தடிமையைப் போலவும்;<br/>
என்றும் மாமியின் இல்லக மதனிலே<br/>
எனக்குக் கிடைத்தவை இவையிவை அலுவல்கள்<br/>
சூடடிக் களம்மிகப் பெரியசூ டடிக்கோல்<br/>
சவுனா(வில்) கிடைத்தது தனிக்கன நெம்புகோல்     620<br/>
கடற்கரை வேலைக்(குக்) கடினமாய் ஒருதடி<br/>
பண்ணைமுற் றத்திலோர் பரும்எரு வாரி<br/>
நான்சோர் களைப்பை நம்பினோர் இலையே<br/>
இளைத்தி(ன்)னற் பட்டதை எண்ணினோர் இலையே<br/>
வீரர்கள் களைத்து விறலறச் சோர்ந்துளர்<br/>
பரிக்குட் டிகளும் படுவதுண் டிளைத்தி(ன்)னல்.<br/>
<br/>
ஏழைப்பெண்நான் இங்ஙனம் நாள்தொறும்<br/>
வேலைநே ரத்தில் வேலைகள் செய்துளேன்<br/>
தோளால் யாவையும் தூக்கிச் சுமந்துளேன்;<br/>
அக்கா லம்போய் அடுத்து வந்தது        630<br/>
தகிஅனற் கிடங்கெனைத் தள்ளினர் இப்போ(து)<br/>
தீயதன் கரங்களில் திணித்தனர் இப்போ(து).<br/>
<br/>
ஆத(஡)ரம் இன்றி அலம்பும் கதைகள்<br/>
இகழும் கதைகள் இசைத்தனர் நாவால்<br/>
ஒழுங்குறும் எனது பழக்கத் தெதிராய்<br/>
வாகார் புகழ்கொளென் மதிப்பிற் கெதிராய்;<br/>
தலையில் வார்த்தை மழையாய்ப் பொழிந்தன<br/>
மொழியொடு பேச்சும் கதையாய் வளர்ந்தன<br/>
கொடிய நெருப்பின் கொழுங்கனற் பொறிபோல்<br/>
இரும்புறை விண்மழை பொழிந்தது போல.          640<br/>
<br/>
ஆயினும் எனையிது அறமாற் றிலது<br/>
இப்படிச் சென்று என்நாள் கழிந்திடும்<br/>
ஆங்கா ரங்கொள் அக்கிழத் துதவியாய்<br/>
அனல்தொண் டைக்கு ஆனகூட் டாளியாய்;<br/>
ஆயினும் எனக்கின்னல் ஆனது இவ்விதம்<br/>
பெருந்துயர் வந்து பெருகிய திவ்விதம்<br/>
மணாளர் எனக்கு(ஓ) நாயாய் மாறினார்<br/>
கவினுறும் என்னவர் கரடியாய் மாறினார்<br/>
புறங்காட்(டித்) துயின்றார் அருகிலே அயின்றார்<br/>
புறங்காட்(டிச்) செய்தனர் புரியும் செயலெலாம்.      650<br/>
<br/>
இதையே எண்ணிநான் இருந்தழு தரற்றினேன்<br/>
களஞ்சிய அறையில் கடிதுசிந்  தித்தேன்<br/>
நடந்த நாட்களை நான்நினைந் திட்டேன்<br/>
இளமைப் பொழுதெலாம் எண்ணிப் பார்த்தேன்<br/>
தந்தையின் நீண்ட முன்றில் பரப்பினில்<br/>
அன்புறும்  அன்னையின் அகத்து வெளியினில்.<br/>
<br/>
இவ்வா றடுத்து இயம்பத் தொடங்கினேன்<br/>
நானே கூறினேன் நனியிஃ  துரைத்தேன்<br/>
'எனது அன்னை என்பவள் அறிவாள்<br/>
அப்பிளை எங்ஙனம் அடைவது என்பதை      660<br/>
வளர்ப்பது எங்ஙனம் வளர்முளை என்பதை,<br/>
ஆயினும் செடிநட அவளோ அறியாள்:<br/>
எழிலுறும் முளையை இவ்விதம் நட்டனள்<br/>
தீமை நிறைந்த தீய இடங்களில்<br/>
கொடுமை நிறைந்த கொடிய இடங்களில்<br/>
மிலாறு வேர்விட்ட மிகக்கடு மிடங்களில்<br/>
ஆயுள் முழுவதும் அழுவதற் காக<br/>
புணர்வாழ் நாளெலாம் புலம்புதற் காக.<br/>
<br/>
என்தகு திக்கு இருக்கலாம் ஒழுங்கொடு<br/>
நன்மை நிறைந்த நல்ல இடங்களில்      670<br/>
பரந்தமுற் றத்துப் படர்நீள் வெளிகளில்<br/>
அகன்று விரிந்த அணிநிலத் தரைகளில்<br/>
சீரியர் ஒருவரின் சிறந்த துணையாய்<br/>
சென்னிறங் கொண்டவர் சீருறும் துணையாய்;<br/>
எனினும் மந்தர் இவருட னிணைந்தேன்<br/>
கொழுத்துப் பருத்த கொழுநரைச் சேர்ந்தேன்:<br/>
காணும் இவருடல் காகம் போன்றது<br/>
அண்டங் காக அகல்மூக் குடையவர்<br/>
ஓடிஇரைக் கலை ஓநாய் போன்றவர்<br/>
புறத்தோற் றமெலாம் கரடியைப் போன்றது.         680<br/>
<br/>
பெற்றிருப் பேனே இப்படியொ ருவரை<br/>
ஆனகுன் றினிலே அலைந்து திரிந்து<br/>
தேவ தாருவைத் தெருவினில் எடுத்து<br/>
பூர்ச்சங் கட்டையைத் தோப்பினில் எடுத்து<br/>
ஒருபிடி புல்லால் உறுமுகம் செய்து<br/>
தாடியை அழுகிய பாசியால் படைத்து<br/>
பாறையால் வாயும் பதக்களித் தலையும்<br/>
கனலின் கரியினால் கண்களும் அமைத்து<br/>
மிலாறுவின் கணுக்களால் மிளிர்செவி செய்து<br/>
**மரக்கவர்க் கால்களும் அமைத்திருந் தாலே.'      690<br/>
<br/>
இத்துணை துன்பத் திவ்விதம் பாடினேன்<br/>
பெருந்துயர் வந்ததால் பெருமூச் செறிந்தேன்<br/>
எழிலார் என்னவர் இதுகேட்க நேர்ந்தது<br/>
சுவரின் அருகிலே அவர்நிற் கையிலே;<br/>
அவ்விட மிருந்து அவர்வரும் வேளை<br/>
கூடத்துப் படிகளில் காலடி வைக்கையில்<br/>
அறிவேன் வருபவர் அவரே என்பதை<br/>
காலடி ஒலிஅடை யாளம் தெரியும்:<br/>
காற்றில் லாமலே கலைந்தது கேசம்<br/>
குழல்காற் றோட்ட மின்றி(யே) குலைந்தது          700<br/>
படர்சின முற்றதால்  பல்லீறு தெரிந்தது<br/>
வெகுளியால் வெளியே விழிகள் வெறித்தன<br/>
கரத்திலே ஒருசிறு மரக்குச் சிருந்தது<br/>
வளைந்தகோ லொன்று மறுகக் கத்திலே<br/>
அதனால் என்னை அடிக்க விரைந்தனர்<br/>
தலையில் ஓங்கித் தந்து முடித்தனர்.<br/>
அந்திப் பொழுது அடுத்தே வந்தது<br/>
படுக்கைக் கென்னவர் படர்ந்தபோ தினிலே<br/>
கூடவே சாட்டையைக் கொண்டே சென்றார்<br/>
கொளுக்கி லிருந்த கொழுந்தோற் சாட்டையை       710<br/>
அதுவேறு யார்க்கு ஆகவு மல்ல<br/>
ஏழைப் பெண்ணாள் எனக்குத் தானது.<br/>
<br/>
படுக்கைக் கியானும் படர்ந்தேன் பின்னர்<br/>
சென்றேன் உறக்கம் அந்தியில் வேண்டி<br/>
படுத்தேன் மணாளர் படுக்கையில் அருகில்<br/>
எனது மருங்கிலே என்னவர் படுத்தார்<br/>
முழங்கையால் எனக்கு முழுமையும் தந்தார்<br/>
வெறுப்புறும் கைகளால் வெகுவாய்த் தந்தார்<br/>
கொடிச்செடிக் குச்சியால் கொடுத்தார்எவ் வளவோ<br/>
கடற்பசு எலும்பின் கைப்பிடிச் சவுக்கிலும்.         720<br/>
<br/>
படுகுளிர் அவரது பக்கத் தெழுந்தேன்<br/>
இருங்குளிர்ப் படுக்கையி லிருந்தே எழுந்தேன்<br/>
மணாளர் துரத்தி வந்தார் எனையே<br/>
வைதே விரட்டினர் வாயிலில் வெளியே<br/>
குறுகிக் கரங்களென் கூந்தலுள் நுழைந்தன<br/>
கையால் கூந்தலைக் கலைத்துத் துளாவினார்<br/>
குலைத்தனர் அலையக் கூந்தலைக் காற்றில்<br/>
பரந்து வளியிலே விரிந்திடச் செய்தனர்.<br/>
<br/>
இதன்பின் செய்வது எவ்வழி முறைநான்<br/>
எவ்வறி வுரையினை ஏற்று நடப்பது?      730<br/>
உருக்கின் காலணி உண்டென் னிடத்திலே<br/>
இருந்தது செப்பினால் இயைந்த பட்டியும்<br/>
அவ்வீட் டின்சுவர் அருகினில் நின்றேன்<br/>
பாதை எல்லையின் ஓசையைக் கேட்டேன்<br/>
கோபம் சிலகணம் குறைந்திடு மென்றும்<br/>
ஆத்திரம் அடங்கிடும் அவர்க்கென எண்ணினேன்<br/>
ஆயினும் அவர்சினம் அடங்கவே யில்லை<br/>
அமைதியோர் காலும் அடைந்ததே யில்லை.<br/>
<br/>
கடையில் என்னைக் கடுங்குளிர் பிடித்தது<br/>
வெறுப்பு வந்து வேகமாய்ச் சேர்ந்தது     740<br/>
அவ்வீட் டின்சுவர் அருகில்நான் நிற்கையில்<br/>
கதவின் அருகிலே காத்துநிற் கையிலே;<br/>
சிந்தனை செய்தேன் சீருற நினைத்தேன்:<br/>
இங்ஙனம் பொறுத்து இருப்பது சிரமம்<br/>
கடினம் சுமப்பது காலநீள் வெறுப்பை<br/>
இகல்நீள் கால இகழ்ச்சியை ஏற்பது<br/>
இந்தப் பிசாச எதிர்க்கண மத்தியில்<br/>
அரக்கர்கள் வாழ அமைந்தஇக் கூட்டினில்.<br/>
<br/>
எழிலுறும் எனதுஇல்ல(த்)தை விட்டேன்<br/>
அருமையில் லத்தை அகன்று விலகினேன்    750<br/>
பலமிலா நிலையிலும் அலையத் தொடங்கினேன்<br/>
அலைந்தேன் சேற்றிலும் அலைந்தேன் நிலத்திலும்<br/>
பரந்தஆ ழத்து புனலிலும் அலைந்தேன் <br/>
சென்றேன் சகோதரன் செறிவயல் எல்லையும்;<br/>
காய்ந்த மரங்களும் கூவின அங்கே<br/>
இசைத்தது முடியுடை எழில்தேவ தாரு<br/>
காகங்கள் எல்லாம் கரைந்தன கூடி<br/>
**பறவைகள் கூடிப் பண்ணொடு பாடின:<br/>
'இங்கே இருப்பதுன் இல்லமே யல்ல<br/>
இங்கே இருப்பதுன் பிறப்பிடம் அல்ல.'   760 <br/>
<br/>
எனக்குஅக்கறை இவைகளில் இல்லை<br/>
அண்மினேன் சகோதரன் அழகில்(ல) முற்றம்;<br/>
வீட்டின் வாயில் விளம்ப லாயிற்று<br/>
முற்றமும் என்னிடம் முறைப்பா டுரைத்தது:<br/>
'இல்ல(த்)தை நோக்கி எதற்காய் வந்தனை<br/>
எளிய பிறப்பே எதுகேட் டிவர்ந்தனை?<br/>
நின்(தந்)தை யிறந்து நெடுநா ளானது<br/>
உனைச்சுமந் தழகிபோய் ஓய்ந்ததே பலநாள்<br/>
நினக்கோர் அந்நியன் நிகர்த்தவன் சோதரன்<br/>
அவன்மனை(வி) ரஷ்ஷியா நாட்டாள் அனையளே.'     770<br/>
<br/>
எனக்கு அக்கறை இவைகளில் இல்லை<br/>
வாயில் வழியாய் வந்தேன் வீட்டினுள்<br/>

கதவின் கைப்பிடி கடிதே பற்றினேன்<br/>
கைபிடி எனக்குக் கனகுளி ரானது.<br/>
வாயிலின் வழியாய் வந்ததும் வீட்டினுள்<br/>
கதவின் பக்கமாய் காத்துநின் றேன்கணம்;<br/>
வீட்டின் தலைவி மிகுகர் வத்தாள்<br/>
அருகெனை வந்து அணைக்கவு மில்லை<br/>
வரவேற் றுக்கரம் வழங்கவு மில்லை;<br/>
நானும் அவள்போல் நல்லகர் வத்தாள்      780<br/>
அருகுநான் அவளை அணைக்கவு மில்லை<br/>
கைகொடுத் தவளைக் கணிக்கவு மில்லை;<br/>
அடுப்பின் மீது அங்கைகள் வைத்தேன்<br/>
அடுப்பின் கற்கள் அனைத்தும் குளிர்ந்தன<br/>
திருப்பினேன் கைகள் நெருப்பின் பக்கமாய்<br/>
நெருப்பின் கரிகள் நேராய்க் குளிர்ந்தன.<br/>
<br/>
வாங்கிலே சகோதரன் சோம்பி யிருந்தான்<br/>
அடுப்பின் பீடம் வெறித்துப் பார்த்தான்<br/>
பணைத்தோள் கரித்துகள் பலவடி யுயரம்<br/>
பருவுடல் இருந்ததோ பலசாண் அளவு       790<br/>
உயர்தலைச் தூசு ஒருமுழத் தளவு<br/>
கரிப்புகைப் படிவு அரையடி யளவு.<br/>
<br/>
சகோதரன் அதிதி தன்னையே கேட்டான்<br/>
என்னையே புதிதாய் எழுந்ததாய்க் கேட்டான்:<br/>
'அன்னியர் எங்கிருந்து அலைகடந் தெழுகிறார்?'<br/>
<br/>
அதற்குநான் உத்தரம் அளித்தேன் இவ்விதம்:<br/>
'தெரிந்தில தோவுடன் பிறந்தசோ தரியை<br/>
அறிந்திலை யோஉன் அன்னைபெற் றவளை?<br/>
ஒருதாய் வயிற்றுப் பிறந்தபிள் ளைகள்நாம்<br/>
ஒருபுள்(தா) லாட்டில் உயர்ந்தவர் நாங்கள்  800<br/>
ஒருவாத் தடைகாத் துதித்தகுஞ் சுகள்நாம்<br/>
ஒருகான் கோழியின் குடம்பையில் வளர்ந்தவர்.'<br/>
அப்போ(து) சோதரன் அழுதனன் இரங்கி<br/>
கண்களில் பெருகிக் கண்ணீர் வடிந்தது.<br/>
<br/>
சகோதரன் பின்னர் தன்மனைக் குரைத்தான்<br/>
இனியதன் மனைவிக் கிவ்வா றியம்பினன்:<br/>
'என்சகோ தரிக்கு எடுத்துவா உணவெதும்!'<br/>
ஏளன விழியுடன் எடுத்துவந் தாள்மனை(வி)<br/>
அடுக்களை யிருந்து **இலைக்கறி ரசத்தை<br/>
ரசத்துக் கொழுப்பைச் சுவைத்திருந் ததுநாய்         810<br/>
நாயொன்று உப்பை நக்கி யிருந்தது<br/>
கறுப்புநாய் உணவை ருசிபார்த் திருந்தது.<br/>
<br/>
சகோதரன் பின்னர் தன்மனைக் குரைத்தான்<br/>
இனியதன் மனைவிக் கிவ்வா றியம்பினன்:<br/>
'விருந்தா ளிக்கு அருந்து'பீர்' கொண்டுவா!'<br/>
ஏளன விழியுடன் எடுத்துவந் தாள்மனை(வி)<br/>
விருந்தா ளிக்கு வெறும்நீர் மாத்திரம்<br/>
அதுவும் சுத்தமாய் அமைந்திட வில்லை<br/>
கண்களைச் சகோதரி கழுவிய நீரது<br/>
அரியமைத் துனிமுகம் அலம்பிய நீரது.           820<br/>
<br/>
சகோதரன் இல்லம் தனிலிருந் தகன்றேன்<br/>
பிறந்தகம் விட்டுப் பிறிதிட மலைந்தேன்<br/>
பேதைநான் நடந்து பிறநிலந் திரிந்தேன்<br/>
அலைதலும் திரிதலும் அதுபே தைக்காம்<br/>
நீர்க்கரை யோரம் ஏழைநான் நடந்தேன்<br/>
ஏழைநான் அலைந்து என்றும் திரிந்தேன்<br/>
என்றும் அன்னியர் இல்லத்து வாயிலில்<br/>
வெளியார் வாயிலின் வெளிக்கத வருகில்<br/>
எதிர்க்கரை வாழும் ஏழைப் பிள்ளையாய்<br/>
கிராமமா தரிக்கும் கீழ்நிலைப் பேதையாய்.     830<br/>
<br/>
இப்போ(து) பலரைநான் என்கணாற் பார்க்கிறேன்<br/>
எத்தனை யோபேர் இவ்வித முள்ளனர்<br/>
வெறுப்புறும் குரலிலே வீசுவோர் வார்த்தைகள்<br/>
கொடிய குரலினைக் கொண்டு தாக்குவர்;<br/>
ஆயினும் இல்லையே அதிகபேர் என்னிடம்<br/>
அன்புறும் சொற்களை அளிக்கும் மானுடர்<br/>
இனியநல் வாயால் இதமாய்ப் பேசுவார்<br/>
அடுக்களை யதற்கே அன்பா யழைப்பவர்<br/>
மழையிலே நனைந்துநான் வந்திடும் வேளை<br/>
கொடிய குளிரில்நான் கொடுகிய நேரம்          840<br/>
ஆடையை உறைபனி மூடிய போது<br/>
பனிமழை ஆடையில் படிந்திட்ட காலை.<br/>
<br/>
இளமையாய் ஒருகால் இருந்தநாட் களிலே<br/>
இப்படி வருமென இருந்திலேன் நம்பி<br/>
நூறுபேர் ஒன்றாய்க் கூறிய போதிலும்<br/>
நாக்குகள் ஆயிரம் நவின்றிட்ட போதிலும்<br/>
இத்துணை துயரம் ஏற்படும் எனக்கென<br/>
இந்தநாட் களிலே இப்படி வருமென<br/>
எனினும் வீழ்ந்தது என்தலை வீழ்ந்ததே<br/>
சுமைகளை என்கரம் சுமந்தது சுமந்ததே."           850<br/>
<br/>
<hr/><br/>
<a name="Song24"><h3>
பாடல் 24 - மணமகனும் மணமகளும் புறப்படுதல். <a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/><br/>
<br/>
அடிகள் 1 - 264 : மணமகன் மணமகளை எவ்விதம் நடத்த வேண்டும் 
என்றும் அவளைக் கொடுமைப் படுத்தக் கூடாது என்றும் மணமகனுக்கு
அறிவுரை கூறுதல்.<br/>
<br/>
அடிகள் 265 - 296 : ஒரு முதியவன் தனது மனைவியை,  தன்னை விரும்பும்படி 
எப்படி மாற்றினான் என்ற அனுபவத்தைக் கூறுதல்.<br/>
<br/>
அடிகள் 297 - 462 : மணமகள் தனது பிறந்தகத்தை விட்டு நிரந்தரமாகப்
பிரிவதை உணர்ந்து அனைவரிடமும் கண்ணீருடன் விடை பெறுகிறாள்.<br/>
<br/>
அடிகள் 463 - 528 : இல்மரினன் மணமகளைச் சறுக்கு வண்டியில் ஏற்றிப் 
பயணித்து மூன்றாம் நாள் மாலை வீட்டை அடைகிறான்.<br/>
<br/>
<hr/>
<br/>
அரிவைக் கிப்போ(து) அறிவுரை கிடைத்தது<br/>
மணமகள் தனக்கு வழிமுறை கிடைத்தது;<br/>
அரியஎன் சோதரற் கடுத்துநான் சொல்வேன்<br/>
வாயினால் எனது மாப்பிளைக் குரைப்பேன்:<br/>
"மாப்பிள்ளை யாரே, மதிப்புள சோதர!<br/>
சோதர னைவிடத் தூயசீ ருடையரே!<br/>
அன்னையின் மக்களில் அன்புமிக் குடையரே!<br/>
பிதாபெற்ற மகவில் பெரும்பண்பு உடையரே!<br/>
நான்மொழி கையிலே நன்குநீர் கேட்பீர்,<br/>
நான்மொழி கையிலும் நான்உரைக் கையிலும்,       10<br/>
இசைபாடு மிச்சிறு **இளம்புள் பற்றி,<br/>
கொண்ட நின்சிறிய கோழியைப் பற்றி.<br/>
<br/>
நவிலுக மாப்பிளாய், நன்றிநின் அதிர்ஷ்டத்(துக்கு)<br/>
நல்லதோர் பேற்றின் நலம்கிடைத் ததற்கு<br/>
நன்றி புகல்கையில் நன்கதைக் கூறும்:<br/>
நலத்தையே பெற்றீர் நலம்சந் தித்தீர்<br/>
படைத்தவன் உமக்குப் பயனுள தளித்தான்<br/>
இரக்கமுற் றிடுமவன் இனியதொன் றீந்தான்!<br/>
மனையாள் பிதா(வு)க்கு மனம்நிறை நன்றிசொல்(க)<br/>
அதற்கும்மே லாக அன்னைக்கு நன்றிசொல்(க)        20<br/>
பெண்ணையித் தகையளாய்ப் பேணிய செயற்கு<br/>
மணப்பெண்இத் தகையளாய் மாண்பொடீன் றதற்கு.<br/>
<br/>
இருப்பவள் அருகில் இளம்புனி தப்பெண்<br/>
உம்முடன் இணைந்தவள் உள்ளொளி நிறைந்தவள்<br/>
வாய்த்தவள் உமக்கு வண்ணமாம் வெண்மையள்<br/>
அழகுளாள் நும்காவ லதனுளே வந்தவள்<br/>
உன்மருங் கிருப்பவள் உறுதிமிக் குடையவள்<br/>
காரிகை நின்அயல் கன்னமே சிவந்தவள்<br/>
போரடி களத்திலே புதுப்பலப் பாவையள்<br/>
வைக்கோல்தூற் றிடவ(ல்)ல வனப்பான வனிதையள்     30<br/>
துணிமணி அலம்பலில் துடிப்பான தையலாள்<br/>
துணிகளை வெண்மையாய்த் தோய்த்திடும் திறனுளாள்<br/>
நூல்நூற்றல் நுட்பமே மேலாகக் கற்றுளாள்<br/>
கருமமாம் துணிநெய்தல் தரமிகச் செயவலள்.<br/>
<br/>
கைத்தறி அச்சொலி கனதொலை ஒலிக்கும்<br/>
குயிலொன்று மலையுச்சி கூவிடும் ஒலிபோல்;<br/>
நுவல்மகள் கைத்தறி நூனாழி கலவெனும்<br/>
காட்டுளே ஒருகீரி கலகலத் திடல்போல்;<br/>
நூல்சுற்றும் சில்சுற்றி நுட்பமாய்ச் சுழலும்<br/>
அணில்வாயில் சுழல்கின்ற **கூம்புக்காய் அதுபோல்;   40<br/>
அக்கிரா மத்தோர் அமைதியாய்த் துயின்றிலர்<br/>
நாட்டின் மாந்தர்கள் நன்றாய்த் துயின்றிலர்<br/>
சட்டம்கைத் தறியினில் சடசட ஒலியினால்<br/>
நுவல்மகள் கைத்தறி நூனாழி ஓசையால்.<br/>
<br/>
மாப்பிள்ளை யாரே, வளர்இள மையரே!<br/>
கணவரா னவரில் கவினுடை யவரே!<br/>
அரிவாள் கூர்மையாய் ஆக்குவீர் உருக்கில்<br/>
சிறப்புமிக் கொருபிடி யதற்கிணைத் திடுவீர்<br/>
வைப்பீர் செதுக்கி வாயிற் புறமதை<br/>
மரத்துக் கட்டையில் அடித்திறுக் கிடுவீர்;        50<br/>
பகலொளி வந்து பட்டொளிர் நேரம்<br/>
புற்றரை நிலத்துப் போவீர் மாதுடன்<br/>
பார்ப்பீர் அங்கே படபடக் கும்புல்<br/>
கடின வைக்கோல் கலகலப் பதனை<br/>
கிளர்கோ ரைப்புல் கிலுகிலுப் பதனை<br/>
**காரப் பூண்டுகள் கவின்மெது வசைவதை<br/>
மேட்டு நிலங்கள் மிகுமட்ட முறலை<br/>
நாற்றுச் செடிகள் நனிமுறி படலை.<br/>
<br/>
மற்றொரு நாளிவ் வாறே வந்ததும்<br/>
நல்ல நூனாழி நங்கைக் களிப்பீர்      60<br/>
அடர்பா(வு) பலகையும் அளிப்பீர் பொருத்தமாய்<br/>
தரப்பா வோடுஞ் சட்டமும் தருவீர்<br/>
மெல்லநற் செதுக்கிய மிதிக்கும் பலகையும்<br/>
கைத்தறிக் கான கனபொருள் தருவீர்<br/>
பூவையைக் கைத்தறிப் பொறியிலே நிறுத்தி<br/>
பாவோடு பலகையைப் பைங்கரத் தளிப்பீர்:<br/>
அப்போநூ னாழி அசையும் ஒலியெழும்<br/>
கைத்தறிப் பொறியும் கடகடத் தோடும்<br/>
கிராமம் கைத்தறிச் சத்தம் கேட்கும்<br/>
அதையும் மிஞ்சும்நூ னாழியின் ஓசை.    70<br/>
<br/>
வயதுறும் பெண்கள் வியப்பாய் நினைப்பர்<br/>
கிராமப் பெண்கள் கேட்பர்இவ் வாறு:<br/>
'நேராய் யார்துணி நெய்வ(து) இப்போது?'<br/>
தகுந்ததோர் பதிலைத் தருவிர்அப் போது:<br/>
'சொந்தஎன் அன்பவள் துணிகள் நெய்கிறாள்<br/>
இதயத் தினியவள் எழுப்புவள் ஓசை;<br/>
எங்கெனும் துணியில் இயைஒழுங் கிலதா<br/>
அசைவில்நூ னாழி இழைதப் பியதா?'<br/>
'இல்லை துணியில் ஒழுங்கழிந் திலது<br/>
அசைவில்நூ னாழி இழைதப் பியதிலை:           80<br/>
நேர்நிலா மகளார் நெய்தது போல<br/>
பெருங்கதிர் மகளார் பின்னிய வாறு<br/>
**தாரகைக் குலத்தின் தரமார் கைத்திறன்<br/>
விண்மீன் மகளின் மிகுவனப் புச்செயல்.'<br/>
<br/>
மாப்பிள்ளை யாரே, மதிப்புளச் சோதர!<br/>
கணவரா னவரில் கவின்படைத் தவரே!<br/>
இப்போ திங்கிருந்(து) எழப்போ கின்றீர்<br/>
இப்போ திங்கிருந்(து) எழுகிறீர் பயணம்<br/>
உமக்கு வாய்த்த ஒளிரிளம் பெண்ணுடன்<br/>
அழகு படைத்த அருங்கோ ழியுடன்       90<br/>
<br/>
**சிட்டுக் குருவியை விட்டிடீர் அலைய<br/>
இசைபாடு மிந்த இன்சிறு **பறவையை<br/>
நன்நீர்க் கரைவழி நகரவிடாதீர்<br/>
வேலி மூலையில் விடாதீர் செல்ல<br/>
அடிமரக் கட்டைகள் அமைந்த இடத்திலும்<br/>
பாறை நிலத்திலும் படர விடாதீர்.<br/>
என்றுமே தந்தையின் இல்லத்தி லில்லை<br/>
தொடரன் பன்னையின் தோப்பிலும் இல்லை<br/>
நவில்நீர்க் கரைவழி நகர்ந்ததே யில்லை<br/>
வேலியின் மூலைக் கேகிய தில்லை      100<br/>
அடிமரக் கட்டைகள் அமைந்த இடத்திலும்<br/>
பாறை நிலத்திலும் படர்ந்ததே யில்லை.<br/>
<br/>
மாப்பிள்ளை யாரே, மதிப்புள சோதர!<br/>
கணவரா னவரில் கவின்படைத் தவரே!<br/>
இப்பெண் உமதவள் ஏகவி டாதீர்<br/>
அன்புக் குரியளை அகலவி டாதீர்<br/>
திகழ்கோடி மூலையில் திரியவி டாதீர்<br/>
அமைகோடி மூலையில் அலைய விடாதீர்.<br/>
<br/>
என்றுமே தந்தையின் இல்லத்தி லில்லை<br/>
முந்திய அன்னையின் இல்லத்தி லில்லை   110<br/>
திகழ்மூலை கோடியில் திரிந்ததே யில்லை<br/>
அமைகோடி மூலையில் அலைந்ததே யில்லை;<br/>
இருப்பாள் சாளரப் பீடம்மெப் போதும்<br/>
இருப்பாள் நிலத்தில் எழில்தரை மத்தியில்<br/>
மாலை தந்தையின் மகிழ்ச்சி வடிவாய்<br/>
அதிகாலை அன்னை அன்புமா யிருப்பாள்.<br/>
<br/>
அதிர்ஷ்டமில் கணவ அனுதினம் வேண்டாம்<br/>
இந்தக் கோழியை என்றும் அனுப்புதல் <br/>
**சேம்பங் கிழங்கு தேர்ந்திடிக் கும்உரல்<br/>
மரப்பட்டை ரொட்டிக் கரைக்கும் மடைத்தொழில்      120<br/>
**வைக்கோல் அரைத்துமா ரொட்டி சுடற்கு<br/>
இடித்திடத் தேவ தாரெழிற் பட்டை.<br/>
<br/>
என்றுமே தந்தையின் இல்லத்தி லில்லை<br/>
தொடரன் பன்னையின் தோப்பிலும் இல்லை<br/>
சேம்பங் கிழங்கு தேர்ந்திடிக் கும்உரல்<br/>
மரப்பட்டை ரொட்டிக் கரைக்கும் மடைத்தொழில்<br/>
வைக்கோல் அரைத்துமா ரொட்டி சுடற்கு<br/>
பட்டைத்தா ரிடிக்கவும் படர்ந்தன ளேயிலை.<br/>
<br/>
ஆயினும் நீரிக் கோழியை அனுப்பலாம்<br/>
குவியலாய்த் தானியம் குவிந்துள்ள மேடு           130<br/>
ஒருகொள் கலத்தை வெறுமையாக் கற்கும்<br/>
தானியக் கலத்தில் தானியம் பெறற்கும்<br/>
பருமனாய் ரொட்டி பலசுட் டெடுக்கவும்<br/>
தானியப் பானம் தரமாய் வடிக்கவும்<br/>
தட்டிமாக் கோதுமை ரொட்டிகள் சுடவும்<br/>
உணவுக்கு மாப்பசை அமைக்கவு மனுப்பலாம்.<br/>
<br/>
மாப்பிள்ளை யாரே, மதிப்புள சோதர!<br/>
இக்கோ ழிக்கு இந்நிலை வேண்டாம்<br/>
எங்கள்இவ் வாத்துக் கிந்நிலை வேண்டாம்<br/>
ஏங்கித் துயருற் றிவளழ வேண்டாம்      140<br/>
ஒருக்கால் துயருறும் ஒருநிலை வந்தால்<br/>
வனிதைக் கேக்கமும் வருத்தமும் வந்தால்<br/>
புகல்பழுப் புப்பரி பூட்டுமேர்க் காலில்<br/>
அல்லது வெள்ளைக் கலங்கா ரம்செய்(க)<br/>
தந்தையின் இல்லம் தையலைக் கொணர்க<br/>
அவளே பழகிய அன்னையின் இல்லம்.<br/>
<br/>
இக்கோ ழிக்கு இந்நிலை வேண்டாம்<br/>
இசைபாடு **பறவைக் கெப்போதும் வேண்டாம்<br/>
நீர்பெறும் அடிமையாய் நினைக்கவும் வேண்டாம்<br/>
கூலிக்கு வந்தளாய்க் கொள்ளவும் வேண்டாம்          150<br/>
தடைபோட வேண்டாம் களஞ்சியக் கூடம்<br/>
பூட்டவும் வேண்டாம் புறவெளி நிறுத்தி!<br/>
என்றுமே தந்தையின் இல்லத்தி லில்லை<br/>
தொடரன் பன்னையின் தோப்பிலும் இல்லை<br/>
தம்முடை அடிமையென் றெண்ணிய தில்லை<br/>
கூலிக்கு வந்ததாய்க் கொண்டது மில்லை<br/>
தடைபோட்ட தில்லைக் களஞ்சியக் கூடம்<br/>
பூட்டவு மில்லைப் புறவெளி நிறுத்தி.<br/>
<br/>
கோதுமை ரொட்டியைக் கொள்துண் டாக்குவள்<br/>
கோழிமுட் டைகளைத் தேடிப் பொறுக்குவள்          160<br/>
பாற்கலங் களையெலாம் பார்த்தே அத்துடன்<br/>
கலங்களில் மதுவையும் கண்கா ணிப்பாள்<br/>
காலையில் திறபடும் களஞ்சியக் கூடம்<br/>
மாலையில் பூட்டுதல் மட்டுமே வழக்கமாம்.<br/>
<br/>
மாப்பிள்ளை யாரே, மதிப்புள சோதர!<br/>
கணவரா னவரில் கவின்படைத் தவரே!<br/>
பக்குவ மாகவே பார்த்தால் பெண்ணைநீர்<br/>
நினைவில்அவ் வளவும் நிற்கும் நன்மையாய்:<br/>
மாமனார் வீடு நீர்வரும் வேளையில்<br/>
அன்பு மாமியின் அகம்வரு வேளையில்     170<br/>
உண்டிடச் சிறந்த உணவுகள் கிடைக்கும்<br/>
உண்டிட உணவுடன் அருந்திடப் பானமும்<br/>
ஆனஉம் குதிரைக் கவிழ்த்தலங் காரம்<br/>
தொழுவம் அதனைத் தொட்டே கொணர்ந்து<br/>
உண்ணவும் அருந்தவும் உகந்தெலா மீந்து<br/>
**உதவலாம் கூலப்புல் லரிசியோர் பெட்டியும்.<br/>
<br/>
எங்கள் பெண் பற்றி இவ்விதம் சொ(ல்)லாதீர்<br/>
இசைபாடு மெம்சிறு **பறவையைப் பற்றி<br/>
உறவினர் அவட்கு உற்றிலர் எ(ன்)னாதீர்<br/>
உயர்சுற் றத்தார் இலர்என் றுரையீர்;    180<br/>
எமதிப் பெண்மணிக் கிருக்கிறா ரனைவரும்<br/>
உயர்சுற் றத்தார் உறுபெரு மினசனம்<br/>
**ஒருபடி **யவரை உயர்விதை விதைத்தால் <br/>
ஒருவர் பெறுவது ஒருமணி மட்டுமே!<br/>
ஒருபடி சணல்விதை உவந்தே விதைத்தால்<br/>
ஒருவர் பெறுவது ஒருநார் மட்டுமே!<br/>
<br/>
அதிர்ஷ்டமில் மணாள, அறவே வேண்டாம்!<br/>
சுந்தரி இவளைத் துன்புறுத் தாதீர்<br/>
அடிமைச் சவுக்கால் அறிவுரை வேண்டாம்<br/>
தோற்சவுக் காலிவள் தேம்பிட வேண்டாம்          190<br/>
ஐந்துசாட் டைகளால் அழவிட வேண்டாம்<br/>
குடிசையின் வாசலில் குழறவைக் காதீர்<br/>
என்றுமே இவளுக் கிவ்விதம் நேர்ந்ததில(து)<br/>
தாதையின் வீட்டிலோர் போதுமே நிகழ்ந்தில(து)<br/>
அடிமைச் சவுக்கால் அறிவுரை புகன்றிலர்<br/>
தோற்சவுக் காலிவள் தேம்பிட வைத்திலர்<br/>
ஐந்துசாட் டைகளால் அழவும் வைத்திலர்<br/>
குடிசையின் வாசலில் குழறவும் வைத்திலர்.<br/>
<br/>
அவளின் முன்னால் சுவர்போல் நிற்பீர்<br/>
நிற்பீர் கதவின் நிலைபோல் அவள்முன்           200<br/>
அடிக்கும் மாமியின் அல்லல்வை யாதீர்<br/>
மாமனார் ஏச்சால் மலங்கவைக் காதீர்<br/>
வேறெவ ராலும் வெறுக்கச்செய் யாதீர்<br/>
அயல்வீட் டார்குறை கூறவை யாதீர்!<br/>
அடிக்கலாம் என்று அறைந்தனர் வீட்டார்<br/>
துன்புறுத் தலாமெனச் சொல்லினர் மறுசிலர்<br/>
ஆயினும் பெண்ணைநீர் அடிக்கவே முடியா<br/>
ஏழையாள் துன்புற இதயம்நீர் தாங்கீர்<br/>
ஆண்டொரு மூன்று அவட்காய் இருந்தீர்<br/>
வெகுநாள் அவளை விரும்(பி)எதிர் பார்த்தீர்.    210<br/>
<br/>
மங்கைக் கறிவுரை வழங்குக, மாப்பிள்ளாய்!<br/>
**அப்பிள் பழம்போல் அவள்கற் பிப்பீர்<br/>
அரிவைக் கமளி(யில்)ஆ லோசனை புகல்வீர்<br/>
கதவின் பின்புறம் கற்பிப் பீர்பெண்<br/>
ஓராண்(டு) காலம் ஓரிடம் பயிற்றுவீர்<br/>
வாய்ச்சொலால் முதலாம் ஆண்டுகற் பிப்பீர்<br/>
இரண்டாம் ஆண்டுகண் சிமிட்டால் புகட்டுவீர்<br/>
மூன்றில் கால்நிலத் தூன்றிப் பயிற்றுவீர்.<br/>
<br/>
காரிகை இனைத்தையும் கவன மெடாமல்<br/>
அவதான மின்றி அசட்டை செய் திட்டால்          220<br/>
**கோரை இனத்திலோர் கொழும்புல் பறிப்பீர்<br/>
**பரிவால் ஒன்றைப் பற்றையில் ஒடிப்பீர்<br/>
அதைக்கொண் டவளுக் கறிவுரை புகல்வீர்<br/>
நான்காம் வருடம் நாரிக் கோதுவீர்<br/>
பரிவால் கொண்டு பைய அடிக்கலாம்<br/>
குற்றுவீர் மங்கையைக் கோரையின் நுனியால்<br/>
ஆயினும் சவுக்கால் அடித்த லாகாது<br/>
கோல்கொ(ண்)டு  திருத்துதல் கூடா தரிவையை.<br/>
<br/>
காரிகை இன்னும் கவன மெடாமல்<br/>
அவதானம் சற்றும் அவள்கொளா திருந்தால்          230<br/>
பற்றையில் ஒருசிறு குச்சியை ஒடிப்பீர்<br/>
மிலாறுவை ஒடிப்பீர் வெங்கான் பள்ளம்<br/>
மடிப்பில்மேற் சட்டையில் மறைத்ததைக் கொண்டு<br/>
அயல்இல் மனிதர் அறியா(து) வருவீர்;<br/>
நச்சினாள் பார்க்கவே குச்சியைக் காட்டுவீர்<br/>
ஆசைத்துக் காட்டுவீர் அடித்தல் ஆகாது.<br/>
<br/>
காரிகை இன்னும் கவன மெடாமல்<br/>
அவதானம் சற்றும் அவள்கொளா திருந்தால்<br/>
கோல்கொண் டவட்கு கூறுவீர் அறிவுரை<br/>
மிலாறுவின் கிளையால் நடத்துவீர் பாடம்         240<br/>
நான்கு சுவர்களின் நடுவில் நடத்துவீர்<br/>
கூறுவீர் பாசியால் **மூடிய அறையிலே<br/>
அடித்திடல் புற்றரை மேட்டி லாகாது<br/>
அகல்வயற் காட்டிலும் அடித்த லாகாது:<br/>
சத்தமும் கிராமம் சாரும் அவ்விதம்<br/>
பக்கவீட் டுக்குப் படர்ந்திடும் கலகம்<br/>
அரிவையின் அழுகை அயல்வீ டடையும்<br/>

குழப்பம் பெரிதாய்க் கொழுங்கா டார்ந்திடும்.<br/>
<br/>
என்றும் தோள்களில் வெப்பம் ஏற்றிடும்<br/>
மெல்லியள் பின்புறம் மென்மையா கட்டும்           250<br/>
கண்ணிலோர் போதும் தண்டனை ஆகா(து)<br/>
அவ்விதம் காதிலும் அறைதலா காது:<br/>
திரட்சியாய் ஏதெனும் புருவத் தேற்படில்<br/>
கண்களில் நீலமாய்க் கட்டிகள் வந்தால்<br/>
மைத்துனர் அதனை வந்தாய்ந் திடுவார்<br/>
மாமனார் ஏதெனும் மனத்தெண் ணிடுவார்<br/>
கிராமத் துழவோர் இருகண்(ணால்) பார்ப்பார்<br/>
நங்கையர் கிராமத்(தில்) நகைப்பரிவ் விதமே:<br/>
'சண்டைக் கிவளெங் கேனும் போனளோ<br/>
போரில் சமரில் போய்ப்பங் கேற்றளோ          260<br/>
அல்லது ஓநாய் அருகுபோய்க் கிழித்ததோ<br/>
அல்லது கரடியும் அறைந்ததோ காட்டில்<br/>
அல்லது கீறிய ஓனாய் கணவனோ<br/>
கணவனே காட்டிக் கரடியா யினனோ?' "<br/>
<br/>
அடுப்பிலே முதியதோர் ஆடவன் இருந்தான்<br/>
இருந்தான் தேசாந் திரியவன் கணப்பில்<br/>
அடுப்படி முதியவன் அங்கே சொன்னான்<br/>
சொன்னான் தேசாந் திரியவன் கணப்பில்:<br/>
"ஏழைமாப் பிள்ளாய், இவ்விதம் செய்யேல்,<br/>
மாதவள் கருத்து மதிப்புத் தராதீர்     270<br/>
மகளிரின் கருத்து **முகிற்புள் நாக்கு<br/>
அதிர்ஷ்டமில் பயல்நான் முடித்ததைப் போல!<br/>
<br/>
வாங்கினேன் இறைச்சி வாங்கினேன் ரொட்டி<br/>
வாங்கினேன் வெண்ணெய் வாங்கினேன் 'பீரு'ம்<br/>
எல்லா வகையாம் நல்மீன் வாங்கினேன்<br/>
பலபல சுவையுறும் பல்பொருள் வாங்கினேன்<br/>
சொந்தஎன் நாட்டில் தோன்றிய 'பீரு'ம்<br/>
அயல்நாட்(டுக்) கோதுமை அதையும் வாங்கினேன்.<br/>
<br/>
ஆயினும் நன்மை(யாய்) ஆனதொன் றில்லை<br/>
பயனுள கருமம் செயலெதும் நிகழ்ந்தில;           280<br/>
அரிவையும் வீட்டின் அகப்புறம் வந்திடில்<br/>
புரிகுழல் பிய்ப்பவள் போல வருவளே<br/>
வதனம் மாற்றி மறுவடி வாக்குவள்<br/>
உருட்டி விழிகளைத் திரட்டியே நோக்குவள்<br/>
ஏசுவள் ஆத்திரம் எப்போதும் கொ(ண்)டே<br/>
வெறுப்புறும் வார்த்தைகள் புறப்படும் அக்கணம்<br/>
உடலால் பருத்த உலுத்தனென் றழைத்தாள்<br/>
மரமண் டையென வார்த்தையால் குரைத்தாள்.<br/>
<br/>
முறையொன்(று) புதிதாய் மூண்டது மனத்தில்<br/>
வகையுறக் கண்டனன் மறுவழி யொன்றை:   290<br/>
மிலாறுக் கிளையை முறித்தஅவ் வேளை<br/>
அரு஡மப் பறவையென் றணைத்திட வந்தாள்;<br/>
சூரைச் செடியின் தொடுமுடி யொடிக்கையில்<br/>
அன்பே யென்று அவள்தலை குனிந்தாள்;<br/>
அலரிச் செடியின் தடியினால் வைக்கையில்<br/>
கழுத்தை யணைத்தாள் கட்டி பிடித்தாள்."<br/>
<br/>
பேதையிப் போது பெருமூச்செறிந்தாள்<br/>
கடுமூச் செறிந்து களைத்துச் சோர்ந்தாள்<br/>
அவள்பின் அழுது விழிநீர் விட்டாள்<br/>
உரைத்தாள் ஒருசொல் உரைத்தாள் இவ்விதம்:        300<br/>
"மற்றயோர் புறப்படும் மணிப்பொழு தணைந்தது<br/>
மற்றயோர் காலமும் நேரமும் வந்தது<br/>
என்புறப் பாட்டு இரும்பொழு தணைந்தது<br/>
என்கால நேரம் இங்குவந் தடுத்தது<br/>
பிரிந்து புறப்படல் பெருந்துய ராயினும்<br/>
விடைபெற் றேகுமிவ் வேளையும் நேரமும்<br/>
கீர்த்திகொள் இந்தக் கிராமத் திருந்து<br/>
அழகாய் அமைந்தஇவ் வகல்தோப் பிருந்து<br/>
வனப்பாய் நானும் வளர்ந்தவிவ்  விடத்தில்<br/>
இனிப்பாய்ச் சிறப்பாய் எழுந்தவிவ் விடத்தில்     310<br/>
வளர்ந்து வந்தஎன் வாழ்நாள் முழுவதும்<br/>
குழந்தைப் பருவம் கழித்தநாள் முழுவதும்.<br/>
<br/>
இதற்குமுன் என்றுமே எண்ணிய தில்லை<br/>
என்றும்என் வாழ்நாள் நம்பிய தில்லை<br/>
இனிவிடை பெறுவனென் றெண்ணிய தில்லை<br/>
பிரிந்துபோ வேனெனத் தெரிந்துநம் பியதிலை<br/>
அரியஇக் கோட்டையின் அயற்புறத் திருந்து<br/>
பரந்த இம்மேட்டின் படர்புயத் திருந்து;<br/>
இப்போ நினைக்கிறேன் என்விடை பெறலை<br/>
இப்போ(து) பிரிந்து ஏகல்நம் புகிறேன்          320<br/>
வெறுமையா யினபிரி யாவிடைச் சாடிகள்<br/>
விடைபெறும் 'பீரு'ம் முடிந்தது குடித்து<br/>
வண்டியும் விரைவில் வழிதிரும் பிடலாம்<br/>
முன்புறம், வெளியே பின்புறம் வீட்டே<br/>
ஒருபுறம் தந்தையின் உயர்களஞ் சியவறை<br/>
மறுபுறம் தொழுவம் வழிபார்த் திருக்கும்.<br/>
<br/>
இப்போ(து) பிரிந்துநான் எதைக்கொண் டேகுவேன்<br/>
பேதைப் பெண்நான் பிரிவிடைச் செல்கையில்<br/>
தாய்ப்பால் விலைக்குத் தருவது எதைநான்<br/>
அத்துடன் தந்தையார் ஆற்றுநன் மைக்கெலாம்          330<br/>
சகோதரன் அன்புக்(கு) தருவது எதுகொல்<br/>
சகோதரி காட்டிய கனிந்த பண்புக்கு?<br/>
<br/>
தந்தாய், உமக்குச் சாற்றுவேன் நன்றி<br/>
முன்னாள்(என்) வாழ்வு முழுதும் மகிழ்ந்ததால்<br/>
சென்றநாட் களில்நான் உண்டஊண் அதற்கு<br/>
சிறப்பாய்க் கிடைத்த சிற்றுண்(டி) வகைக்கு.<br/>
தாயே, உமக்குச் சாற்றுவேன் நன்றி<br/>
இளமைதா லாட்டில் எனைவளர்த் ததற்கு<br/>
ஏந்தியே சிறுநாள் எனைவளர்த் ததற்கு<br/>
முலைப்பா லுட்டி முன்வளர்த் ததற்கு.       340<br/>
<br/>
சோதரா, அடுத்துநான் சொல்லுவேன் நன்றி<br/>
என்னருஞ் சோதரா, என்னருஞ் சோதரி,<br/>
குடும்பத் தோர்க்கெலாம் கொடுப்பேன் திருப்பி<br/>
என்னோடு வளர்ந்த எல்லா ருக்கும்<br/>
என்னோடு வாழ்ந்த எல்லா ருக்கும்<br/>
வாழ்வில் கூடிநான் வளர்ந்தஎல் லார்க்கும்.<br/>
<br/>
என்இன் தந்தையே இப்போ(து) வேண்டாம்<br/>
என்அன் பன்னையே இப்போ(து) வேண்டாம்<br/>
என்பெருஞ் சுற்றத்து எவருஞ்செய் யாதீர்<br/>
இரும்புகழ் பெற்றஎன் இனசனக் கணத்தில்   350<br/>
மனதிலே யாருமே வருத்தம் கொள்ளாதீர்<br/>
இனிப்பெரும் துயருக்கு இடம்கொடுக் காதீர்<br/>
வேறொரு நாடுநான் ஏகவிருப் பினும்<br/>
பிரிந்து புறப்பட்டுப் போக விருப்பினும்!<br/>
<br/>
இயற்றியோன் பருதி என்றுமே ஒளிரும்<br/>
இயற்றியோன் மதியும் என்றுமே திகழும்<br/>
சுவர்க்கத்து விண்மீன் சுடரும்எப் போதும்<br/>
விரிந்தெங்கும் பரவும் விண்மீனின் கூட்டம்<br/>
விண்ணின்வே றேயோர் விரிபக் கத்திலும்<br/>
வையத்தின் வேறோர் வளர்பக் கத்திலும்           360<br/>
தந்தையார் முற்றம் தனில் மட்டுமல்ல<br/>
வளர்ந்தஎன் தோட்டம் மட்டுமே யல்ல.<br/>
<br/>
இப்போ(து) புறப்பட் டிங்கிருந் தகல்வேன்<br/>
அன்பாய்நே சித்த அகத்தினி லிருந்து<br/>
தந்தையார் அமைத்தவித் தனியகத் திருந்து<br/>
கருணையன் னையின்நிறை களஞ்சியத் திருந்து;<br/>
என்சதுப் புத்தரை எழில்நிலம் விடுகிறேன்<br/>
என்புற் றரைமேட் டியைபுவி விடுகிறேன்<br/>
என்வெண் புனல்விட் டிங்கே பிரிகின்றேன்<br/>
மணல்நிறை என்புனல் வளர்கரை விடுகிறேன்         370<br/>
கிராம மதில்வாழ் கிழவிகள் குளித்திட<br/>
மந்தைமேய்த் திடுமிடை மாந்தர்கள் சிந்திட.<br/>
<br/>
சதுப்பு நிலத்தை மிதித்திடு வோர்க்கும்<br/>
அலைந்திடு வோர்க்கும் நிலங்கள் விடுகிறேன்<br/>
இளைப்பாறி ஏகுவோர்க் கிரும்**பூர்ச்ச மரங்களை<br/>
உலாவித் திரிவோர்க் குயர்பைம் புற்றரை<br/>
அடிவைத்(துத்) திரிவோர்க் ககல்வே லிப்புறம்<br/>
பயணித்துச் செல்வோர்க்(கு) பாதைமூ லைகளை<br/>
நடந்தோடிச் செல்வோர்க்(கு) நல்லநீள் முற்றம்<br/>
நெடுஞ்சுவர்ப் பக்கம் நிற்போர்க்(கும்) விடுகிறேன்   380<br/>
சுத்தம்செய் வோர்க்கு நிலத்தடிப் பலகையை<br/>
பெருக்கிவைப் போர்க்கு பெருந்தரைப் பகுதியை<br/>
கலைமான் ஓட வயல்களை விடுகிறேன்<br/>
**சிவிங்கிகள் திரியத் திகழ்வனப் பகுதிகள்<br/>
வாத்துகள் வாழ வளமார் புல்வெளி<br/>
பறவைகள் ஓய்வுறப் பாங்குள சோலைகள்.<br/>
<br/>
இப்போ(து) புறப்பட் டிங்கிருந் தகல்வேன்<br/>
புறப்பட் டேகும் பிறிதொரு துணையொடு<br/>
இலையுதிர் கால இரவணைப் புக்கு<br/>
பசிய வசந்தப் பனித்திண் பரப்பு(க்கு)           390<br/>
பனித்திண் மத்திலே படிசுவ டெதுமிரா(து)<br/>
பாதைப் பரப்பினில் பாதச் சுவடிரா(து)<br/>
பாவாடை நூலிழை பனித்துளி களிலிரா(து)<br/>
ஆடைக் கரைச்சுவ(டு) அப்பனி யிலேயிரா(து).<br/>
<br/>
பின்னர்நான் திரும்பிப் பிறந்தஇல் வருகையில்<br/>
விருந்தாளி யாயென் வீடு வருகையில்<br/>
என்தாய்க் குக்குரல் எதுவுமே கேளா(து)<br/>
அழுமொலி தந்தை அறியவும் வாய்ப்பிலை<br/>
மூலையில் நின்றுநான் முனகிப் புலம்பினும்<br/>
அவர்களின் தலைமுன் னாலே பாடினும்;    400<br/>
இளையபுல் மேடு எழுந்துயர்ந் திருக்கும்<br/>
சூரையின் நாற்று துளிர்த்துயர்ந் திருக்கும்<br/>
எனைவளர்த் தவளின் இதவுடல் தோலிலே<br/>
எனைச்சுமந் தவளின் எழில்முகப் பரப்பிலே.<br/>
<br/>
பின்னர்நா னிங்கு பெயர்ந்திடும் வேளை<br/>
மிகநீண் டகன்று விரிந்தவிம் முன்றிலில்<br/>
அடுத்தவர்க் கென்னை அறிமுக மிராது<br/>
ஆயினும் என்னையே அறியுமிவ் விருபொருள்<br/>
ஒன்று வேலியில் தாழ்வரிச் சுமரம்<br/>
வயல்வெளித் தூர(வேலி) மரம்மற் றொன்று         410<br/>
சிறுமியாய் இருக்கையில் சீராய் நட்டவை<br/>
கன்னிகை யானபின் கைபட நட்டவை.<br/>
<br/>
வளர்த்தனள் அன்னை மலட்டுஆ அறியும்<br/>
அதற்குநீர் இளமைப் பருவத் **தருத்தினேன்<br/>
கன்றா யிருக்கையில் கவனமாய் வளர்ந்துளேன்<br/>
கண்டால் கிட்டக் கதறியோ டிவரும்<br/>
குப்பை நிறைந்த தோப்பின் மேட்டில்<br/>
குளிர்அடர்ந் திருந்த குளிர்கால நிலத்தில்<br/>
அப்பசு வெனையே அறியு மெப்போதும்<br/>
இந்தவில் லத்திலே இருந்ததோர் மகளென.         420<br/>
<br/>
தந்தையின் கிழட்டுத் தனிப்பொலிக் குதிரை<br/>
உணவதற் கூட்டிய(து) உண்டிள வயதில்<br/>
அளித்துளேன் புல்ஊண் அரிவையா யானபின்<br/>
கண்டால் அருகே கனைத்தோடி யேவரும்<br/>
குப்பை நிறைந்த தோப்பின் மேட்டில்<br/>
குளிர்அடர்ந் திருந்த குளிர்கால நிலத்தில்<br/>
என்றுமப் பரிதான் எனையே அறியும்<br/>
இந்தவில் லத்திலே இருந்ததோர் மகளென.<br/>
<br/>
நித்திய வயதில் நற்சோதரன்நாய்<br/>
ஊட்டிவந் ததுவூண் உண்டிளம் பருவம்         430<br/>
கற்பித்த துண்டு கன்னிகை யானபின்<br/>
கண்டால் குரைக்கும் கடிதிலே யருகுறும்<br/>
குப்பை நிறைந்த தோப்பின் மேட்டில்<br/>
குளிர்அடர்ந் திருந்த குளிர்கால நிலத்தில்<br/>
அந்தநாய் எனையே அறியு மெப்போதும்<br/>
இந்தவில் லத்திலே இருந்ததோர் மகளென.<br/>
<br/>
ஏனைய எவையும் எனையறி யாவே<br/>
திரும்பிநான் என்இல் சேரும்வே ளையிலே<br/>
தோணிகள் கரைபுகும் தொல்லிட மாயினும்<br/>
முன்னர்நான் வாழ்ந்தஇந் நன்னிட மாயினும்          440<br/>
வெண்ணிற மீனினம் விளையாடி யேவரும்<br/>
பலவலை விரியும் பரந்தநல் இடத்திலும்.<br/>
<br/>
விடைபெறு கின்றேன், வீடே, போய்வர!<br/>
பலகைகள் கூரை பரப்பிய இல்லமே!<br/>
மீண்டிங்கு வருதல் மிகநல மாகும்<br/>
நடைது(ள்)ளிப் பயிலல் நற்றிறச் செயலாம்.<br/>
வாயிற் கூடமே, போய்வர விடைதா!<br/>
பலகைகள் பரப்பிப் பதித்தமண் டபமே!<br/>
மீண்டிங்கு  வருதல் மிகநல மாகும்<br/>
நடைது(ள்)ளிப் பயிலல் நற்றிறச் செயலாம்.       450<br/>
<br/>
முன்றிலே, போய்வர முழுவிடை பெறுகிறேன்,<br/>
நிறைந்த பேரி வளர்ந்துள முன்றிலே!<br/>
மீண்டிங்கு வருதல் மிகநல மாகும்<br/>
நடைது(ள்)ளிப் பயிலல் நற்றிறச் செயலாம்.<br/>
<br/>
அனைவரும் நல்விடை அருளினீர் போய்வர,<br/>
நிலத்தும், சிறுபழம் நிறைவனத் திருந்தும்<br/>
மலர்ந்திடும் பூக்கள் வழிகரை யிருந்தும்<br/>
பசும்புல் வளர்புதர்ப் பற்றையி லிருந்தும்<br/>
நூறுபல் தீவுகொள் ஏரிகளி லிருந்தும்<br/>
நிதம்வெண் மீனுலா நீரிணை யிருந்தும்           460<br/>
ஊசி யிலைமர உயர்மே டிருந்தும்<br/>
மிலாறுவின் தழைகிளை முழுதிலு மிருந்தும்!"<br/>
<br/>
அப்போ(து) கொல்லன் அவன்இல் மரினன்<br/>
வனிதையைப் பற்றினன் வண்டியி லேற்றினன்<br/>
சாட்டையால் குதிரையைச் சாடி யடித்தனன்<br/>
உரைத்தான் ஒருசொல் உரைத்தான் இவ்விதம்:<br/>
"ஏரிக் கரைகளே, இதோவிடை பெற்றேன்!<br/>
ஏரிக் கரைகளே, எழில்வயல் எல்லைகாள்!<br/>
உயர்மலை வளர்ந்த ஊசி(யி)லை மரங்காள்!<br/>
தாருவின் தோட்டத்து நீடிய மரங்களே!           470<br/>
வீட்டின் பின்**சிறு மிகுபழச் செடிகளே!<br/>
பாதைக் கிணற்றடிச் சூரைச் செடிகளே!<br/>
தரையெலாம் பரந்த சிறுபழக் காம்புகாள்!<br/>
சிறுபழக் காம்புகள் திகழ்புல் தாள்களே!<br/>
அலரிப் புதர்களே, அலர்தாரு வேர்களே!<br/>
பூர்ச்சந் தழைகளே, பொன்மிலா றுரிகளே!"<br/>
<br/>
அதன்பின் கொல்லன் அவன்இல் மரினன்<br/>
வடபால் முற்ற மதைவிட் டகன்றான்<br/>
பிள்ளைகள் நின்று பிரிபாட் டிசைத்தனர்<br/>
சிறார்கள் இசைத்துச் செப்பினர் இவ்விதம்:        480<br/>
"இனியதோர் கரும்புள் இவ்வழிப் பறந்தது<br/>
வியன்வனத் தூடாய் விரைந்தே பறந்தது<br/>
வாத்தையெம் மிடத்தால் மயக்கிப் பிரித்தது<br/>
வளர்சிறு பழத்தினை மருட்டிப் பறித்தது<br/>
அப்பிளை எம்மைவிட் டதுஎடுத் தகன்றது<br/>
புனல்மீ னெடுத்தது போட்டது தரையிலே<br/>
சிறுபணம் காட்டி அவளைஏ மாற்றிய(து)<br/>
வெள்ளிப் பணத்தினால் வஞ்சக மிழைத்தது;<br/>
யாரெமை யிப்போ(து) நீர்க்கொண் டேகுவார்?<br/>
ஆற்றிடைப் படுத்த ஆர்தான் இங்குளார்?   490<br/>
தண்ணீர்க் கலயம் தாம்ஓய்ந் திருக்குமே<br/>
**காவுதண் டங்கள் சோர்வடைந் திருக்குமே<br/>
பலகைகள் துடைக்கப் படாதங் கிருக்குமே<br/>
நிலம் பெருக்காமல் நலமற் றிருக்குமே<br/>
**குவளை விளிம்புகள் அழுக்கடைந் திருக்குமே<br/>
கைப்பிடிச் சாடியில் கறைபடிந் திருக்குமே!"<br/>
<br/>
அவனே கொல்லன் அவ்வில் மரினன்<br/>
தன்பரு வத்துத் தையல் தன்னுடன்<br/>
தனது வழியில் தான்விரைந் தேகினன்<br/>
வடபால் நிலத்து வளர்கரைப் பாதையில்           500<br/>
நறைபோல் இனிய நிறைநீ ரிணைவழி<br/>
மணல்நிறை மேட்டை வாகாய்க் கடந்து;<br/>
சிறுகல் சலசல மணல் கலகலக்க<br/>
வண்டி உருண்டது வளர்வழி ஒளிர்ந்தது<br/>
பரியதன் இரும்புப் பட்டி ஒலித்தது<br/>
மிலாறுவின் சறுக்கு வில்கட கடத்தது<br/>
வளைந்த சலாகை மரம் படபடத்தது<br/>
பழமரப் பட்டம் முழுதா யசைந்தது<br/>
சாட்டையின் சுழற்சியில் சதாஒலி எழுந்தது<br/>
செப்பிலாம் வளையம் சேர்ந்தே யசைந்தது          510<br/>
உயர்குலப் புரவி ஓடிய போதினில்<br/>
வெண்சுட்டிப் புரவி விரைந்தவே ளையிலே.<br/>
<br/>
ஒருநாள் சென்றனன் இருநாள் சென்றனன்<br/>
மூன்றாம் நாளும் முன்விரைந் தேகினன்<br/>
கையொன் றுபரிக் கடிவ(஡)ளம் பிடித்தது<br/>
மறுகை மங்கையின் மருங்கினை யணைத்தது<br/>
ஒருகால் வண்டியின் ஒருபுறத் திருந்தது<br/>
தளவிரிப் பின்கீழ் மறுகால் இருந்தது<br/>
பரியும் விரைந்தது பயணம் தொடர்ந்தது<br/>
நீள்நாள் கழிந்தது நெடுந்தொலை குறைந்தது        520<br/>
மூன்றா வதுநாள் முன்வரும் போதினில்<br/>
சூரியன் கீழே தொடர்ந்துசெல் நேரம்<br/>
கொல்லனின் இல்லம் நல்விழித் தெரிந்தது<br/>
*இல்மா(வின்) இல்லமும் எதிர்த்தோன் றியது:<br/>
நூலிழை போல மேலெழுந் ததுபுகை<br/>
தடித்த புகையும் தான்வெளிப் போந்தது<br/>
இல்லதன் உட்புறத் திருந்தே வந்தது<br/>
மேகத்தை நோக்கி மேலெழுந் ததுவே.<br/>
<br/>
<hr/><br/>
</a></a></a></a></a></a></a></body></html>