<!DOCTYPE html public "-//w3c//dtd html 4.0 transitional//en">

<html>
<head>
<meta content="text/html; charset=utf-8" http-equiv="Content-Type"/>
<meta content="V. Venkataramanan" name="Author"/>
<meta content="Mozilla/4.7 [en] (Win98; I) [Netscape]" name="GENERATOR"/>
<title>cilappathikaaram</title>
<style type="text/css">
</style>
</head>
<body><body bgcolor="white">
<center><img height="129" nosave="" src="pmdr0.gif" width="495"/>
<br/>
<hr noshade="" width="50%"/><br/>
<h2><font color="#800000">
cilappathikaaram - pukaark kaaNtam<br/>
 of ilankO aTikaL (in tamil script, unicode format)<p>
சிலப்பதிகாரம் - புகார்க் காண்டம்<br/>இளங்கோ அடிகள் இயற்றியது
<p></p></p></font>
</h2></center>
<hr noshade="" width="50%"/>
<p>Etext input: Dr Badrinarayanan Seshadri, chennai, India
<br/>Proof-reading : <a href="mailto:venkat@postman.riken.go.jp">Dr. V.
Venkataramanan,</a> Tokyo, Japan;  <a href="mailto:anbu@hlos.com.au">Mr.
Anbu Jaya</a>, Sydney, Australia
<br/>HTML encoding: <a href="mailto:venkat@postman.riken.go.jp">Dr. V. Venkataramanan</a>,
Tokyo, Japan.<br/>
This webpage presents the Etxt in Tamil script but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.
<br/>In case of difficulties send an email request to <a href="mailto:kalyan@geocities.com">kalyan@geocities.com</a>
<p>ன Project Madurai 2000
<br/>Project Madurai is an open, voluntary, worldwide initiative devoted
<br/>to preparation of electronic texts of tamil literary works and to
<br/>distribute them free on the Internet. Details of Project Madurai are
<br/>available at the website <a href="http://www.tamil.net/projectmadurai" target="top">http://www.tamil.net/projectmadurai</a>
<p>You are welcome to freely distribute this file, provided this
<br/>header page is kept intact.
<hr width="50%"/><center>
<h2><font color="#CC0000"><font size="+1">சிலப்பதிகாரம் - புகார்க் காண்டம்</font></font></h2></center>
<p>மின்னுரையாக்கம்: முனைவர் பத்ரிநாராயணன் சேஷாத்ரி, சென்னை, இந்தியா 
<p>பிழைதிருத்தம் : முனைவர். <a href="mailto:venkat@postman.riken.go.jp">வெங்கடரமணன்</a>,
தோக்கியோ, ஜப்பான்
<br/>திரு. <a href="mailto: anbu@hlos.com.au">அன்பு ஜெயா</a>, சிட்னி, ஆஸ்திரேலியா
<p>உயருரைக் குறிமொழியாக்கம் : முனைவர். <a href="mailto:venkat@postman.riken.go.jp">வெங்கடரமணன்</a>,
தோக்கியோ, ஜப்பான்
<p>இம்மின்னுரை தகுதர தமிழெழுத்துக்களிலாக்கப் பெற்றது. எனவே, இதனைப் படிக்க தங்களுக்கு தகுதர
தமிழ்
<br/>எழுத்துரு தேவை. பல்வேறு கணனி இயக்குதளங்களுக்கு தகுதர எழுத்துக்கள் இலவசமாகக் கிடைக்கின்றன.
<br/>இவற்றைப் பின்வரும் வலையகங்களில் ஏதாவதொன்றிலிருந்து தங்களால் தருவிக்கவியலும்.<a href="http://www.tamil.net/tscii/" target="top"></a>
<p><a href="http://www.tamil.net/tscii/" target="top">http://www.tamil.net/tscii/</a>
<br/><a href="http://www.geocities.com/Athens/5180/tsctools.html" target="top">http://www.geocities.com/Athens/5180/tsctools.html</a>
<p>மேலதிக உதவிக்குத் தொடர்புகொள்ள வேண்டிய முகவரி <a href="mailto:kalyan@geocities.com">kalyan@geocities.com</a>
<p>ன மதுரைத் திட்டம் 2000
<p>மதுரைத் திட்டம் தமிழ்ச் செவ்விலக்கியங்களை மின்னுரைவடிவில், தளையின்றி ஊடுவலையின் மூலம்
பரப்பும் ஒரு திறந்த, தன்னார்வ, உலகளாவிய முனைப்பாகும். இத்திட்டம் குறித்த மேலதிக
விபரங்களைப் பின்வரும் வலையகத்திற் காணலாம்.
<a href="http://www.tamil.net/projectmadurai" target="top">http://www.tamil.net/projectmadurai</a>
<p>இம்மின்னுரையை, இம்முகப்புப் பக்கத்திற்கு மாற்றமின்றி, தாங்கள் எவ்வழியிலும் பிரதியாக்கமோ,
மறுவெளியீடோ  செய்யலாம்.
<hr align="center" width="95%"/>
<center>
<font color="red"><h2>இளங்கோ அடிகள் இயற்றிய  சிலப்பதிகாரம்<br/>
 1. புகார்க் காண்டம் </h2> </font>
</center><font color="blue">
<p><h3>பதிகம்</h3></p></font>
<p>(இணைக்குறள் ஆசிரியப்பா)
<table border="0"> <tr><td width="350">
<p>குணவாயில் கோட்டத்து அரசுதுறந்து இருந்த
<br/>குடக்கோச் சேரல் இளங்கோ வடிகட்குக்
<br/>குன்றக் குறவர் ஒருங்குடன் கூடிப்
<br/>பொலம்பூ வேங்கை நலங்கிளர் கொழுநிழல்
<br/>ஒருமுலை இழந்தாள்ஓர் திருமா பத்தினிக்கு  <td valign="bottom"> (5)</td></p></td></tr><tr><td valign="top">
<p>அமரர்க்கு அரசன் தமர்வந்து ஈண்டிஅவள்
<br/>காதல் கொழுநனைக் காட்டி அவளொடுஎம்
<br/>கட்புலம் காண விண்புலம் போயது
<br/>இறும்பூது போலும்அஃது அறிந்தருள் நீயென,
<br/>அவனுழை இருந்த தண்தமிழ்ச் சாத்தன்   <td valign="bottom">(10)</td></p></td></tr><tr><td valign="top">
<p>யான்அறி குவன்அது பட்டதுஎன் றுரைப்போன்:
<br/>ஆரங் கண்ணிச் சோழன் மூதூர்ப்
<br/>பேராச் சிறப்பின் புகார்நக ரத்துக்
<br/>கோவலன் என்பான்ஓர் வாணிகன் அவ்வூர்
<br/>நாடகம் ஏத்தும் நாடகக் கணிகையொடு <td valign="bottom"> (15) </td></p></td></tr><tr><td valign="top">
<p>ஆடிய கொள்கையின் அரும்பொருள் கேடுறக்
<br/>கண்ணகி என்பாள் மனைவி அவள்கால்
<br/>பண்ணமை சிலம்பு பகர்தல் வேண்டிப்
<br/>பாடல்சால் சிறப்பிற் பாண்டியன் பெருஞ்சீர்
<br/>மாட மதுரை புகுந்தனன், அதுகொண்டு  <td valign="bottom"> (20)</td></p></td></tr><tr><td valign="top">
<p>மன்பெரும் பீடிகை மறுகிற் செல்வோன்
<br/>பொன்செய் கொல்லன் தன்கைக் காட்டக்
<br/>கோப்பெருந் தேவிக்கு அல்லதை இச்சிலம்பு
<br/>யாப்புறவு இல்லைஈங்கு இருக்கயென்று ஏகிப்
<br/>பண்டுதான் கொண்ட சில்லரிச் சிலம்பினைக் <td valign="bottom"> (25)</td></p></td></tr><tr><td valign="top">
<p>கண்டனன் பிறன்ஓர் கள்வன் கையென,
<br/>வினைவிளை காலம் ஆதலின் யாவதும்
<br/>சினையலர் வேம்பன் தேரா னாகிக்
<br/>கன்றிய காவலர்க் கூஉய்அக் கள்வனைக்
<br/>கொன்றுஅச் சிலம்பு கொணர்க ஈங்கெனக் <td valign="bottom"> (30) </td></p></td></tr><tr><td valign="top">
<p>கொலைக்களப் பட்ட கோவலன் மனைவி
<br/>நிலைக்களம் காணாள் நெடுங்கண் நீர்உகுத்துப்
<br/>பத்தினி யாகலின் பாண்டியன் கேடுற
<br/>முத்தார மார்பின் முலைமுகந் திருகி
<br/>நிலைகெழு கூடல் நீள்எரி ஊட்டிய <td valign="bottom">(35) </td></p></td></tr><tr><td valign="top">
<p>பலர்புகழ் பத்தினி யாகும் இவள்என,
<br/>வினைவிளை காலம் என்றீர் யாதுஅவர்
<br/>வினைவிளைவு என்ன, விறலோய் கேட்டி
<br/>அதிராச் சிறப்பின் மதுரை மூதூர்க்
<br/>கொன்றையஞ் சடைமுடி மன்றப் பொதியிலில் <td valign="bottom"> (40)</td></p></td></tr><tr><td valign="top">
<p>வெள்ளியம் பலத்து நள்ளிருட் கிடந்தேன்
<br/>ஆர்அஞர் உற்ற வீரபத் தினிமுன்
<br/>மதுரைமா தெய்வம் வந்து தோன்றிக்
<br/>கொதியழல் சீற்றம் கொங்கையின் விளைத்தோய்
<br/>முதிர்வினை நுங்கட்கு முடிந்தது ஆகலின்  <td valign="bottom">(45) </td></p></td></tr><tr><td valign="top">
<p>முந்தைப் பிறப்பில் பைந்தொடி கணவனொடு
<br/>சிங்கா வண்புகழ்ச் சிங்க புரத்துச்
<br/>சங்கமன் என்னும் வாணிகன் மனைவி
<br/>இட்ட சாபம் கட்டியது ஆகலின்
<br/>வார்ஒலி கூந்தல்நின் மணமகன் தன்னை  <td valign="bottom"> (50) </td></p></td></tr><tr><td valign="top">
<p>ஈர்ஏழ் நாளகத்து எல்லை நீங்கி
<br/>வானோர் தங்கள் வடிவின் அல்லதை
<br/>ஈனோர் வடிவில் காண்டல் இல்எனக்
<br/>கோட்டம்இல் கட்டுரை கேட்டனன் யான்என,
<br/>அரைசியல் பிழைத்தோர்க்கு அறம்கூற்று ஆவதூஉம்<td valign="bottom"> (55)</td></p></td></tr><tr><td valign="top">
<p>உரைசால் பத்தினிக்கு உயர்ந்தோர் ஏத்தலும்
<br/>ஊழ்வினை உருத்துவந்து ஊட்டும் என்பதூஉம்
<br/>சூழ்வினைச் சிலம்பு காரண மாகச்
<br/>சிலப்பதி காரம் என்னும் பெயரால்
<br/>நாட்டுதும் யாம்ஓர் பாட்டுடைச் செய்யுள்என, <td valign="bottom"> (60)</td></p></td></tr><tr><td valign="top">
<p>முடிகெழு வேந்தர் மூவர்க்கும் உரியது
<br/>அடிகள் நீரே அருளுகஎன் றார்க்குஅவர்,
<br/>மங்கல வாழ்த்துப் பாடலும், குரவர்
<br/>மனையறம் படுத்த காதையும், நடம்நவில்
<br/>மங்கை மாதவி அரங்கேற்று காதையும், <td valign="bottom">(65) </td></p></td></tr><tr><td valign="top">
<p>அந்தி மாலைச் சிறப்புசெய் காதையும்,
<br/>இந்திர விழவூர் எடுத்த காதையும்,
<br/>கடலாடு காதையும்,
<br/>மடல்அவிழ் கானல்வரியும், வேனில்வந் திறுத்தென
<br/>மாதவி இரங்கிய காதையும், தீதுடைக் <td valign="bottom">(70)</td></p></td></tr><tr><td valign="top">
<p>கனாத்திறம் உரைத்த காதையும், வினாத்திறத்து
<br/>நாடுகாண் காதையும், காடுகாண் காதையும்,
<br/>வேட்டுவர் வரியும், தோட்டலர் கோதையொடு
<br/>புறஞ்சேரி இறுத்த காதையும், கறங்குஇசை
<br/>ஊர்க்காண் காதையும், சீர்சால் நங்கை <td valign="bottom">(75)</td></p></td></tr><tr><td valign="top">
<p>அடைக்கலக் காதையும், கொலைக்களக் காதையும்,
<br/>ஆய்ச்சியர் குரவையும், தீத்திறம் கேட்ட
<br/>துன்ப மாலையும், நண்பகல் நடுங்கிய
<br/>ஊர்சூழ் வரியும், சீர்சால் வேந்தனொடு
<br/>வழக்குரை காதையும், வஞ்சின மாலையும், <td valign="bottom">(80)</td></p></td></tr><tr><td valign="top">
<p>அழல்படு காதையும், அருந்தெய்வம் தோன்றிக்
<br/>கட்டுரை காதையும், மட்டலர் கோதையர்
<br/>குன்றக் குரவையும், என்றுஇவை அனைத்துடன்
<br/>காட்சி, கால்கோள், நீர்ப்படை, நடுகல்,
<br/>வாழ்த்து, வரந்தரு காதையொடு <td valign="bottom"> (85)</td></p></td></tr><tr><td>
<p>இவ்வா றைந்தும்
<br/>உரையிடை இட்ட பாட்டுடைச் செய்யுள்
<br/>உரைசால் அடிகள் அருள மதுரைக்
<br/>கூல வாணிகன் சாத்தன் கேட்டனன்,
<br/>இது, பால்வகை தெரிந்த பதிகத்தின் மரபென்.  <td valign="bottom">(90)</td></p></td></tr>
</table><center>
<p> <font color="red">
<h2>1. புகார்க் காண்டம்</h2></font> </p></center>
<font color="blue">
<h3>1. மங்கல வாழ்த்துப் பாடல்  </h3></font>
<p>(சிந்தியல் வெண்பாக்கள்)
<table border="0"><tr><td width="350">
<p>திங்களைப் போற்றுதும் திங்களைப் போற்றுதும்
<br/>கொங்கலர்த்தார்ச் சென்னி குளிர்வெண் குடைபோன்றிவ்
<br/>வங்கண் உலகுஅளித்த லான்.
<br/>ஞாயிறு போற்றுதும் ஞாயிறு போற்றுதும்
<br/>காவிரி நாடன் திகிரிபோல் பொற்கோட்டு    <td valign="bottom">5</td></p></td></tr><tr><td>
<br/>மேரு வலம்திரி தலான்.
<br/>மாமழை போற்றுதும் மாமழை போற்றுதும்
<br/>நாமநீர் வேலி உலகிற்கு அவனளிபோல்
<br/>மேநின்று தாஞ்சுரத்த லான். 
<p>பூம்புகார் போற்றுதும் பூம்புகார் போற்றுதும்  <td valign="bottom">10</td></p></td></tr><tr><td>
<br/>வீங்குநீர் வேலி உலகிற்கு அவன்குலத்தொடு
<br/>ஓங்கிப் பரந்துஒழுக லான்.
<p>(மயங்கிசைக் கொச்சகக் கலிப்பா)
<p>ஆங்கு,
<br/>பொதியில் ஆயினும் இமயம் ஆயினும்
<br/>பதிஎழு அறியாப் பழங்குடி கெழீஇய    <td valign="bottom">15</td></p></p></td></tr><tr><td>
<br/>பொதுஅறு சிறப்பின் புகாரே ஆயினும்
<br/>நடுக்கின்றி நிலைஇய என்பது அல்லதை
<br/>ஒடுக்கம் கூறார் உயர்ந்தோர் உண்மையின்
<br/>முடித்த கேள்வி முழுதுணர்ந் தோரே.
<br/>அதனால்,    <td valign="bottom">20</td></td></tr><tr><td>
<br/>நாகநீள் நகரொடு நாகநாடு அதனொடு
<br/>போகம்நீள் புகழ்மன்னும் புகார்நகர் அதுதன்னில்
<br/>மாகவான் நிகர்வண்கை மாநாய்கன் குலக்கொம்பர்
<br/>ஈகைவான் கொடியன்னாள் ஈராறுஆண்டு அகவையாள்,
<br/>அவளுந்தான்,   <td valign="bottom">25</td></td></tr><tr><td>
<br/>போதில்ஆர் திருவினாள் புகழுடை வடிவென்றும்
<br/>தீதிலா வடமீனின் திறம்இவள் திறம்என்றும்
<br/>மாதரார் தொழுதுஏத்த வயங்கிய பெருங்குணத்துக்
<br/>காதலாள் பெயர்மன்னும் கண்ணகிஎன் பாள்மன்னோ,
<br/>ஆங்கு,    <td valign="bottom">30</td></td></tr><tr><td>
<p>பெருநிலம் முழுதாளும் பெருமகன் தலைவைத்த
<br/>ஒருதனிக் குடிகளொடு உயர்ந்தோங்கு செல்வத்தான்
<br/>வருநிதி பிறர்க்குஆர்த்தும் மாசாத்து வான்என்பான்
<br/>இருநிதிக் கிழவன்மகன் ஈரெட்டுஆண்டு அகவையான்,
<br/>அவனுந்தான்,    <td valign="bottom">35</td></p></td></tr><tr><td>
<p>மண்தேய்த்த புகழினான் மதிமுக மடவார்தம்
<br/>பண்தேய்த்த மொழியினார் ஆயத்துப் பாராட்டிக்
<br/>கண்டுஏத்தும் செவ்வேள்என்று இசைபோக்கிக் காதலால்
<br/>கொண்டுஏத்தும் கிழமையான் கோவலன்என் பான்மன்னோ.
<br/>அவரை,    <td valign="bottom">40</td></p></td></tr><tr><td>
<br/>இருபெருங் குரவரும் ஒருபெரு நாளால்
<br/>மணஅணி காண மகிழ்ந்தனர், மகிழ்ந்துழி
<br/>யானை எருத்தத்து அணிஇழையார் மேல்இரீஇ
<br/>மாநகர்க்கு ஈந்தார் மணம்.
<br/>அவ்வழி,     <td valign="bottom">45</td></td></tr><tr><td>
<br/>முரசுஇயம்பின, முருகுஅதிர்ந்தன,
<br/>முறைஎழுந்தன பணிலம்,வெண்குடை
<br/>அரசுஎழுந்ததொர் படிஎழுந்தன,
<br/>அகலுள்மங்கல அணிஎழுந்தது.
<br/>மாலைதாழ் சென்னி வயிரமணித் து஡ணகத்து
<br/>நீல விதானத்து நித்திலப்பூம் பந்தர்க்கீழ்
<br/>வான்ஊர் மதியம் சகடுஅணைய வானத்துச்     <td valign="bottom">50</td></td></tr><tr><td>
<br/>சாலி ஒருமீன் தகையாளைக் கோவலன்
<br/>மாமுது பார்ப்பான் மறைவழி காட்டிடத்
<br/>தீவலம் செய்வது காண்பார்க்கண் நோன்புஎன்னை.
<br/>விரையினர் மலரினர் விளங்கு மேனியர்
<br/>உரையினர் பாட்டினர் ஒசிந்த நோக்கினர்     <td valign="bottom">55</td></td></tr><tr><td>
<br/>சாந்தினர் புகையினர் தயங்கு கோதையர்
<br/>ஏந்துஇள முலையினர் இடித்த சுண்ணத்தர்
<br/>விளக்கினர் கலத்தினர் விரித்த பாலிகை
<br/>முளைக்குட நிரையினர் முகிழ்த்த மூரலர்
<br/>போதொடு விரிகூந்தல் பொலன்நறுங் கொடிஅன்னார்     <td valign="bottom">60</td></td></tr><tr><td>
<br/>காதலற் பிரியாமல் கவவுக்கை ஞெகிழாமல்
<br/>தீதுஅறுக எனஏத்திச் சின்மலர் கொடுது஡வி
<br/>அங்கண் உலகின் அருந்ததி அன்னாளை
<br/>மங்கல நல்அமளி ஏற்றினார், தங்கிய
<br/>இப்பால் இமயத்து இருத்திய வாள்வேங்கை     <td valign="bottom">65</td></td></tr><tr><td>
<br/>உப்பாலைப் பொன்கோட்டு உழையதா எப்பாலும்
<br/>செருமிகு சினவேல் செம்பியன்
<br/>ஒருதனி ஆழி உருட்டுவோன் எனவே.
</td></tr></table>
<br/><h3><font color="blue">
<p>2. மனையறம்படுத்த காதை</p></font></h3>
<p>(நிலைமண்டில ஆசிரியப்பா)
<table border="0"><tr><td width="350">
<p>உரைசால் சிறப்பின் அரைசுவிழை திருவின்
<br/>பரதர் மலிந்த பயம்கெழு மாநகர்
<br/>முழங்குகடல் ஞாலம் முழுவதும் வரினும்
<br/>வழங்கத் தவாஅ வளத்தது ஆகி
<br/>அரும்பொருள் தருஉம் விருந்தின் தேஎம்   <td valign="bottom">5</td></p></td></tr><tr><td>
<br/>ஒருங்குதொக் கன்ன உடைப்பெரும் பண்டம்
<br/>கலத்தினும் காலினும் தருவனர் ஈட்டக்
<br/>குலத்திற் குன்றாக் கொழுங்குடிச் செல்வர்
<br/>அத்தகு திருவின் அருந்தவம் முடித்தோர்
<br/>உத்தர குருவின் ஒப்பத் தோன்றிய <td valign="bottom">10</td></td></tr><tr><td>
<br/>கயமலர்க் கண்ணியும் காதல் கொழுநனும்
<br/>மயன்விதித் தன்ன மணிக்கால் அமளிமிசை
<br/>நெடுநிலை மாடத்து இடைநிலத்து இருந்துழிக்
<br/>கழுநீர் ஆம்பல் முழுநெறிக் குவளை
<br/>அரும்புபொதி அவிழ்ந்த சுரும்புஇமிர் தாமரை   <td valign="bottom">15 </td></td></tr><tr><td>
<br/>வயற்பூ வாசம் அளைஇ அயற்பூ
<br/>மேதகு தாழை விரியல்வெண் தோட்டுக்
<br/>கோதை மாதவி சண்பகப் பொதும்பர்த்
<br/>தாதுதேர்ந்து உண்டு மாதர்வாள் முகத்துப்
<br/>புரிகுழல் அளகத்துப் புகல்ஏக் கற்றுத் <td valign="bottom">20 </td></td></tr><tr><td>
<br/>திரிதரு சுரும்பொடு செவ்வி பார்த்து
<br/>மாலைத் தாமத்து மணிநிரைத்து வகுத்த
<br/>கோலச் சாளரக் குறுங்கண் நுழைந்து
<br/>வண்டொடு புக்க மணவாய்த் தென்றல்
<br/>கண்டு மகிழ்வுஎய்திக் காதலில் சிறந்து,   <td valign="bottom">25 </td></td></tr><tr><td>
<br/>விரைமலர் வாளியொடு வேனில்வீற் றிருக்கும்
<br/>நிரைநிலை மாடத்து அரமியம் ஏறி,
<br/>சுரும்புஉணக் கிடந்த நறும்பூஞ் சேக்கைக்
<br/>கரும்பும் வல்லியும் பெருந்தோள் எழுதி
<br/>முதிர்க்கடல் ஞாலம் முழுவதும் விளக்கும் <td valign="bottom">30 </td></td></tr><tr><td>
<br/>கதிர்ஒருங் கிருந்த காட்சி போல,
<br/>வண்டுவாய் திறப்ப நெடுநிலா விரிந்த
<br/>வெண்தோட்டு மல்லிகை விரியல் மாலையொடு
<br/>கழுநீர்ப் பிணையல் முழுநெறி பிறழத்
<br/>தாரும் மாலையும் மயங்கிக் கையற்றுத் <td valign="bottom">35 </td></td></tr><tr><td>
<br/>தீராக் காதலின் திருமுகம் நோக்கிக்
<br/>கோவலன் கூறும்ஓர் குறியாக் கட்டுரை
<br/>குழவித் திங்கள் இமையவர் ஏத்த
<br/>அழகொடு முடித்த அருமைத்து ஆயினும்
<br/>உரிதின் நின்னோடு உடன்பிறப்பு உண்மையின்  <td valign="bottom">40  </td></td></tr><tr><td>
<br/>பெரியோன் தருக திருநுதல் ஆகஎன,
<br/>அடையார் முனையகத்து அமர்மேம் படுநர்க்குப்
<br/>படைவழங் குவதுஓர் பண்புண்டு ஆகலின்
<br/>உருவி லாளன் ஒருபெருங் கருப்புவில்
<br/>இருகரும் புருவ மாக ஈக்க,  <td valign="bottom">45 </td></td></tr><tr><td>
<br/>மூவா மருந்தின் முன்னர்த் தோன்றலின்
<br/>தேவர் கோமான் தெய்வக் காவல்
<br/>படைநினக்கு அளிக்கஅதன் இடைநினக்கு இடையென,
<br/>அறுமுக ஒருவன்ஓர் பெறுமுறை இன்றியும்
<br/>இறுமுறை காணும் இயல்பினின் அன்றே  <td valign="bottom">50 </td></td></tr><tr><td>
<br/>அம்சுடர் நெடுவேல் ஒன்றுநின் முகத்துச்
<br/>செங்கடை மழைக்கண் இரண்டா ஈத்தது?
<br/>மாஇரும் பீலி மணிநிற மஞ்ஞைநின்
<br/>சாயற்கு இடைந்து தண்கான் அடையவும்,
<br/>அன்னம் நல்நுதல் மெல்நடைக்கு அழிந்து <td valign="bottom">55 </td></td></tr><tr><td>
<br/>நல்நீர்ப் பண்ணை நனிமலர்ச் செறியவும்,
<br/>அளிய தாமே சிறுபசுங் கிளியே.
<br/>குழலும் யாழும் அமிழ்தும் குழைத்தநின்
<br/>மழலைக் கிளவிக்கு வருந்தின வாகியும்
<br/>மடநடை மாதுநின் மலர்க்கையின் நீங்காது <td valign="bottom">60 </td></td></tr><tr><td>
<br/>உடன்உறைவு மரீஇ ஒருவா ஆயின,
<br/>நறுமலர்க் கோதை.நின் நலம்பா ராட்டுநர்
<br/>மறுஇல் மங்கல அணியே அன்றியும்
<br/>பிறிதுஅணி அணியப் பெற்றதை எவன்கொல்?
<br/>பல்இருங் கூந்தல் சின்மலர் அன்றியும்   <td valign="bottom">65  </td></td></tr><tr><td>
<br/>எல்அவிழ் மாலையொடு என்உற் றனர்கொல்?
<br/>நானம் நல்அகில் நறும்புகை அன்றியும்
<br/>மான்மதச் சாந்தொடு வந்ததை எவன்கொல்?
<br/>திருமுலைத் தடத்திடைத் தொய்யில் அன்றியும்
<br/>ஒருகாழ் முத்தமொடு உற்றதை எவன்கொல்?   <td valign="bottom">70 </td></td></tr><tr><td>
<br/>திங்கள்முத்து அரும்பவும் சிறுகுஇடை வருந்தவும்
<br/>இங்குஇவை அணிந்தனர் என்உற் றனர்க்கொல்?
<br/>மாசறு பொன்னே. வலம்புரி முத்தே.
<br/>காசறு விரையே. கரும்பே. தேனே.
<br/>அரும்பெறல் பாவாய். ஆர்உயிர் மருந்தே.   <td valign="bottom">75  </td></td></tr><tr><td>
<br/>பெருங்குடி வாணிகன் பெருமட மகளே.
<p>மலையிடைப் பிறவா மணியே என்கோ?
<br/>அலையிடைப் பிறவா அமிழ்தே என்கோ?
<br/>யாழிடைப் பிறவா இசையே என்கோ?
<br/>தாழ்இருங் கூந்தல் தையால் நின்னைஎன்று   <td valign="bottom">80 </td></p></td></tr><tr><td>
<br/>உலவாக் கட்டுரை பலபா ராட்டித்
<br/>தயங்குஇணர்க் கோதை தன்னொடு தருக்கி
<br/>மயங்குஇணர்த் தாரோன் மகிழ்ந்துசெல் வுழிநாள்,
<br/>வாரொலி கூந்தலைப் பேர்இயல் கிழத்தி
<br/>மறுப்புஅருங் கேண்மையொடு அறப்பரி சாரமும் <td valign="bottom">85 </td></td></tr><tr><td>
<br/>விருந்து புறந்தருஉம் பெருந்தண் வாழ்க்கையும்
<br/>வேறுபடு திருவின் வீறுபெறக் காண
<br/>உரிமைச் சுற்றமொடு ஒருதனி புணர்க்க
<br/>யாண்டுசில கழிந்தன இற்பெருங் கிழமையின்
<br/>காண்தகு சிறப்பின் கண்ணகி தனக்குஎன்.  <td valign="bottom">90 </td></td></tr><tr><td>
<p>(வெண்பா)
<p>தூமப் பணிகள்ஒன்றித் தோய்ந்தால் எனஒருவார்
<br/>காமர் மனைவியெனக் கைகலந்து - நாமம்
<br/>தொலையாத இன்பம்எலாம் துன்னினார் மண்மேல்
<br/>நிலையாமை கண்டவர்ப்போல் நின்று.
</p></p></td></tr></table><p>
<h3><font color="blue">
 3. அரங்கேற்று காதை  </font></h3>
<p>(நிலைமண்டில ஆசிரியப்பா)
<br/>
<table border="0"><tr><td width="350">
<p>தெய்வ மால்வரைத் திருமுனி அருள
<br/>எய்திய சாபத்து இந்திர சிறுவனொடு
<br/>தலைக்கோல் தானத்துச் சாபம் நீங்கிய
<br/>மலைப்புஅருஞ் சிறப்பின் வானவர் மகளிர்
<br/>சிறப்பிற் குன்றாச் செய்கையொடு பொருந்திய  <td valign="bottom">5 </td></p></td></tr><tr><td>
<br/>பிறப்பிற் குன்றாப் பெருந்தோள் மடந்தை
<br/>தாதுஅவிழ் புரிகுழல் மாதவி தன்னை
<br/>ஆடலும் பாடலும் அழகும் என்றுஇக்
<br/>கூறிய மூன்றின் ஒன்றுகுறை படாமல்
<br/>ஏழாண்டு இயற்றிஓர் ஈராறு ஆண்டில் <td valign="bottom">10 </td></td></tr><tr><td>
<br/>சூழ்கடல் மன்னற்குக் காட்டல் வேண்டி,
<br/>இருவகைக் கூத்தின் இலக்கணம் அறிந்து
<br/>பலவகைக் கூத்தும் விலக்கினிற் புணர்த்துப்
<br/>பதினோர் ஆடலும் பாட்டும் கொட்டும்
<br/>விதிமாண் கொள்கையின் விளங்க அறிந்துஆங்கு <td valign="bottom">15  </td></td></tr><tr><td>
<br/>ஆடலும் பாடலும் பாணியும் தூக்கும்
<br/>கூடிய நெறியின கொளுத்துங் காலைப்
<br/>பிண்டியும் பிணையலும் எழிற்கையும் தொழிற்கையும்
<br/>கொண்ட வகைஅறிந்து கூத்துவரு காலைக்
<br/>கூடை செய்தகை வாரத்துக் களைதலும் <td valign="bottom">20 </td></td></tr><tr><td>
<br/>வாரம் செய்தகை கூடையிற் களைதலும்
<br/>பிண்டி செய்தகை ஆடலிற் களைதலும்
<br/>ஆடல் செய்தகை பிண்டியிற் களைதலும்
<br/>குரவையும் வரியும் விரவல செலுத்தி
<br/>ஆடற்கு அமைந்த ஆசான் தன்னொடும், <td valign="bottom">25  </td></td></tr><tr><td>
<br/>யாழும் குழலும் சீரும் மிடறும்
<br/>தாழ்குரல் தண்ணுமை ஆடலொடு இவற்றின்
<br/>இசைந்த பாடல் இசையுடன் படுத்து
<br/>வரிக்கும் ஆடற்கும் உரிப்பொருள் இயக்கித்
<br/>தேசிகத் திருவின் ஓசை கடைப்பிடித்துத்   <td valign="bottom">30 </td></td></tr><tr><td>
<br/>தேசிகத் திருவின் ஓசை எல்லாம்
<br/>ஆசுஇன்று உணர்ந்த அறிவினன் ஆகிக்
<br/>கவியது குறிப்பும் ஆடல் தொகுதியும்
<br/>பகுதிப் பாடலும் கொளுத்துங் காலை
<br/>வசைஅறு கேள்வி வகுத்தனன் விரிக்கும்   <td valign="bottom">35  </td></td></tr><tr><td>
<br/>அசையா மரபின் இசையோன் தானும்,
<br/>இமிழ்கடல் வரைப்பில் தமிழகம் அறியத்
<br/>தமிழ்முழுது அறிந்த தன்மையன் ஆகி
<br/>வேத்தியல் பொதுவியல் என்றுஇரு திறத்தின்
<br/>நாட்டிய நன்னு஡ல் நன்கு கடைப்பிடித்து    <td valign="bottom">40  </td></td></tr><tr><td>
<br/>இசையோன் வக்கிரித் திட்டத்தை உணர்ந்துஆங்கு
<br/>அசையா மரபின் அதுபட வைத்து
<br/>மாற்றார் செய்த வசைமொழி அறிந்து
<br/>நாத்தொலைவு இல்லா நன்னு஡ல் புலவனும்,
<br/>ஆடல் பாடல் இசையே தமிழே   <td valign="bottom">45  </td></td></tr><tr><td>
<br/>பண்ணே பாணி தூக்கே முடமே
<br/>தேசிகம் என்றுஇவை ஆசின் உணர்ந்து
<br/>கூடை நிலத்தைக் குறைவுஇன்று மிகுத்துஆங்கு
<br/>வார நிலத்தை வாங்குபு வாங்கி
<br/>வாங்கிய வாரத்து யாழும் குழலும்   <td valign="bottom">50  </td></td></tr><tr><td>
<br/>ஏங்கிய மிடறும் இசைவன கேட்பக்
<br/>கூர்உகிர்க் கரணம் குறிஅறிந்து சேர்த்தி
<br/>ஆக்கலும் அடக்கலும் மீத்திறம் படாமைச்
<br/>சித்திரக் கரணம் சிதைவுஇன்றி செலுத்தும்
<br/>அத்தகு தண்ணுமை அருந்தொழில் முதல்வனும்,   <td valign="bottom">55  </td></td></tr><tr><td>
<br/>சொல்லிய இயல்பினிற் சித்திர வஞ்சனை
<br/>புல்லிய அறிந்து புணர்ப்போன் பண்பின்
<br/>வர்த்தனை நான்கும் மயல்அறப் பெய்துஆங்கு
<br/>ஏற்றிய குரல்இளி என்றுஇரு நரம்பின்
<br/>ஒப்பக் கேட்கும் உணர்வினன் ஆகிப்   <td valign="bottom">60  </td></td></tr><tr><td>
<br/>பண்அமை முழவின் கண்ணெறி அறிந்து
<br/>தண்ணுமை முதல்வன் தன்னொடு பொருந்தி
<br/>வண்ணப் பட்டடை யாழ்மேல் வைத்துஆங்கு
<br/>இசையோன் பாடிய இசையின் இயற்கை
<br/>வந்தது வளர்த்து வருவது ஒற்றி    <td valign="bottom">65  </td></td></tr><tr><td>
<br/>இன்புற இயக்கி இசைபட வைத்து
<br/>வார நிலத்தைக் கேடுஇன்று வளர்த்துஆங்கு
<br/>ஈர நிலத்தின் எழுத்துஎழுத்து ஆக
<br/>வழுவின்று இசைக்கும் குழலோன் தானும்,
<br/>ஈர்ஏழ் தொடுத்த செம்முறைக் கேள்வியின்   <td valign="bottom">70  </td></td></tr><tr><td>
<br/>ஓர்ஏழ் பாலை நிறுத்தல் வேண்டி
<br/>வன்மையிற் கிடந்த தார பாகமும்
<br/>மென்மையிற் கிடந்த குரலின் பாகமும்
<br/>மெய்க்கிளை நரம்பிற் கைக்கிளை கொள்ளக்
<br/>கைக்கிளை ஒழித்த பாகமும் பொற்புடைத்    <td valign="bottom">75  </td></td></tr><tr><td>
<br/>தளராத் தாரம் விளரிக்கு ஈத்துக்
<br/>கிளைவழிப் பட்டனள், ஆங்கே கிளையும்
<br/>தன்கிளை அழிவுகண்டு அவள்வயிற் சேர
<br/>ஏனை மகளிரும் கிளைவழிச் சேர 
<br/>மேலது உழையிளி கீழது கைக்கிளை    <td valign="bottom">80  </td></td></tr><tr><td>
<br/>வம்புஉறு மரபின் செம்பாலை ஆயது
<br/>இறுதி ஆதி ஆக ஆங்குஅவை
<br/>பெறுமுறை வந்த பெற்றியின் நீங்காது
<br/>படுமலை செவ்வழி பகர்அரும் பாலைஎனக் 
<br/>குரல்குரல் ஆகத் தற்கிழமை திரிந்தபின்    <td valign="bottom">85  </td></td></tr><tr><td>
<br/>முன்னதன் வகையே முறைமையின் திரிந்துஆங்கு
<br/>இளிமுத லாகிய ஏர்படு கிழமையும்
<br/>கோடி விளரி மேற்செம் பாலைஎன
<br/>நீடிக் கிடந்த கேள்விக் கிடக்கையின்
<br/>இணைநரம்பு உடையன அணைவுறக் கொண்டுஆங்கு   <td valign="bottom">90  </td></td></tr><tr><td>
<br/>யாழ்மேற் பாலை இடமுறை மெலியக்
<br/>குழல்மேற் கோடி வலமுறை மெலிய
<br/>வலிவும் மெலிவும் சமனும் எல்லாம்
<br/>பொலியக் கோத்த புலமை யோனுடன்,
<br/>எண்ணிய நூலோர் இயல்பினின் வழாஅது   <td valign="bottom">95  </td></td></tr><tr><td>
<br/>மண்ணகம் ஒருவழி வகுத்தனர் கொண்டு
<br/>புண்ணிய நெடுவரைப் போகிய நெடுங்கழைக்
<br/>கண்ணிடை ஒருசாண் வளர்ந்தது கொண்டு
<br/>நூல்நெறி மரபின் அரங்கம் அளக்கும்
<br/>கோல்அளவு இருபத்து நால்விரல் ஆக   <td valign="bottom">100  </td></td></tr><tr><td>
<br/>எழுகோல் அகலத்து எண்கோல் நீளத்து
<br/>ஒருகோல் உயரத்து உறுப்பினது ஆகி
<br/>உத்தரப் பலகையொடு அரங்கின் பலகை
<br/>வைத்த இடைநிலம் நாற்கோல் ஆக
<br/>ஏற்ற வாயில் இரண்டுடன் பொலியத்    <td valign="bottom">105  </td></td></tr><tr><td>
<br/>தோற்றிய அரங்கில் தொழுதனர் ஏத்தப்
<br/>பூதரை எழுதி மேல்நிலை வைத்துத்
<br/>தூண்நிழல் புறப்பட மாண்விளக்கு எடுத்துஆங்கு
<br/>ஒருமுக எழினியும் பொருமுக எழினியும்
<br/>கரந்துவரல் எழினியும் புரிந்துடன் வகுத்துஆங்கு    <td valign="bottom">110  </td></td></tr><tr><td>
<br/>ஓவிய விதானத்து உரைபெறு நித்திலத்து
<br/>மாலைத் தாமம் வளையுடன் நாற்றி
<br/>விருந்துபடக் கிடந்த அருந்தொழில் அரங்கத்துப்
<br/>பேர்இசை மன்னர் பெயர்ப்புறத்து எடுத்த
<br/>சீர்இயல் வெண்குடைக் காம்புநனி கொண்டு    <td valign="bottom">115  </td></td></tr><tr><td>
<br/>கண்இடை நவமணி ஒழுக்கி மண்ணிய
<br/>நாவல்அம் பொலம்தகட்டு இடைநிலம் போக்கிக்
<br/>காவல் வெண்குடை மன்னவன் கோயில்
<br/>இந்திர சிறுவன் சயந்தன் ஆகென
<br/>வந்தனை செய்து வழிபடு தலைக்கோல்    <td valign="bottom">120  </td></td></tr><tr><td>
<br/>புண்ணிய நன்னீர் பொற்குடத்து ஏந்தி
<br/>மண்ணிய பின்னர் மாலை அணிந்து
<br/>நலம்தரு நாளால் பொலம்பூண் ஓடை
<br/>அரசுஉவாத் தடக்கையில் பரசினர் கொண்டு
<br/>முரசுஎழுந்து இயம்பப் பல்இயம் ஆர்ப்ப    <td valign="bottom">125  </td></td></tr><tr><td>
<br/>அரைசொடு பட்ட ஐம்பெருங் குழுவும்
<br/>தேர்வலம் செய்து கவிகைக் கொடுப்ப
<br/>ஊர்வலம் செய்து புகுந்துமுன் வைத்துஆங்கு,
<br/>இயல்பினின் வழாஅ இருக்கை முறைமையின்
<br/>குயிலுவ மாக்கள் நெறிப்பட நிற்ப,    <td valign="bottom">130  </td></td></tr><tr><td>
<br/>வலக்கால் முன்மிதித்து ஏறி அரங்கத்து
<br/>வலத்தூண் சேர்தல் வழக்குஎனப் பொருந்தி
<br/>இந்நெறி வகையால் இடத்தூண் சேர்ந்த
<br/>தொல்நெறி இயற்கைத் தோரிய மகளிரும்
<br/>சீர்இயல் பொலிய நீர்அல நீங்க    <td valign="bottom">135  </td></td></tr><tr><td>
<br/>வாரம் இரண்டும் வரிசையில் பாடப்
<br/>பாடிய வாரத்து ஈற்றில்நின்று இசைக்கும்
<br/>கூடிய குயிலுவக் கருவிகள் எல்லாம்
<br/>குழல்வழி நின்றது யாழே, யாழ்வழித்
<br/>தண்ணுமை நின்றது தகவே, தண்ணுமைப்    <td valign="bottom">140  </td></td></tr><tr><td>
<br/>பின்வழி நின்றது முழவே, முழவொடு
<br/>கூடிநின்று இசைத்தது ஆமந் திரிகை
<br/>ஆமந் திரிகையொடு அந்தரம் இன்றிக்
<br/>கொட்டுஇரண்டு உடையதுஓர் மண்டிலம் ஆகக்
<br/>கட்டிய மண்டிலம் பதினொன்று போக்கி    <td valign="bottom">145  </td></td></tr><tr><td>
<br/>வந்த முறையின் வழிமுறை வழாமல் 
<br/>அந்தரக் கொட்டுடன் அடங்கிய பின்னர்,
<br/>மீத்திறம் படாமை வக்காணம் வகுத்துப்
<br/>பாற்பட நின்ற பாலைப் பண்மேல்
<br/>நான்கின் ஒரீஇய நன்கனம் அறிந்து    <td valign="bottom">150  </td></td></tr><tr><td>
<br/>மூன்றுஅளந்து ஒன்று கொட்டி அதனை
<br/>ஐந்துமண் டிலத்தால் கூடை போக்கி
<br/>வந்தவா ரம்வழி மயங்கிய பின்றை,
<br/>ஆறும் நாலும் அம்முறை போக்கிக்
<br/>கூறிய ஐந்தின் கொள்கை போலப்    <td valign="bottom">155  </td></td></tr><tr><td>
<br/>பின்னையும் அம்முறை பேரிய பின்றை,
<br/>பொன்இயல் பூங்கொடி புரிந்துடன் வகுத்தென
<br/>நாட்டிய நன்னு஡ல் நன்குகடைப் பிடித்துக்
<br/>காட்டினள் ஆதலின், காவல் வேந்தன்
<br/>இலைப்பூங் கோதை இயல்பினில் வழாமைத்    <td valign="bottom">160  </td></td></tr><tr><td>
<br/>தலைக்கோல் எய்தித் தலைஅரங்கு ஏறி
<br/>விதிமுறைக் கொள்கையின் ஆயிரத்து எண்கழஞ்சு
<br/>ஒருமுறை யாகப் பெற்றனள் அதுவே
<br/>நூறுபத்து அடுக்கி எட்டுக்கடை நிறுத்த
<br/>வீறுஉயர் பசும்பொன் பெறுவதுஇம் மாலை,    <td valign="bottom">165  </td></td></tr><tr><td>
<br/>மாலை வாங்குநர் சாலும்நம் கொடிக்குஎன
<br/>மான்அமர் நோக்கிஓர் கூனிகைக் கொடுத்து
<br/>நகர நம்பியர் திரிதரு மறுகில்
<br/>பகர்வனர் போல்வதோர் பான்மையின் நிறுத்த,
<br/>மாமலர் நெடுங்கண் மாதவி மாலை    <td valign="bottom">170  </td></td></tr><tr><td>
<br/>கோவலன் வாங்கிக் கூனி தன்னொடு
<br/>மணமனை புக்கு மாதவி தன்னொடு
<br/>அணைவுறு வைகலின் அயர்ந்தனன் மயங்கி
<br/>விடுதல் அறியா விருப்பினன் ஆயினன்.
<br/>வடுநீங்கு சிறப்பின்தன் மனையகம் மறந்துஎன்.    <td valign="bottom">175  </td></td></tr><tr><td>
<p>(வெண்பா)
<p>எண்ணும் எழுத்தும் இயல்ஐந்தும் பண்நான்கும்
<br/>பண்ணின்ற கூத்துப் பதினொன்றும் - மண்ணின்மேல்
<br/>போக்கினாள் பூம்புகார்ப் பொற்றொடி மாதவிதன்
<br/>வாக்கினால் ஆடரங்கில் வந்து.
<br/></p></p></td></tr></table>
<h3><font color="blue">
 4. அந்திமாலைச் சிறப்புசெய் காதை
 </font></h3>
 (நிலைமண்டில ஆசிரியப்பா)
<br/>
<table border="0"><tr><td width="350">
<p>விரிகதிர் பரப்பி உலகம்முழுது ஆண்ட
<br/>ஒருதனித் திகிரி உரவோன் காணேன்
<br/>அங்கண் வானத்து அணிநிலா விரிக்கும்
<br/>திங்கள்அம் செல்வன் யாண்டுஉளன் கொல்எனத்
<br/>திசைமுகம் பசந்து செம்மலர்க் கண்கள்  <td valign="bottom">5  </td></p></td></tr><tr><td>
<br/>முழுநீர் வார முழுமெயும் பனித்துத்
<br/>திரைநீர் ஆடை இருநில மடந்தை
<br/>அரைசுகெடுத்து அலம்வரும் அல்லற் காலை,
<br/>கறைகெழு குடிகள் கைதலை வைப்ப
<br/>அறைபோகு குடிகளொடு ஒருதிறம் பற்றி <td valign="bottom">10  </td></td></tr><tr><td>
<br/>வலம்படு தானை மன்னர் இல்வழிப்
<br/>புலம்பட இறுத்த விருந்தின் மன்னரின்
<br/>தாழ்துணை துறந்தோர் தனித்துயர் எய்தக்
<br/>காதலர்ப் புணர்ந்தோர் களிமகிழ்வு எய்தக்
<br/>குழல்வளர் முல்லையில் கோவலர் தம்மொடு <td valign="bottom">15  </td></td></tr><tr><td>
<br/>மழலைத் தும்பி வாய்வைத்து ஊத
<br/>அறுகால் குறும்புஎறிந்து அரும்புபொதி வாசம்
<br/>சிறுகால் செல்வன் மறுகில் தூற்ற
<br/>எல்வளை மகளிர் மணிவிளக்கு எடுப்ப
<br/>மல்லல் மூதூர் மாலைவந்து இருத்தென <td valign="bottom">20  </td></td></tr><tr><td>
<br/>இளையர் ஆயினும் பகைஅரசு கடியும்
<br/>செருமாண் தென்னர் குலமுதல் ஆகலின்
<br/>அந்திவா னத்து வெண்பிறை தோன்றிப்
<br/>புன்கண் மாலைக் குறும்புஎறிந்து ஓட்டிப்
<br/>பான்மையில் திரியாது பால்கதிர் பரப்பி   <td valign="bottom">25  </td></td></tr><tr><td>
<br/>மீன்அரசு ஆண்ட வெள்ளி விளக்கத்து,
<br/>இல்வளர் முல்லையொடு மல்லிகை அவிழ்ந்த
<br/>பல்பூஞ் சேக்கைப் பள்ளியுள் பொலிந்து
<br/>செந்துகிர்க் கோவை சென்றுஏந்து அல்குல்
<br/>அம்துகில் மேகலை அசைந்தன வருந்த <td valign="bottom">30   </td></td></tr><tr><td>
<br/>நிலவுப்பயன் கொள்ளும் நெடுநிலா முற்றத்துக்
<br/>கலவியும் புலவியும் காதலற்கு அளித்துஆங்கு
<br/>ஆர்வ நெஞ்சமொடு கோவலற்கு எதிரிக்
<br/>கோலம் கொண்ட மாதவி அன்றியும்,
<br/>குடதிசை மருங்கின் வெள்அயிர் தன்னொடு   <td valign="bottom">35   </td></td></tr><tr><td>
<br/>குணதிசை மருங்கின் கார்அகில் துறந்து
<br/>வடமலைப் பிறந்த வான்கேழ் வட்டத்துத்
<br/>தென்மலைப் பிறந்த சந்தனம் மறுகத்
<br/>தாமரைக் கொழுமுறித் தாதுபடு செழுமலர்க்
<br/>காமரு குவளைக் கழுநீர் மாமலர்ப்  <td valign="bottom">40   </td></td></tr><tr><td>
<br/>பைந்தளிர்ப் படலை பருஉக்காழ் ஆரம்
<br/>சுந்தரச் சுண்ணத் துகளொடு அளைஇச்
<br/>சிந்துபு பரிந்த செழும்பூஞ் சேக்கை
<br/>மந்தமா ருதத்து மயங்கினர் மலிந்துஆங்கு
<br/>ஆவியங் கொழுநர் அகலத்து ஒடுங்கிக்  <td valign="bottom">45  </td></td></tr><tr><td>
<br/>காவிஅம் கண்ணார் களித்துயில் எய்த
<br/>அம்செஞ் சீறடி அணிசிலம்பு ஒழிய
<br/>மென்துகில் அல்குல் மேகலை நீங்கக்
<br/>கொங்கை முன்றில் குங்குமம் எழுதாள்
<br/>மங்கல அணியின் பிறிதுஅணி மகிழாள்   <td valign="bottom">50   </td></td></tr><tr><td>
<br/>கொடுங்குழை துறந்து வடிந்துவீழ் காதினள்
<br/>திங்கள் வாள்முகம் சிறுவியர்ப்பு இரியச்
<br/>செங்கயல் நெடுங்கண் அஞ்சனம் மறப்பப்
<br/>பவள வாள்நுதல் திலகம் இழப்பத்
<br/>தவள வாள்நகை கோவலன் இழப்ப  <td valign="bottom">55   </td></td></tr><tr><td>
<br/>மைஇருங் கூந்தல் நெய்அணி மறப்பக்
<br/>கையறு நெஞ்சத்துக் கண்ணகி அன்றியும்,
<br/>காதலர்ப் பிரிந்த மாதர் நோதக
<br/>ஊதுஉலைக் குருகின் உயிர்த்தனர் ஒடுங்கி
<br/>வேனில் பள்ளி மேவாது கழிந்து  <td valign="bottom">60  </td></td></tr><tr><td>
<br/>கூதிர்ப் பள்ளிக் குறுங்கண் அடைத்து
<br/>மலயத்து ஆரமும் மணிமுத்து ஆரமும்
<br/>அலர்முலை ஆகத்து அடையாது வருந்தத்
<br/>தாழிக் குவளையொடு தண்செங் கழுநீர்
<br/>வீழ்பூஞ் சேக்கை மேவாது கழியத்   <td valign="bottom">65  </td></td></tr><tr><td>
<br/>துணைபுணர் அன்னத் து஡வியிற் செறித்த
<br/>இணைஅணை மேம்படத் திருந்துதுயில் பெறாஅது
<br/>உடைப்பெருங் கொழுநரோடு ஊடல் காலத்து
<br/>இடைக்குமிழ் எறிந்து கடைக்குழை ஓட்டிக்
<br/>கலங்கா உள்ளம் கலங்கக் கடைசிவந்து <td valign="bottom">70   </td></td></tr><tr><td>
<br/>விலங்கிநிமிர் நெடுங்கண் புலம்புமுத்து உறைப்ப,
<br/>அன்னம் மெல்நடை நன்னீர்ப் பொய்கை
<br/>ஆம்பல் நாறும் தேம்பொதி நறுவிரைத்
<br/>தாமரைச் செவ்வாய்த் தண்அறல் கூந்தல்
<br/>பாண்வாய் வண்டு நோதிறம் பாடக்   <td valign="bottom">75   </td></td></tr><tr><td>
<br/>காண்வரு குவளைக் கண்மலர் விழிப்பப்
<br/>புள்வாய் முரசமொடு பொறிமயிர் வாரணத்து
<br/>முள்வாய்ச் சங்கம் முறைமுறை ஆர்ப்ப
<br/>உரவுநீர்ப் பரப்பின் ஊர்த்துயில் எடுப்பி
<br/>இரவுத் தலைப்பெயரும் வைகறை காறும்   <td valign="bottom">80   </td></td></tr><tr><td>
<br/>அரைஇருள் யாமத்தும் பகலும் துஞ்சான்
<br/>விரைமலர் வாளியொடு கருப்புவில் ஏந்தி
<br/>மகர வெல்கொடி மைந்தன் திரிதர
<br/>நகரம் காவல் நனிசிறந் ததுஎன்.
<p>(வெண்பா)
<p>கூடினார் பால்நிழலாய்க் கூடார்ப்பால் வெய்தாய்க்
<br/>காவலன் வெண்குடைபோல் காட்டிற்றே - கூடிய
<br/>மாதவிக்கும் கண்ணகிக்கும் வான்ஊர் மதிவிரிந்து
<br/>போதுஅவிழ்க்கும் கங்குல் பொழுது.
<br/></p></p></td></tr></table>
<h3><font color="blue">
<p>5. இந்திர விழவு ஊர் எடுத்த காதை
</p></font></h3>
(நிலைமண்டில ஆசிரியப்பா)
<table border="0"><tr><td width="350">
<p>அலைநீர் ஆடை மலைமுலை ஆகத்து
<br/>ஆரப் பேரியாற்று மாரிக் கூந்தல்
<br/>கண்அகன் பரப்பின் மண்ணக மடந்தை
<br/>புதைஇருள் படாஅம் போக நீக்கி
<br/>உடைய மால்வரை உச்சித் தோன்றி   <td valign="bottom">  5  </td></p></td></tr><tr><td>
<br/>உலகுவிளங்கு அவிர்ஒளி மலர்கதிர் பரப்பி,
<br/>வேயா மாடமும், வியன்கல இருக்கையும்,
<br/>மான்கண் காதலர் மாளிகை இடங்களும்,
<br/>கயவாய் மருங்கில் காண்போர்த் தடுக்கும்
<br/>பயன்அறிவு அறியா யவனர் இருக்கையும், <td valign="bottom">10 </td></td></tr><tr><td>
<br/>கலம்தரு திருவின் புலம்பெயர் மாக்கள்
<br/>கலந்துஇருந்து உறையும் இலங்குநீர் வரைப்பும்,
<br/>வண்ணமும் சுண்ணமும் தண்நறுஞ் சாந்தமும்
<br/>பூவும் புகையும் மேவிய விரையும்
<br/>பகர்வனர் திரிதரு நகர வீதியும், <td valign="bottom">  15  </td></td></tr><tr><td>
<br/>பட்டினும் மயிரினும் பருத்தி நூலினும்
<br/>கட்டும் நுண்வினைக் காருகர் இருக்கையும்,
<br/>தூசும் துகிரும் ஆரமும் அகிலும்
<br/>மாசுஅறு முத்தும் மணியும் பொன்னும்
<br/>அருங்கல வெறுக்கையோடு அளந்துகடை அறியா <td valign="bottom">  20 </td></td></tr><tr><td>
<br/>வளம்தலை மயங்கிய நனந்தலை மறுகும்,
<br/>பால்வகை தெரிந்த பகுதிப் பண்டமொடு
<br/>கூலம் குவித்த கூல வீதியும்,
<br/>காழியர் கூவியர் கள்நொடை யாட்டியர்
<br/>மீன்விலைப் பரதவர் வெள்உப்புப் பகருநர்  <td valign="bottom">  25 </td></td></tr><tr><td>
<br/>பாசவர் வாசவர் பல்நிண விலைஞரொடு
<br/>ஓசுநர் செறிந்த ஊன்மலி இருக்கையும்,
<br/>கஞ்ச காரரும் செம்புசெய் குநரும்
<br/>மரங்கொல் தச்சரும் கருங்கைக் கொல்லரும்
<br/>கண்ணுள் வினைஞரும் மண்ஈட் டாளரும் <td valign="bottom">  30 </td></td></tr><tr><td>
<br/>பொன்செய் கொல்லரும் நன்கலம் தருநரும்
<br/>துன்ன காரரும் தோலின் துன்னரும்
<br/>கிழியினும் கிடையினும் தொழில்பல பெருக்கிப்
<br/>பழுதுஇல் செய்வினைப் பால்கெழு மாக்களும்
<br/>குழலினும் யாழினும் குரல்முதல் ஏழும்   <td valign="bottom">  35 </td></td></tr><tr><td>
<br/>வழுஇன்றி இசைத்து வழித்திறம் காட்டும்
<br/>அரும்பெறல் மரபின் பெரும்பாண் இருக்கையும்,
<br/>சிறுகுறுங் கைவினைப் பிறர்வினை யாளரொடு
<br/>மறுஇன்றி விளங்கும் மருவூர்ப் பாக்கமும்,
<br/>கோவியன் வீதியும், கொடித்தேர் வீதியும், <td valign="bottom">  40 </td></td></tr><tr><td>
<br/>பீடிகைத் தெருவும், பெருங்குடி வாணிகர்
<br/>மாட மறுகும், மறையோர் இருக்கையும்,
<br/>வீழ்குடி உழவரொடு விளங்கிய கொள்கை
<br/>ஆயுள் வேதரும் காலக் கணிதரும்
<br/>பால்வகை தெரிந்த பன்முறை இருக்கையும்,   <td valign="bottom">  45 </td></td></tr><tr><td>
<br/>திருமணி குயிற்றுநர் சிறந்த கொள்கையோடு
<br/>அணிவளை போழுநர் அகன்பெரு வீதியும்,
<br/>சூதர் மாகதர் வேதா ளிகரொடு
<br/>நாழிகைக் கணக்கர் நலம்பெறு கண்ணுளர்
<br/>காவல் கணிகையர் ஆடல் கூத்தியர்  <td valign="bottom">  50 </td></td></tr><tr><td>
<br/>பூவிலை மடந்தையர் ஏவல் சிலதியர்
<br/>பயில்தொழில் குயிலுவர் பன்முறைக் கருவியர்
<br/>நகைவே ழம்பரொடு வகைதெரி இருக்கையும்,
<br/>கடும்பரி கடவுநர் களிற்றின் பாகர்
<br/>நெடுந்தேர் ஊருநர் கடுங்கண் மறவர்   <td valign="bottom">  55 </td></td></tr><tr><td>
<br/>இருந்துபுறம் சுற்றிய பெரும்பாய் இருக்கையும்,
<br/>பீடுகெழு சிறப்பின் பெரியோர் மல்கிய
<br/>பாடல்சால் சிறப்பின் பட்டினப் பாக்கமும்,
<br/>இருபெரு வேந்தர் முனையிடம் போல
<br/>இருபால் பகுதியின் இடைநிலம் ஆகிய  <td valign="bottom">  60 </td></td></tr><tr><td>
<br/>கடைகால் யாத்த மிடைமரச் சோலைக்
<br/>கொடுப்போர் ஓதையும் கொள்வோர் ஓதையும்
<br/>நடுக்குஇன்றி நிலைஇய நாள்அங் காடியில்
<br/>சித்திரைச் சித்திரத் திங்கள் சேர்ந்தென
<br/>வெற்றிவேல் மன்னற்கு உற்றதை ஒழிக்க எனத் <td valign="bottom">  65 </td></td></tr><tr><td>
<br/>தேவர் கோமான் ஏவலின் போந்த
<br/>காவல் பூதத்துக் கடைகெழு பீடிகைப்
<br/>புழுக்கலும் நோலையும் விழுக்குஉடை மடையும்
<br/>பூவும் புகையும் பொங்கலும் சொரிந்து
<br/>துணங்கையர் குரவையர் அணங்குஎழுந்து ஆடிப்   <td valign="bottom">  70 </td></td></tr><tr><td>
<br/>பெருநில மன்னன் இருநிலம் அடங்கலும்
<br/>பசியும் பிணியும் பகையும் நீங்கி
<br/>வசியும் வளனும் சுரக்க என வாழ்த்தி
<br/>மாதர்க் கோலத்து வலவையின் உரைக்கும்
<br/>மூதிற் பெண்டிர் ஓதையின் பெயர, <td valign="bottom">  75 </td></td></tr><tr><td>
<br/>மருவூர் மருங்கின் மறம்கொள் வீரரும்
<br/>பட்டின மருங்கின் படைகெழு மாக்களும்
<br/>முந்தச் சென்று முழுப்பலி பீடிகை
<br/>வெந்திறல் மன்னற்கு உற்றதை ஒழிக்கவெனப்
<br/>பலிக்கொடை புரிந்தோர் வலிக்குவரம்பு ஆகவெனக்   <td valign="bottom">  80 </td></td></tr><tr><td>
<br/>கல்உமிழ் கவணினர் கழிப்பிணிக் கறைத்தோல்
<br/>பல்வேல் பரப்பினர் மெய்உறத் தீண்டி
<br/>ஆர்த்துக் களம்கொண்டோ ர் ஆர்அமர் அழுவத்துச்
<br/>சூர்த்துக் கடைசிவந்த சுடுனோக்குக் கருந்தலை
<br/>வெற்றி வேந்தன் கொற்றம் கொள்கவென  <td valign="bottom">  85 </td></td></tr><tr><td>
<br/>நற்பலி பீடிகை நலம்கொள வைத்துஆங்கு
<br/>உயிர்ப்பலி உண்ணும் உருமுக்குரல் முழக்கத்து
<br/>மயிர்க்கண் முரசொடு வான்பலி ஊட்டி,
<br/>இருநில மருங்கின் பொருநரைப் பெறாஅச்
<br/>செருவெங் காதலின் திருமா வளவன்   <td valign="bottom">  90 </td></td></tr><tr><td>
<br/>வாளும் குடையும் மயிர்க்கண் முரசும்
<br/>நாளொடு பெயர்த்து நண்ணார்ப் பெறுகஇம்
<br/>மண்ணக மருங்கின்என் வலிகெழு தோள்எனப்
<br/>புண்ணியத் திசைமுகம் போகிய அந்நாள்
<br/>அசைவுஇல் ஊக்கத்து நசைபிறக்கு ஒழியப் <td valign="bottom">  95 </td></td></tr><tr><td>
<br/>பகைவிலக் கியதுஇப் பயம்கெழு மலைஎன
<br/>இமையவர் உறையும் சிமையப் பிடர்த்தலைக்
<br/>கொடுவரி ஒற்றிக் கொள்கையின் பெயர்வோற்கு,
<br/>மாநீர் வேலி வச்சிர நன்னாட்டுக்
<br/>கோன்இறை கொடுத்த கொற்றப் பந்தரும்   <td valign="bottom">  100 </td></td></tr><tr><td>
<br/>மகதநன் நாட்டு வாள்வாய் வேந்தன்
<br/>பகைபுறத்துக் கொடுத்த பட்டிமண் டபமும்,
<br/>அவந்தி வேந்தன் உவந்தனன் கொடுத்த
<br/>நிவந்துஓங்கு மரபின் தோரண வாயிலும்
<br/>பொன்னினும் மணியினும் புனைந்தன ஆயினும்  <td valign="bottom">  105 </td></td></tr><tr><td>
<br/>நுண்வினைக் கம்மியர் காணா மரபின,
<br/>துயர்நீங்கு சிறப்பின்அவர் தொல்லோர் உதவிக்கு
<br/>மயன்விதித்துக் கொடுத்த மரபின, இவைதாம்
<br/>ஒருங்குடன் புணர்ந்துஆங்கு உயர்ந்தோர் ஏத்தும்
<br/>அரும்பெறல் மரபின் மண்டபம் அன்றியும்,   <td valign="bottom">  110 </td></td></tr><tr><td>
<br/>வம்ப மாக்கள் தம்பெயர் பொறித்த
<br/>கண்ணெழுத்துப் படுத்த எண்ணுப் பல்பொதிக்
<br/>கடைமுக வாயிலும் கருந்தாழ்க் காவலும்
<br/>உடையோர் காவலும் ஒரீஇய ஆகிக்
<br/>கட்போர் உளர்எனின் கடுப்பத் தலைஏற்றிக் <td valign="bottom">  115 </td></td></tr><tr><td>
<br/>கொட்பின் அல்லது கொடுத்தல் ஈயாது
<br/>உள்ளுநர்ப் பனிக்கும் வெள்ளிடை மன்றமும்,
<br/>கூனும் குறளும் ஊமும் செவிடும்
<br/>அழுகுமெய் யாளரும் முழுகினர் ஆடிப்
<br/>பழுதுஇல் காட்சி நன்னிறம் பெற்று <td valign="bottom">  120 </td></td></tr><tr><td>
<br/>வலம்செயாக் கழியும் இலஞ்சி மன்றமும்,
<br/>வஞ்சம் உண்டு மயல்பகை உற்றோர்
<br/>நஞ்சம் உண்டு நடுங்குதுயர் உற்றோர்
<br/>அழல்வாய் நாகத்து ஆர்எயிறு அழுந்தினர்
<br/>கழல்கண் கூளிக் கடுநவைப் பட்டோ ர்  <td valign="bottom">  125 </td></td></tr><tr><td>
<br/>சுழல வந்து தொழத்துயர் நீங்கும்
<br/>நிழல்கால் நெடுங்கல் நின்ற மன்றமும்,
<br/>தவம்மறைந்து ஒழுகும் தன்மை இலாளர்
<br/>அவம்மறைந்து ஒழுகும் அலவல் பெண்டிர்
<br/>அறைபோகு அமைச்சர் பிறர்மனை நயப்போர் <td valign="bottom">  130 </td></td></tr><tr><td>
<br/>பொய்க்கரி யாளர் புறங்கூற் றாளர்என்
<br/>கைக்கொள் பாசத்துக் கைப்படு வோர்எனக்
<br/>காதம் நான்கும் கடுங்குரல் எடுப்பிப்
<br/>பூதம் புடைத்துஉணும் பூத சதுக்கமும்,
<br/>அரைசுகோல் கோடினும் அறம்கூறு அவையத்து <td valign="bottom">  135 </td></td></tr><tr><td>
<br/>உரைநூல் கோடி ஒருதிறம் பற்றினும்
<br/>நாவொடு நவிலாது நவைநீர் உகுத்துப்
<br/>பாவைநின்று அழுஉம் பாவை மன்றமும்,
<br/>மெய்வகை உணர்ந்த விழுமியோர் ஏத்தும்
<br/>ஐவகை மன்றத்தும் அரும்பலி உறீஇ, <td valign="bottom">  140 </td></td></tr><tr><td>
<br/>வச்சிரக் கோட்டத்து மணம்கெழு முரசம்
<br/>கச்சை யானைப் பிடர்த்தலை ஏற்றி,
<br/>வால்வெண் களிற்றுஅரசு வயங்கிய கோட்டத்துக்
<br/>கால்கோள் விழவின் கடைநிலை சாற்றித்
<br/>தங்கிய கொள்கைத் தருநிலைக் கோட்டத்து <td valign="bottom">  145 </td></td></tr><tr><td>
<br/>மங்கல நெடுங்கொடி வான்உற எடுத்து,
<br/>மரகத மணியொடு வயிரம் குயிற்றிப்
<br/>பவளத் திரள்கால் பைம்பொன் வேதிகை
<br/>நெடுநிலை மாளிகைக் கடைமுகத்து யாங்கணும்
<br/>கிம்புரிப் பகுவாய்க் கிளர்முத்து ஒழுக்கத்து <td valign="bottom">  150 </td></td></tr><tr><td>
<br/>மங்கலம் பொறித்த மகர வாசிகைத்
<br/>தோரணம் நிலைஇய தோம்அறு பசும்பொன்
<br/>பூரண கும்பத்துப் பொலிந்த பாலிகை
<br/>பாவை விளக்குப் பசும்பொன் படாகை
<br/>தூமயிர்க் கவரி சுந்தரச் சுண்ணத்து <td valign="bottom">  155 </td></td></tr><tr><td>
<br/>மேவிய கொள்கை வீதியில் செறிந்துஆங்கு,
<br/>ஐம்பெருங் குழுவும் எண்பேர் ஆயமும்
<br/>அரச குமரரும் பரத குமரரும்
<br/>கவர்ப்பரிப் புரவியர் களிற்றின் தொகுதியர்
<br/>இவர்ப்பரித் தேரினர் இயைந்துஒருங்கு ஈண்டி <td valign="bottom">  160 </td></td></tr><tr><td>
<br/>அரைசுமேம் படீஇய அகனிலை மருங்கில்
<br/>உரைசால் மன்னன் கொற்றம் கொள்கென
<br/>மாஇரு ஞாலத்து மன்உயிர் காக்கும்
<br/>ஆயிரத்து ஓர்எட்டு அரசுதலைக் கொண்ட
<br/>தண்நறுங் காவிரித் தாதுமலி பெருந்துறைப் <td valign="bottom">  165 </td></td></tr><tr><td>
<br/>புண்ணிய நல்நீர் பொன்குடத்து ஏந்தி
<br/>மண்ணகம் மருள வானகம் வியப்ப
<br/>விண்ணவர் தலைவனை விழுநீர் ஆட்டி,
<br/>பிறவா யாக்கைப் பெரியோன் கோயிலும்
<br/>அறுமுகச் செவ்வேள் அணிதிகழ் கோயிலும் <td valign="bottom">  170 </td></td></tr><tr><td>
<br/>வால்வளை மேனி வாலியோன் கோயிலும்
<br/>நீல மேனி நெடியோன் கோயிலும்
<br/>மாலை வெண்குடை மன்னவன் கோயிலும்
<br/>மாமுது முதல்வன் வாய்மையின் வழாஅ
<br/>நான்மறை மரபின் தீமுறை ஒருபால், <td valign="bottom">  175 </td></td></tr><tr><td>
<br/>நால்வகைத் தேவரும் மூவறு கணங்களும்
<br/>பால்வகை தெரிந்த பகுதித் தோற்றத்து
<br/>வேறுவேறு கடவுளர் சாறுசிறந்து ஒருபால்,
<br/>அறவோர் பள்ளியும் அறன்ஓம் படையும்
<br/>புறநிலைக் கோட்டத்துப் புண்ணியத் தானமும் <td valign="bottom">  180 </td></td></tr><tr><td>
<br/>திறவோர் உரைக்கும் செயல்சிறந்து ஒருபால்,
<br/>கொடித்தேர் வேந்தனொடு கூடா மன்னர்
<br/>அடித்தளை நீக்க அருள்சிறந்து ஒருபால்,
<br/>கண்ணு ளாளர் கருவிக் குயிலுவர்
<br/>பண்யாழ்ப் புலவர் பாடல் பாணரொடு <td valign="bottom">  185 </td></td></tr><tr><td>
<br/>எண்அருஞ் சிறப்பின் இசைசிறந்து ஒருபால்,
<br/>முழவுக்கண் துயிலாது முடுக்கரும் வீதியும்
<br/>விழவுக்களி சிறந்த வியலுள் ஆங்கண்
<br/>காதல் கொழுநனைப் பிரிந்துஅலர் எய்தா
<br/>மாதர்க் கொடுங்குழை மாதவி தன்னொடு <td valign="bottom">  190 </td></td></tr><tr><td>
<br/>இல்வளர் முல்லை மல்லிகை மயிலை
<br/>தாழிக் குவளை சூழ்செங் கழுநீர்
<br/>பயில்பூங் கோதைப் பிணையலிற் பொலிந்து
<br/>காமக் களிமகிழ்வு எய்திக் காமர்
<br/>பூம்பொதி நறுவிரைப் பொழில்ஆட்டு அமர்ந்து <td valign="bottom">  195 </td></td></tr><tr><td>
<br/>நாள்மகிழ் இருக்கை நாள்அங் காடியில்
<br/>பூமலி கானத்துப் புதுமணம் புக்குப்
<br/>புகையும் சாந்தும் புலராது சிறந்து
<br/>நகையாடு ஆயத்து நன்மொழி திளைத்துக்
<br/>குரல்வாய்ப் பாணரொடு நகரப் பரத்தரொடு <td valign="bottom">  200 </td></td></tr><tr><td>
<br/>திரிதரு மரபின் கோவலன் போல
<br/>இளிவாய் வண்டினொடு இன்இள வேனிலொடு
<br/>மலய மாருதம் திரிதரு மறுகில்,
<br/>கருமுகில் சுமந்து குறுமுயல் ஒழித்துஆங்கு
<br/>இருகருங் கயலொடு இடைக்குமிழ் எழுதி <td valign="bottom">  205 </td></td></tr><tr><td>
<br/>அங்கண் வானத்து அரவுப்பகை அஞ்சித்
<br/>திங்களும் ஈண்டுத் திரிதலும் உண்டுகொல்.
<br/>நீர்வாய் திங்கள் நீள்நிலத்து அமுதின்
<br/>சீர்வாய் துவலைத் திருநீர் மாந்தி
<br/>மீன்ஏற்றுக் கொடியோன் மெய்பெற வளர்த்த <td valign="bottom">  210 </td></td></tr><tr><td>
<br/>வான வல்லி வருதலும் உண்டுகொல்.
<br/>இருநில மன்னற்குப் பெருவளம் காட்டத்
<br/>திருமகள் புகுந்ததுஇச் செழும்பதி ஆம்என
<br/>எரிநிறத்து இலவமும் முல்லையும் அன்றியும்
<br/>கருநெடுங் குவளையும் குமிழும் பூத்துஆங்கு <td valign="bottom">  215 </td></td></tr><tr><td>
<br/>உள்வரி கோலத்து உறுதுணை தேடிக்
<br/>கள்ளக் கமலம் திரிதலும் உண்டுகொல்.
<br/>மன்னவன் செங்கோல் மறுத்தல் அஞ்சிப்
<br/>பல்உயிர் பருகும் பகுவாய்க் கூற்றம்
<br/>ஆண்மையில் திரிந்துதன் அருந்தொழில் திரியாது <td valign="bottom">  220 </td></td></tr><tr><td>
<br/>நாண்உடைக் கோலத்து நகைமுகம் கோட்டிப்
<br/>பண்மொழி நரம்பின் திவவுயாழ் மிழற்றிப்
<br/>பெண்மையில் திரியும் பெற்றியும் உண்டுஎன,
<br/>உருவி லாளன் ஒருபெருஞ் சேனை
<br/>இகல்அமர் ஆட்டி எதிர்நின்று விலக்கிஅவர் <td valign="bottom">  225 </td></td></tr><tr><td>
<br/>எழுதுவரி கோலம் முழுமெயும் உறீஇ
<br/>விருந்தொடு புக்க பெருந்தோள் கணவரொடு
<br/>உடன்உறைவு மரீஇ ஒழுக்கொடு புணர்ந்த
<br/>வடமீன் கற்பின் மனையுறை மகளிர்
<br/>மாதர்வாள் முகத்து மணித்தோட்டுக் குவளைப் <td valign="bottom">  230 </td></td></tr><tr><td>
<br/>போது புறங்கொடுத்துப் போகிய செங்கடை
<br/>விருந்தின் தீர்ந்திலது ஆயின் யாவதும்
<br/>மருந்தும் தரும்கொல்இம் மாநில வரைப்புஎனக்
<br/>கையற்று நடுங்கும் நல்வினை நடுநாள்:
<br/>உள்அகம் நறுந்தாது உறைப்பமீது அழிந்து <td valign="bottom">  235 </td></td></tr><tr><td>
<br/>கள்உக நடுங்கும் கழுநீர் போலக்
<br/>கண்ணகி கருங்கணும் மாதவி செங்கணும்
<br/>உள்நிறை கரந்துஅகத்து ஒளித்துநீர் உகுத்தன
<br/>எண்ணுமுறை இடத்தினும் வலத்தினும் துடித்தன
<br/>விண்ணவர் கோமான் விழவுநாள் அகத்துஎன். <td valign="bottom">  240 </td></td></tr>
</table>
<h3><font color="blue">
6. கடலாடு காதை</font></h3>
(நிலைமண்டில ஆசிரியப்பா)
<table border="0"> <tr><td width="350">
<p>வெள்ளி மால்வரை வியன்பெருஞ் சேடிக்
<br/>கள்அவிழ் பூம்பொழில் காமக் கடவுட்குக்
<br/>கருங்கயல் நெடுங்கண் காதலி தன்னொடு
<br/>விருந்தாட்டு அயரும்ஓர் விஞ்சை வீரன்
<br/>தென்திசை மருங்கின்ஓர் செழும்பதி தன்னுள்     <td valign="bottom">  5 </td></p></td></tr><tr><td>
<br/>இந்திர விழவுகொண்டு எடுக்கும்நாள் இதுஎனக்
<br/>கடுவிசை அவுணர் கணம்கொண்டு ஈண்டிக்
<br/>கொடுவரி ஊக்கத்துக் கோநகர் காத்த
<br/>தொடுகழல் மன்னற்குத் தொலைந்தனர் ஆகி
<br/>நெஞ்சுஇருள் கூர நிகர்த்துமேல் விட்ட   <td valign="bottom">  10 </td></td></tr><tr><td>
<br/>வஞ்சம் பெயர்த்த மாபெரும் பூதம்
<br/>திருந்துவேல் அண்ணற்குத் தேவர்கோன் ஏவ
<br/>இருந்துபலி உண்ணும் இடனும் காண்குதும்,
<br/>அமரா பதிகாத்து அமரனிற் பெற்றுத்
<br/>தமரில் தந்து தகைசால் சிறப்பின்     <td valign="bottom">  15 </td></td></tr><tr><td>
<br/>பொய்வகை இன்றிப் பூமியில் புணர்த்த
<br/>ஐவகை மன்றத்து அமைதியும் காண்குதும்,
<br/>நாரதன் வீணை நயம்தெரி பாடலும்
<br/>தோரிய மடந்தை வாரம் பாடலும்
<br/>ஆயிரம் கண்ணோன் செவியகம் நிறைய    <td valign="bottom">  20 </td></td></tr><tr><td>
<br/>நாடகம் உருப்பசி நல்காள் ஆகி
<br/>மங்கலம் இழப்ப வீணை மண்மிசைத்
<br/>தங்குக இவள்எனச் சாபம் பெற்ற
<br/>மங்கை மாதவி வழிமுதல் தோன்றிய
<br/>அங்குஅரவு அல்குல் ஆடலும் காண்குதும்,   <td valign="bottom">  25 </td></td></tr><tr><td>
<br/>துவர்இதழ்ச் செவ்வாய்த் துடிஇடை யோயே.
<br/>அமரர் தலைவனை வணங்குதும் யாம்எனச்
<br/>சிமையத்து இமையமும் செழுநீர்க் கங்கையும்
<br/>உஞ்சையம் பதியும் விஞ்சத்து அடவியும்
<br/>வேங்கட மலையும் தாங்கா விளையுள்   <td valign="bottom">  30 </td></td></tr><tr><td>
<br/>காவிரி நாடும் காட்டிப் பின்னர்ப்
<br/>பூவிரி படப்பைப் புகார்மருங்கு எய்திச்
<br/>சொல்லிய முறைமையில் தொழுதனன் காட்டி
<br/>மல்லல் மூதூர் மகிழ்விழாக் காண்போன்
<br/>மாயோன் பாணியும் வருணப் பூதர்   <td valign="bottom">  35 </td></td></tr><tr><td>
<br/>நால்வகைப் பாணியும் நலம்பெறு கொள்கை
<br/>வான்ஊர் மதியமும் பாடிப் பின்னர்ச்
<br/>சீர்இயல் பொலிய நீர்அல நீங்கப்
<br/>பாரதி ஆடிய பாரதி அரங்கத்துத்
<br/>திரிபுரம் எரியத் தேவர் வேண்ட   <td valign="bottom">  40 </td></td></tr><tr><td>
<br/>எரிமுகப் பேர்அம்பு ஏவல் கேட்ப
<br/>உமையவள் ஒருதிறன் ஆக ஓங்கிய
<br/>இமையவன் ஆடிய கொடுகொட்டி ஆடலும்,
<br/>தேர்முன் நின்ற திசைமுகன் காணப்
<br/>பாரதி ஆடிய வியன்பாண்ட ரங்கமும்,   <td valign="bottom">  45 </td></td></tr><tr><td>
<br/>கஞ்சன் வஞ்சம் கடத்தற் காக
<br/>அஞ்சன வண்ணன் ஆடிய ஆடலுள்
<br/>அல்லியத் தொகுதியும், அவுணன் கடந்த
<br/>மல்லின் ஆடலும், மாக்கடல் நடுவண்
<br/>நீர்த்திரை அரங்கத்து நிகர்த்துமுன் நின்ற   <td valign="bottom">  50 </td></td></tr><tr><td>
<br/>சூர்த்திறம் கடந்தோன் ஆடிய துடியும்,
<br/>படைவீழ்த்து அவுணர் பையுள் எய்தக்
<br/>குடைவீழ்த்து அவர்முன் ஆடிய குடையும்,
<br/>வாணன் பேரூர் மறுகிடை நடந்து
<br/>நீள்நிலம் அளந்தோன் ஆடிய குடமும்,   <td valign="bottom">  55 </td></td></tr><tr><td>
<br/>ஆண்மை திரிந்த பெண்மைக் கோலத்துக்
<br/>காமன் ஆடிய பேடி ஆடலும்,
<br/>காய்சின அவுணர் கடுந்தொழில் பொறாஅள்
<br/>மாயவள் ஆடிய மரக்கால் ஆடலும்,
<br/>செருவெம் கோலம் அவுணர் நீங்கத்   <td valign="bottom">  60 </td></td></tr><tr><td>
<br/>திருவின் செய்யோள் ஆடிய பாவையும்,
<br/>வயல்உழை நின்று வடக்கு வாயிலுள்
<br/>அயிராணி மடந்தை ஆடிய கடையமும்,
<br/>அவரவர் அணியுடன் அவரவர் கொள்கையின்
<br/>நிலையும் படிதமும் நீங்கா மரபின்   <td valign="bottom">  65 </td></td></tr><tr><td>
<br/>பதினோர் ஆடலும் பாட்டின் பகுதியும்
<br/>விதிமாண் கொள்கையின் விளங்கக் காணாய்.
<br/>தாதுஅவிழ் பூம்பொழில் இருந்துயான் கூறிய
<br/>மாதவி மரபின் மாதவி இவள்எனக்
<br/>காதலிக்கு உரைத்துக் கண்டுமகிழ்வு எய்திய    <td valign="bottom">  70 </td></td></tr><tr><td>
<br/>மேதகு சிறப்பின் விஞ்சையன் அன்றியும்,
<br/>அந்தரத்து உள்ளோர் அறியா மரபின்
<br/>வந்துகாண் குறு஡உம் வானவன் விழவும்
<br/>ஆடலும் கோலமும் அணியும் கடைக்கொள
<br/>ஊடல் கோலமோடு இருந்தோன் உவப்பப்    <td valign="bottom">  75 </td></td></tr><tr><td>
<br/>பத்துத் துவரினும் ஐந்து விரையினும்
<br/>முப்பத்து இருவகை ஓமா லிகையினும்
<br/>ஊறின நல்நீர் உரைத்தநெய் வாசம்
<br/>நாறுஇருங் கூந்தல் நலம்பெற ஆட்டி,
<br/>புகையில் புலர்த்திய பூமென் கூந்தலை   <td valign="bottom">  80 </td></td></tr><tr><td>
<br/>வகைதொறும் மான்மதக் கொழுஞ்சேறு ஊட்டி,
<br/>அலத்தகம் ஊட்டிய அம்செஞ் சீறடி
<br/>நலத்தகு மெல்விரல் நல்அணி செறீஇப்,
<br/>பரியகம் நூபுரம் பாடகம் சதங்கை
<br/>அரியகம் காலுக்கு அமைவுற அணிந்து,     <td valign="bottom">  85 </td></td></tr><tr><td>
<br/>குறங்கு செறிதிரள் குறங்கினில் செறித்து,
<br/>பிறங்கிய முத்தரை முப்பத்து இருகாழ்
<br/>நிறம்கிளர் பூந்துகில் நீர்மையின் உடீஇ,
<br/>காமர் கண்டிகை தன்னொடு பின்னிய
<br/>தூமணித் தோள்வளை தோளுக்கு அணிந்து,   <td valign="bottom">  90 </td></td></tr><tr><td>
<br/>மத்தக மணியொடு வயிரம் கட்டிய
<br/>சித்திரச் சூடகம் செம்பொன் கைவளை
<br/>பரியகம் வால்வளை பவழப் பல்வளை
<br/>அரிமயிர் முன்கைக்கு அமைவுற அணிந்து,
<br/>வாளைப் பகுவாய் வணக்குஉறு மோதிரம்    <td valign="bottom">  95 </td></td></tr><tr><td>
<br/>கேழ்கிளர் செங்கேழ் கிளர்மணி மோதிரம்
<br/>வாங்குவில் வயிரத்து மரகதத் தாள்செறி
<br/>காந்தள் மெல்விரல் கரப்ப அணிந்து,
<br/>சங்கிலி நுண்தொடர் பூண்ஞான் புனைவினை
<br/>அம்கழுத்து அகவயின் ஆரமோடு அணிந்து,   <td valign="bottom">  100 </td></td></tr><tr><td>
<br/>கயிற்கடை ஒழுகிய காமர் தூமணி
<br/>செயத்தகு கோவையின் சிறுபுறம் மறைத்துஆங்கு
<br/>இந்திர நீலத்து இடைஇடை திரண்ட
<br/>சந்திர பாணி தகைபெறு கடிப்பிணை
<br/>அங்காது அகவயின் அழகுற அணிந்து,   <td valign="bottom">  105 </td></td></tr><tr><td>
<br/>தெய்வ உத்தியொடு செழுநீர் வலம்புரி
<br/>தொய்யகம் புல்லகம் தொடர்ந்த தலைக்குஅணி
<br/>மைஈர் ஓதிக்கு மாண்புற அணிந்து,
<br/>கூடலும் ஊடலும் கோவலற்கு அளித்துப்
<br/>பாடுஅமை சேக்கைப் பள்ளியுள் இருந்தோள்,   <td valign="bottom">  110 </td></td></tr><tr><td>
<br/>உருகெழு மூது஡ர் உவவுத்தலை வந்தெனப்
<br/>பெருநீர் போகும் இரியல் மாக்களொடு
<br/>மடல்அவிழ் கானல் கடல்விளை யாட்டுக்
<br/>காண்டல் விருப்பொடு வேண்டினள் ஆகி,
<br/>பொய்கைத் தாமரைப் புள்வாய் புலம்ப   <td valign="bottom">  115 </td></td></tr><tr><td>
<br/>வைகறை யாமம் வாரணம் காட்ட
<br/>வெள்ளி விளக்கம் நள்இருள் கடியத்
<br/>தார்அணி மார்பனொடு பேர்அணி அணிந்து
<br/>வான வண்கையன் அத்திரி ஏற
<br/>மான்அமர் நோக்கியும் வையம் ஏறிக்   <td valign="bottom">  120 </td></td></tr><tr><td>
<br/>கோடிபல அடுக்கிய கொழுநிதிக் குப்பை
<br/>மாடமலி மறுகின் பீடிகைத் தெருவின்
<br/>மலர்அணி விளக்கத்து மணிவிளக்கு எடுத்துஆங்கு
<br/>அலர்க்கொடி அறுகும் நெல்லும் வீசி
<br/>மங்கலத் தாசியர் தம்கலன் ஒலிப்ப   <td valign="bottom">  125 </td></td></tr><tr><td>
<br/>இருபுடை மருங்கினும் திரிவனர் பெயரும்
<br/>திருமகள் இருக்கை செவ்வனம் கழிந்து
<br/>மகர வாரி வளம்தந்து ஓங்கிய
<br/>நகர வீதி நடுவண் போகிக்
<br/>கலம்தரு திருவின் புலம்பெயர் மாக்கள்   <td valign="bottom">  130 </td></td></tr><tr><td>
<br/>வேலை வாலுகத்து விரிதிரைப் பரப்பில்
<br/>கூல மறுகில் கொடிஎடுத்து நுவலும்
<br/>மாலைச் சேரி மருங்குசென்று எய்தி,
<br/>வண்ணமும் சாந்தும் மலரும் சுண்ணமும்
<br/>பண்ணியப் பகுதியும் பகர்வோர் விளக்கமும்,   <td valign="bottom">  135 </td></td></tr><tr><td>
<br/>செய்வினைக் கம்மியர் கைவினை விளக்கமும்,
<br/>காழியர் மோதகத்து ஊழ்உறு விளக்கமும்,
<br/>கூவியர் கார்அகல் குடக்கால் விளக்கமும்,
<br/>நொடைநவில் மகடூஉக் கடைகெழு விளக்கமும்,
<br/>இடைஇடை மீன்விலை பகர்வோர் விளக்கமும்,   <td valign="bottom">  140 </td></td></tr><tr><td>
<br/>இலங்குநீர் வரைப்பின் கலங்கரை விளக்கமும்,
<br/>விலங்குவலைப் பரதவர் மீன்திமில் விளக்கமும்,
<br/>பொழிபெயர் தேஎத்தர் ஒழியா விளக்கமும்,
<br/>கழிபெரும் பண்டம் காவலர் விளக்கமும்
<br/>எண்ணுவரம்பு அறியா இயைந்துஒருங்கு ஈண்டி   <td valign="bottom">  145 </td></td></tr><tr><td>
<br/>இடிக்கலப்பு அன்ன ஈர்அயில் மருங்கில்
<br/>கடிப்பகை காணும் காட்சியது ஆகிய
<br/>விரைமலர்த் தாமரை வீங்குநீர்ப் பரப்பின்
<br/>மருத வேலியின் மாண்புறத் தோன்றும்
<br/>கைதை வேலி நெய்தல்அம் கானல்   <td valign="bottom">  150 </td></td></tr><tr><td>
<br/>பொய்தல் ஆயமொடு பூங்கொடி பொருந்தி
<br/>நிரைநிரை எடுத்த புரைதீர் காட்சிய
<br/>மலைப்பல் தாரமும் கடல்பல் தாரமும்
<br/>வளம்தலை மயங்கிய துளங்குகல இருக்கை
<br/>அரசுஇளங் குமரரும் உரிமைச் சுற்றமும்   <td valign="bottom">  155 </td></td></tr><tr><td>
<br/>பரத குமரரும் பல்வேறு ஆயமும்
<br/>ஆடுகள மகளிரும் பாடுகள மகளிரும்
<br/>தோடுகொள் மருங்கின் சூழ்தரல் எழினியும்
<br/>விண்பொரு பெரும்புகழ்க் கரிகால் வளவன்
<br/>தண்பதம் கொள்ளும் தலைநாள் போல   <td valign="bottom">  160 </td></td></tr><tr><td>
<br/>வேறுவேறு கோலத்து வேறுவேறு கம்பலை
<br/>சாறுஅயர் களத்து வீறுபெறத் தோன்றிக்
<br/>கடற்கரை மெலிக்கும் காவிரிப் பேரியாற்று
<br/>இடம்கெட ஈண்டிய நால்வகை வருணத்து
<br/>அடங்காக் கம்பலை உடங்குஇயைந்து ஒலிப்ப,   <td valign="bottom">  165 </td></td></tr><tr><td>
<br/>கடல்புலவு கடிந்த மடல்பூந் தாழைச்
<br/>சிறைசெய் வேலி அகவயின் ஆங்குஓர்
<br/>புன்னை நீழல் புதுமணல் பரப்பில்
<br/>ஓவிய எழினி சூழஉடன் போக்கி
<br/>விதானித்துப் படுத்த வெண்கால் அமளிமிசை   <td valign="bottom">  170 </td></td></tr><tr><td>
<br/>வருந்துபு நின்ற வசந்த மாலைகைத்
<br/>திருந்துகோல் நல்லியாழ் செவ்வனம் வாங்கிக்
<br/>கோவலன் தன்னொடும் கொள்கையின் இருந்தனள்
<br/>மாமலர் நெடுங்கண் மாதவி தான்என.
<p>(வெண்பா)
<p>வேலை மடல்தாழை உட்பொதிந்த வெண்தோட்டு
<br/>மாலைத் துயின்ற மணிவண்டு - காலைக்
<br/>களிநறவம் தாதுஊதத் தோன்றிற்றே காமர்
<br/>தெளிநிற வெங்கதிரோன் தேர்.
</p></p></td></tr></table>
<h3><font color="blue"> 
7. கானல் வரி
</font></h3>
(கட்டுரை)
<table border="0"><tr><td width="350">
சித்திரப் படத்துள்புக்குச் செழுங்கோட்டின் மலர்புனைந்து
<br/>மைத்தடங்கண் மணமகளிர் கோலம்போல் வனப்புஎய்திப்
<br/>பத்தரும் கோடும் ஆணியும் நரம்பும்என்று
<br/>இத்திறத்துக் குற்றம்நீங்கிய யாழ்கையில் தொழுதுவாங்கி
<br/>பண்ணல் பரிவட்டணை ஆராய்தல் தைவரல்
<br/>கண்ணிய செலவு விளையாட்டுக் கையூழ்
<br/>நண்ணிய குறும்போக்கு என்று நாட்டிய
<br/>எண்வகையால் இசைஎழீஇப்
<br/>பண்வகையால் பரிவுதீர்ந்து
<br/>மரகதமணித் தாள்செறிந்த மணிக்காந்தள் மெல்விரல்கள்
<br/>பயிர்வண்டின் கிளைபோலப் பல்நரம்பின் மிசைப்படர
<br/>வார்தல் வடித்தல் உந்தல் உறழ்தல்
<br/>சீருடன் உருட்டல் தெருட்டல் அள்ளல்
<br/>ஏர்உடைப் பட்டடைஎன இசையோர் வகுத்த
<br/>எட்டு வகையின் இசைக்கர ணத்துப்
<br/>பட்டவகைதன் செவியின்ஓர்த்(து)
<br/>ஏவலன், பின் பாணி யாதுஎனக்
<br/>கோவலன் கையாழ் நீட்ட, அவனும்
<br/>காவிரியை நோக்கினவும் கடல்கானல் வரிப்பாணியும்
<br/>மாதவிதன் மனம்மகிழ வாசித்தல் தொடங்குமன்.  <td valign="bottom">1</td></td></tr><tr><td>
<p>வேறு (ஆற்று வரி)
<p>திங்கள் மாலை வெண்குடையான்
<br/>சென்னி செங்கோல் அதுஒச்சிக்
<br/>கங்கை தன்னைப் புணர்ந்தாலும்
<br/>புலவாய் வாழி காவேரி.
<br/>கங்கை தன்னைப் புணர்ந்தாலும்
<br/>புலவாது ஒழிதல் கயல்கண்ணாய்.
<br/>மங்கை மாதர் பெருங்கற்புஎன்று
<br/>அறிந்தேன் வாழி காவேரி.  <td valign="bottom">2</td></p></p></td></tr><tr><td>
<p>மன்னும் மாலை வெண்குடையான்
<br/>வளையாச் செங்கோல் அதுஓச்சிக்
<br/>கன்னி தன்னைப் புணர்ந்தாலும்
<br/>புலவாய் வாழி காவேரி.
<br/>கன்னி தன்னைப் புணர்ந்தாலும்
<br/>புலவாது ஒழிதல் கயல்கண்ணாய்.
<br/>மன்னும் மாதர் பெருங்கற்புஎன்று
<br/>அறிந்தேன் வாழி காவேரி.  <td valign="bottom">3</td></p></td></tr><tr><td>
<p>உழவர் ஓதை மதகுஓதை
<br/>உடைநீர் ஓதை தண்பதங்கொள்
<br/>விழவர் ஓதை சிறந்துஆர்ப்ப
<br/>நடந்தாய் வாழி காவேரி.
<br/>விழவர் ஓதை சிறந்துஆர்ப்ப
<br/>நடந்த எல்லாம் வாய்காவா
<br/>மழவர் ஓதை வளவன்தன்
<br/>வளனே வாழி காவேரி. <td valign="bottom">4</td></p></td></tr><tr><td>
<p>வேறு (சார்த்து வரி - முகச்சார்த்து)
<p>கரியமலர் நெடுங்கண் காரிகைமுன்
<br/>கடல்தெய்வம் காட்டிக் காட்டி
<br/>அரியசூள் பொய்த்தார் அறன்இலர்என்று
<br/>ஏழையம்யாங்கு அறிகோம் ஐய
<br/>விரிகதிர் வெண்மதியும் மீன்கணமும்
<br/>ஆம்என்றே விளங்கும் வெள்ளைப்
<br/>புரிவளையும் முத்தும்கண்டு ஆம்பல்
<br/>பொதிஅவிழ்க்கும் புகாரே எம்மூர். <td valign="bottom">5</td></p></p></td></tr><tr><td>
<p>காதலர் ஆகிக் கழிக்கானல்
<br/>கையுறைகொண்டு எம்பின் வந்தார்
<br/>ஏதிலர் தாமாகி யாம்இரப்ப
<br/>நிற்பதையாங்கு அறிகோம் ஐய
<br/>மாதரார் கண்ணும் மதிநிழல்நீர்
<br/>இணைகொண்டு மலர்ந்த நீலப்
<br/>போதும் அறியாது வண்டுஊச
<br/>லாடும் புகாரே எம்மூர். <td valign="bottom">6</td></p></td></tr><tr><td>
<p>மோது முதுதிரையால் மொத்துண்டு
<br/>போந்துஅசைந்த முரல்வாய்ச் சங்கம்
<br/>மாதர் வரிமணல்மேல் வண்டல்
<br/>உழுதுஅழிப்ப மாழ்கி ஐய
<br/>கோதை பரிந்துஅசைய மெல்விரலால்
<br/>கொண்டுஓச்சும் குவளை மாலைப்
<br/>போது சிறங்கணிப்பப் போவார்கண்
<br/>போகாப் புகாரே எம்மூர். <td valign="bottom">7</td></p></td></tr><tr><td>
<p>வேறு (முகம் இல் வரி)
<p>துறைமேய் வலம்புரி தோய்ந்து மணல்உழுத
<br/>தோற்றம் மாய்வான்
<br/>பொறைமலி பூம்புன்னைப் பூஉதிர்ந்து நுண்தாது
<br/>போர்க்கும் கானல்
<br/>நிறைமதி வாள்முகத்து நேர்க்கயல்கண் செய்த
<br/>உறைமலி உய்யாநோய் ஊர்சுணங்கு மென்முலையே
<br/>தீர்க்கும் போலும். <td valign="bottom">8</td></p></p></td></tr><tr><td>
<p>(கானல் வரி)
<p>நிணம்கொள் புலால்உணங்கல் நின்றுபுள் ஓப்புதல்
<br/>தலைக்கீடு ஆகக்
<br/>கணம்கொள் வண்டுஆர்த்து உலாம்கன்னி நறுஞாழல்
<br/>கையில் ஏந்தி
<br/>மணம்கமழ் பூங்கானல் மன்னிமற்று ஆண்டுஓர்
<br/>அணங்குஉறையும் என்பது அறியேன் அறிவேனேல்
<br/>அடையேன் மன்னோ. <td valign="bottom">9</td></p></p></td></tr><tr><td>
<p>வலைவாழ்நர் சேரி வலைஉணங்கும் முன்றில்
<br/>மலர்கை ஏந்தி
<br/>விலைமீன் உணங்கல் பொருட்டாக வேண்டுஉருவம்
<br/>கொண்டு வேறுஓர்
<br/>கொலைவேல் நெடுங்கண் கொடுங்கூற்றம் வாழ்வது
<br/>அலைநீர்த்தண் கானல் அறியேன் அறிவேனேல்
<br/>அடையேன் மன்னோ. <td valign="bottom">10</td></p></td></tr><tr><td>
<p>வேறு (நிலைவரி)
<p>கயல்எழுதி வில்எழுதிக் கார்எழுதிக் காமன்
<br/>செயல்எழுதித் தீர்ந்தமுகம் திங்களோ காணீர்.
<br/>திங்களோ காணீர் திமில்வாழ்நர் சீறூர்க்கே
<br/>அம்கண்ஏர் வானத்து அரவுஅஞ்சி வாழ்வதுவே.<td valign="bottom"> 11</td></p></p></td></tr><tr><td>
<p>எறிவளைகள் ஆர்ப்ப இருமருங்கும் ஓடும்
<br/>கறைகெழுவேல் கண்ணோ கடுங்கூற்றம் காணீர்.
<br/>கடுங்கூற்றம் காணீர் கடல்வாழ்நர் சீறூர்க்கே
<br/>மடம்கெழுமென் சாயல் மகளா யதுவே. <td valign="bottom">12</td></p></td></tr><tr><td>
<p>புலவுமீன் வெள்உணங்கல் புள்ஓப்பிக் கண்டார்க்கு
<br/>அலவநோய் செய்யும் அணங்குஇதுவோ காணீர்.
<br/>அணங்குஇதுவோ காணீர் அடும்புஅமர்த்தண் கானல்
<br/>பிணங்குநேர் ஐம்பால்ஓர் பெண்கொண் டதுவே. <td valign="bottom">13</td></p></td></tr><tr><td>
<p>வேறு (முரிவரி)
<p>பொழில்தரு நறுமலரே புதுமணம் விரிமணலே
<br/>பழுதுஅறு திருமொழியே பணைஇள வனமுலையே
<br/>முழுமதி புரைமுகமே முரிபுரு வில்இணையே
<br/>எழுதுஅரு மின்இடையே எனைஇடர் செய்தவையே. <td valign="bottom">14</td></p></p></td></tr><tr><td>
<p>திரைவிரி தருதுறையே திருமணல் விரிஇடமே
<br/>விரைவிரி நறுமலரே மிடைதரு பொழில்இடமே
<br/>மருவிரி புரிகுழலே மதிபுரை திருமுகமே
<br/>இருகயல் இணைவிழியே எனைஇடர் செய்தவையே. <td valign="bottom">15</td></p></td></tr><tr><td>
<p>வளைவளர் தருதுறையே மணம்விரி தருபொழிலே
<br/>தளைஅவிழ் நறுமலரே தனிஅவள் திரிஇடமே
<br/>முளைவளர் இளநகையே முழுமதி புரைமுகமே 
<br/>இளையவள் இணைமுலையே எனைஇடர் செய்தவையே. <td valign="bottom">16</td></p></td></tr><tr><td>
<p>வேறு (திணை நிலைவரி)
<p>கடல்புக்கு உயிர்க்கொன்று வாழ்வர்நின் ஐயர்
<br/>உடல்புக்கு உயிர்க்கொன்று வாழ்வைமன் நீயும்
<br/>மிடல்புக்கு அடங்காத வெம்முலையோ பாரம்
<br/>இடர்புக்கு இடுகும் இடைஇழவல் கண்டாய். <td valign="bottom">17</td></p></p></td></tr><tr><td>
<p>கொடுங்கண் வலையால் உயிர்க்கொல்வான் நுந்தை
<br/>நெடுங்கண் வலையால் உயிர்க்கொல்வை மன்நீயும்
<br/>வடம்கொள் முலையால் மழைமின்னுப் போல
<br/>நுடங்கி உகுமென் நுசுப்புஇழவல் காண்டாய். <td valign="bottom">18</td></p></td></tr><tr><td>
<p>ஓடும் திமில்கொண்டு உயிர்க்கொள்வர் நின்ஐயர்
<p>கோடும் புருவத்து உயிர்க்கொல்வை மன்நீயும்
<br/>பீடும் பிறர்எவ்வம் பாராய் முலைசுமந்து
<br/>வாடும் சிறுமென் மருங்குஇழவல் கண்டாய். <td valign="bottom">19</td></p></p></td></tr><tr><td>
<p>வேறு
<p>பவள உலக்கை கையால் பற்றித்
<br/>தவள முத்தம் குறுவாள் செங்கண்
<br/>தவள முத்தம் குறுவாள் செங்கண்
<br/>குவளை அல்ல கொடிய கொடிய <td valign="bottom">20</td></p></p></td></tr><tr><td>
<p>புன்னை நீழல் புலவுத் திரைவாய்
<br/>அன்னம் நடப்ப நடப்பாள் செங்கண்
<br/>அன்னம் நடப்ப நடப்பாள் செங்கண்
<br/>கொன்னே வெய்ய. கூற்றம் கூற்றம். <td valign="bottom"> 21</td></p></td></tr><tr><td>
<p>கள்வாய் நீலம் கையின் ஏந்திப்
<br/>புள்வாய் உணங்கல் கடிவாள் செங்கண்
<br/>புள்வாய் உணங்கல் கடிவாள் செங்கண்
<br/>வெள்வேல் அல்ல. வெய்ய வெய்ய. <td valign="bottom">22</td></p></td></tr><tr><td>
<p>வேறு
<p>சேரல் மடஅன்னம் சேரல் நடைஒவ்வாய்
<br/>சேரல் மடஅன்னம் சேரல் நடைஒவ்வாய்
<br/>ஊர்திரை நீர்வேலி உழக்கித் திரிவாள்பின்
<br/>சேரல் மடஅன்னம் சேரல் நடைஒவ்வாய். <td valign="bottom">23</td></p></p></td></tr><tr><td>
<p>(கட்டுரை)
<p>ஆங்கு, கானல்வரிப் பாடல்கேட்ட
<br/>மான்நெடுங்கண் மாதவியும்
<br/>மன்னும்ஓர் குறிப்புஉண்டுஇவன்
<br/>தன்நிலை மயங்கினான்எனக்
<br/>கலவியால் மகிழ்ந்தாள்போல்
<br/>புலவியால் யாழ்வாங்கித்
<br/>தானும்ஓர் குறிப்பினள்போல்
<br/>கானல்வரிப் பாடல்பாணி
<br/>நிலத்தெய்வம் வியப்புஎய்த
<br/>நீள்நிலத்தோர் மனம்மகிழக்
<br/>கலத்தொடு புணர்ந்துஅமைந்த
<br/>கண்டத்தால் பாடத்தொடங்கும்மன். <td valign="bottom">24</td></p></p></td></tr><tr><td>
<p>வேறு (ஆற்று வரி)
<p>மருங்கு வண்டு சிறந்துஆர்ப்ப
<br/>மணிப்பூ ஆடை அதுபோர்த்துக்
<br/>கருங்க யல்கண் விழித்துஒல்கி
<br/>நடந்தாய் வாழி காவேரி.
<br/>கருங்க யல்கண் விழித்துஒல்கி
<br/>நடந்த எல்லாம் நின்கணவன்
<br/>திருந்து செங்கோல் வளையாமை
<br/>அறிந்தேன் வாழி காவேரி. <td valign="bottom">25</td></p></p></td></tr><tr><td>
<p>பூவர் சோலை மயில்ஆலப்
<br/>புரிந்து குயில்கள் இசைபாடக்
<br/>காமர் மாலை அருகுஅசைய
<br/>நடந்தாய் வாழி காவேரி.
<br/>காமர் மாலை அருகுஅசைய
<br/>நடந்த எல்லாம் நின்கணவன்
<br/>நாம வேலின் திறம்கண்டே
<br/>அறிந்தேன் வாழி காவேரி. <td valign="bottom">26</td></p></td></tr><tr><td>
<p>வாழி அவன்தன் வளநாடு
<br/>மகவாய் வளர்க்கும் தாய்ஆகி
<br/>ஊழி உய்க்கும் பேர்உதவி
<br/>ஒழியாய் வாழி காவேரி.
<br/>ஊழி உய்க்கும் பேர்உதவி
<br/>ஒழியாது ஒழுகல் உயிர்ஓம்பும்
<br/>ஆழி ஆள்வான் பகல்வெய்யோன்
<br/>அருளே வாழி காவேரி. <td valign="bottom">27</td></p></td></tr><tr><td>
<p>வேறு (சார்த்து வரி)
<p>தீங்கதிர் வாள்முகத்தாள் செவ்வாய் மணிமுறுவல்  ஒவ்வா வேனும்
<br/>வாங்கும்நீர் முத்துஎன்று வைகலும் மால்மகன்போல்  வருதிர் ஐய
<br/>வீங்குஓதம் தந்து விளங்குஒளிய வெண்முத்தம்  விரைசூழ் கானல்
<br/>பூங்கோதை கொண்டு விலைஞர்போல் மீளும் புகாரே எம்மூர். <td valign="bottom">28</td></p></p></td></tr><tr><td>
<p>மறையின் மணந்தாரை வன்பரதர் பாக்கத்து  மடவார் செங்கை
<br/>இறைவளைகள் து஡ற்றுவதை ஏழையம் எங்ஙனம்யாங்கு  அறிகோம் ஐய
<br/>நிறைமதியும் மீனும் எனஅன்னம் நீள்புன்னை  அரும்பிப் பூத்த
<br/>பொறைமலிபூங் கொம்புஏற வண்டுஆம்பல் ஊதும்  புகாரே எம்மூர். <td valign="bottom">29</td></p></td></tr><tr><td>
<p>உண்டாரை வெல்நறா ஊண்ஓழியாப் பாக்கத்துள்  உறைஒன்று இன்றித்
<br/>தண்டாநோய் மாதர் தலைத்தருதி என்பதுயாங்கு  அறிகோம் ஐய
<br/>வண்டல் திரைஅழிப்பக் கையால் மணல்முகந்து  மதிமேல் நீண்ட
<br/>புண்தோய்வேல் நீர்மல்க பரதர் கடல்து஡ர்க்கும் புகாரே எம்மூர். <td valign="bottom">30</td></p></td></tr><tr><td>
<p>வேறு (திணை நிலைவரி)
<p>புணர்த்துணையோடு ஆடும் பொறிஅலவன் நோக்கி
<br/>இணர்த்ததையும் பூங்கானல் என்னையும் நோக்கி
<br/>உணர்வுஒழியப் போன ஒலிதிரைநீர்ச் சேர்ப்பன்
<br/>வணர்சுரி ஐம்பாலோய் வண்ணம் உணரேனால். <td valign="bottom">31</td></p></p></td></tr><tr><td>
<br/>
<p>தம்முடைய தண்ணளியும் தாமும்தம் மான்தேரும்
<br/>எம்மை நினையாது விட்டாரோ விட்டுஅகல்க
<br/>அம்மென் இணர அடும்புகாள் அன்னங்காள்
<br/>நம்மை மறந்தாரை நாம்மறக்க மாட்டேமால். <td valign="bottom">32</td></p></td></tr><tr><td>
<p>புன்கண்கூர் மாலைப் புலம்பும்என் கண்ணேபோல்
<br/>துன்பம் உழவாய் துயிலப் பெறுதியால்
<br/>இன்கள்வாய் நெய்தால்நீ எய்தும் கனவினுள்
<br/>வன்கணார் கானல் வரக்கண்டு அறிதியோ? <td valign="bottom">33</td></p></td></tr><tr><td>
<p>புள்இயல்மான் தேர்ஆழி போன வழிஎல்லாம்
<br/>தெள்ளுநீர் ஓதம் சிதைத்தாய்மற்று எஞ்செய்கோ?
<br/>தெள்ளுநீர் ஓதம் சிதைத்தாய்மற்று எம்மோடுஈங்கு
<br/>உள்ளாரோடு உள்ளாய் உணராய்மற்று எஞ்செய்கோ? <td valign="bottom">34</td></p></td></tr><tr><td>
<p>நேர்ந்தநம் காதலர் நேமிநெடுந் திண்தேர்
<br/>ஊர்ந்த வழிசிதைய ஊர்க்கின்ற ஓதமே
<br/>பூந்தண் பொழிலே புணர்ந்துஆடும் அன்னமே
<br/>ஈர்ந்தண் துறையே இதுதகாது என்னீரே. <td valign="bottom">35</td></p></td></tr><tr><td>
<p>நேர்ந்தநம் காதலர் நேமிநெடுந் திண்தேர்
<br/>ஊர்ந்த வழிசிதைய ஊர்ந்தாய்வாழி கடல்ஓதம்
<br/>ஊர்ந்த வழிசிதைய ஊர்ந்தாய்மற்(று) எம்மொடு
<br/>தீர்ந்தாய்போல் தீர்ந்திலையால் வாழி கடல்ஓதம். <td valign="bottom">36</td></p></td></tr><tr><td>
<p>வேறு (மயங்கு திணை நிலைவரி)
<p>நன்நித் திலத்தின் பூண்அணிந்து
<br/>நலம்சார் பவளக் கலைஉடுத்துச்
<br/>செந்நெல் பழனக் கழனிதொறும்
<br/>திரைஉ லாவு கடல்சேர்ப்ப.
<br/>புன்னைப் பொதும்பர் மகரத்திண்
<br/>கொடியோன் எய்த புதுப்புண்கள்
<br/>என்னைக் காணா வகைமறத்தால்
<br/>அன்னை காணின் என்செய்கோ? <td valign="bottom">37</td></p></p></td></tr><tr><td>
<p>வாரித் தரள நகைசெய்து
<br/>வண்செம் பவள வாய்மலர்ந்து
<br/>சேரிப் பரதர் வலைமுன்றில்
<br/>திரைஉ லாவு கடல்சேர்ப்ப.
<br/>மாரிப் பீரத்து அலர்வண்ணம்
<br/>மடவாள் கொள்ளக் கடவுள்வரைந்து
<br/>ஆர்இக் கொடுமை செய்தார்என்று
<br/>அன்னை அறியின் என்செய்கோ? <td valign="bottom">38</td></p></td></tr><tr><td>
<p>புலவுற்று இரங்கி அதுநீங்கப்
<br/>பொழில்தண் டலையில் புகுந்துஉதிர்ந்த
<br/>கலவைச் செம்மல் மணம்கமழத்
<br/>திரைஉ லாவு கடல்சேர்ப்ப.
<br/>பலஉற்று ஒருநோய் திணியாத
<br/>படர்நோய் மடவாள் தனிஉழப்ப
<br/>அலவுற்று இரங்கி அறியாநோய்
<br/>அன்னை அறியின் என்செய்கோ? <td valign="bottom">39</td></p></td></tr><tr><td>
<p>வேறு
<p>இளைஇருள் பரந்ததுவே எல்செய்வான் மறைந்தனனே
<br/>களைவுஅரும் புலம்புநீர் கண்பொழீஇ உகுத்தனவே
<br/>தளைஅவிழ் மலர்க்குழலாய் தணந்தார்நாட்டு உளதாம்கொல் 
<br/>வளைநெகிழ எரிசிந்தி வந்தஇம் மருள்மாலை? <td valign="bottom">40</td></p></p></td></tr><tr><td>
<p>கதிரவன் மறைந்தனனே கார்இருள் பரந்ததுவே
<br/>எதிர்மலர் புரைஉண்கண் எவ்வநீர் உகுத்தனவே
<br/>புதுமதி புரைமுகத்தாய் போனார்நாட்டு உளதாம்கொல்
<br/>மதிஉமிழ்ந்து கதிர்விழுங்கி வந்தஇம் மருள்மாலை? <td valign="bottom">41</td></p></td></tr><tr><td>
<p>பறவைபாட்டு அடங்கினவே பகல்செய்வான் மறைந்தனனே
<br/>நிறைநிலா நோய்கூர நெடுங்கண்நீர் உகுத்தனவே
<br/>துறுமலர் அவிழ்குழலாய் துறந்தார்நாட்டு உளதாம்கொல்
<br/>மறவையாய் என்உயிர்மேல் வந்தஇம் மருள்மாலை? <td valign="bottom">42</td></p></td></tr><tr><td>
<p>வேறு (சாயல் வரி)
<p>கைதை வேலிக் கழிவாய் வந்துஎம்
<br/>பொய்தல் அழித்துப் போனார் ஒருவர்
<br/>பொய்தல் அழித்துப் போனார் அவர்நம்
<br/>மையல் மனம்விட்டு அகல்வார் அல்லர். <td valign="bottom">43</td></p></p></td></tr><tr><td>
<p>கானல் வேலிக் கழிவாய் வந்து
<br/>நீநல்கு என்றே நின்றார் ஒருவர்
<br/>நீநல்கு என்றே நின்றார் அவர்நம்
<br/>மான்நேர் நோக்கம் மறப்பார் அல்லர். <td valign="bottom">44</td></p></td></tr><tr><td>
<p>அன்னம் துணையோடு ஆடக் கண்டு
<br/>நென்னல் நோக்கி நின்றார் ஒருவர்
<br/>நென்னல் நோக்கி நின்றார் அவர்நம்
<br/>பொன்நேர் சுணங்கிற் போவார் அல்லர். <td valign="bottom">45</td></p></td></tr><tr><td>
<p>வேறு (முகம் இல் வரி)
<p>அடையல் குருகே அடையல்எம் கானல்
<br/>அடையல் குருகே அடையல்எம் கானல்
<br/>உடைதிரைநீர்ச் சேர்ப்பற்கு உறுநோய் உரையாய்
<br/>அடையல் குருகே அடையல்எம் கானல். <td valign="bottom">46</td></p></p></td></tr><tr><td>
<p>வேறு (காடுரை)
<p>ஆங்கனம் பாடிய ஆயிழை பின்னரும்
<br/>காந்தள் மெல்விரல் கைக்கிளை சேர்குரல்
<br/>தீந்தொடைச் செவ்வழிப் பாலை இசைஎழீஇப்
<br/>பாங்கினில் பாடிஓர் பண்ணும் பெயர்த்தாள். <td valign="bottom">47</td></p></p></td></tr><tr><td>
<p>வேறு (முகம் இல் வரி)
<p>நுளையர் விளரி நொடிதரும்தீம் பாலை
<br/>இளிகிளையில் கொள்ள இறுத்தாயால் மாலை
<br/>இளிகிளையில் கொள்ள இறுத்தாய்மன் நீயேல்
<br/>கொளைவல்லாய் என்ஆவி கொள்வாழி மாலை. <td valign="bottom">48</td></p></p></td></tr><tr><td>
<p>பிரிந்தார் பரிந்துஉரைத்த பேர்அருளின் நீழல்
<br/>இருந்துஏங்கி வாழ்வார் உயிர்ப்புறத்தாய் மாலை
<br/>உயிர்ப்புறத்தாய் நீஆகில் உள்ஆற்றா வேந்தன்
<br/>எயில்புறத்து வேந்தனோடு என்ஆதி மாலை. <td valign="bottom">49</td></p></td></tr><tr><td>
<p>பையுள்நோய் கூரப் பகல்செய்வான் போய்வீழ
<br/>வையமோ கண்புதைப்ப வந்தாய் மருள்மாலை
<br/>மாலைநீ ஆயின் மணந்தார் அவர்ஆயின்
<br/>ஞாலமோ நல்கூர்ந் ததுவாழி மாலை. <td valign="bottom">50</td></p></td></tr><tr><td>
<p>வேறு
<p>தீத்துழை வந்தஇச் செல்லல் மருள்மாலை
<br/>தூக்காது துணிந்தஇத் துயர்எஞ்சு கிளவியால்
<br/>பூக்கமழ் கனலில் பொய்ச்சூள் பொறுக்க என்று
<br/>மாக்கடல் தெய்வம்நின் மலர்அடி வணங்குதும். <td valign="bottom">51</td></p></p></td></tr><tr><td>
<p>வேறு (கட்டுரை)
<p>எனக்கேட்டு,
<br/>கானல்வரி யான்பாடத் தான்ஒன்றின்மேல் மனம்வைத்து
<br/>மாயப்பொய் பலகூட்டும் மாயத்தாள் பாடினாள்என
<br/>யாழ்இசைமேல் வைத்துத்தன் ஊழ்வினைவந்து உருத்ததுஆகலின்
<br/>உவவுஉற்ற திங்கள்முகத்தாளைக் கவவுக்கை ஞெகிழ்ந்தனனாய்ப்
<br/>பொழுதுஈங்குக் கழிந்ததுஆகலின் எழுதும்என்று உடன்எழாது
<br/>ஏவலாளர் உடஞ்சூழக் கோவலன்தான் போனபின்னர்,
<br/>தாதுஅவிழ் மலர்ச்சோலை ஓதைஆயத்து ஒலிஅவித்துக்
<br/>கையற்ற நெஞ்சினளாய் வையத்தி னுள்புக்குக்
<br/>காதலனுடன் அன்றியே மாதவிதன் மனைபுக்காள்
<br/>ஆங்கு,
<br/>மாயிரு ஞாலத்து அரசு தலைவணக்கும்
<br/>சூழி யானைச் சுடர்வாள் செம்பியன்
<br/>மாலை வெண்குடை கவிப்ப
<br/>ஆழி மால்வரை அகவையா எனவே. <td valign="bottom">52</td></p></p></td></tr><tr><td>
</td></tr></table>
<h3><font color="blue">
8. வேனில் காதை
</font></h3>(நிலைமண்டில ஆசிரியப்பா)
<table border="0"><tr><td width="350">
<p>நெடியோன் குன்றமும் தொடியோள் பெளவமும்
<br/>தமிழ்வரம்பு அறுத்த தண்புனல் நல்நாட்டு
<br/>மாட மதுரையும் பீடுஆர் உறந்தையும்
<br/>கலிகெழு வஞ்சியும் ஒலிபுனல் புகாரும்
<br/>அரைசுவீற் றிருந்த உரைசால் சிறப்பின்  <td valign="bottom">5</td></p></td></tr><tr><td>
<br/>மன்னன் மாரன் மகிழ்துணை ஆகிய
<br/>இன்இள வேனில் வந்தனன் இவண்என
<br/>வளம்கெழு பொதியில் மாமுனி பயந்த
<br/>இளங்கால் து஡தன் இசைத்தனன் ஆதலின்
<br/>மகர வெல்கொடி மைந்தன் சேனை   <td valign="bottom">10</td></td></tr><tr><td>
<br/>புகர்அறு கோலம் கொள்ளும்என் பதுபோல்
<br/>கொடிமிடை சோலைக் குயிலோன் என்னும்
<br/>படையுள் படுவோன் பணிமொழி கூற,
<br/>மடல்அவிழ் கானல் கடல்விளை யாட்டினுள்
<br/>கோவலன் ஊடக் கூடாது ஏகிய   <td valign="bottom">15</td></td></tr><tr><td>
<br/>மாமலர் நெடுங்கண் மாதவி விரும்பி
<br/>வான்உற நிவந்த மேல்நிலை மருங்கின்
<br/>வேனில் பள்ளி ஏறி மாண்இழை
<br/>தென்கடல் முத்தும் தென்மலைச் சாந்தும்
<br/>தன்கடன் இறுக்கும் தன்மைய ஆதலின்   <td valign="bottom">20</td></td></tr><tr><td>
<br/>கொங்கை முன்றில் குங்கும வளாகத்து
<br/>மைஅறு சிறப்பின் கையுறை ஏந்தி
<br/>அதிரா மரபின் யாழ்கை வாங்கி
<br/>மதுர கீதம் பாடினள் மயங்கி,
<br/>ஒன்பான் விருத்தியுள் தலைக்கண் விருத்தி <td valign="bottom">  25</td></td></tr><tr><td>
<br/>நன்பால் அமைந்த இருக்கையள் ஆகி,
<br/>வலக்கைப் பதாகை கோட்டொடு சேர்த்தி
<br/>இடக்கை நால்விரல் மாடகம் தழீஇச்
<br/>செம்பகை ஆர்ப்பே கூடம் அதிர்வே
<br/>வெம்பகை நீக்கும் விரகுளி அறிந்து,  <td valign="bottom">30</td></td></tr><tr><td>
<br/>பிழையா மரபின் ஈர்ஏழ் கோவையை
<br/>உழைமுதல் கைக்கிளை இறுவாய் கட்டி,
<br/>இணைகிளை பகைநட்பு என்றுஇந் நான்கின்
<br/>இசைபுணர் குறிநிலை எய்த நோக்கிக்
<br/>குரல்வாய் இளிவாய்க் கேட்டனள் அன்றியும்   <td valign="bottom">35</td></td></tr><tr><td>
<br/>வரன்முறை மருங்கின் ஐந்தினும் ஏழினும்
<br/>உழைமுதல் ஆகவும் உழைஈறு ஆகவும்
<br/>குரல்முதல் ஆகவும் குரல்ஈறு ஆகவும்
<br/>அகநிலை மருதமும் புறநிலை மருதமும்
<br/>அருகியல் மருதமும் பெருகியல் மருதமும்   <td valign="bottom">40</td></td></tr><tr><td>
<br/>நால்வகைச் சாதியும் நலம்பெற நோக்கி,
<br/>மூவகை இயக்கமும் முறையுளிக் கழிப்பித்
<br/>திறத்து வழிப்படூஉம் தெள்ளிசைக் கரணத்துப்
<br/>புறத்துஒரு பாணியில் பூங்கொடி மயங்கி,
<br/>சண்பகம் மாதவி தமாலம் கருமுகை <td valign="bottom">  45</td></td></tr><tr><td>
<br/>வெண்பூ மல்லிகை வேரொடு மிடைந்த
<br/>அம்செங் கழுநீர் ஆய்இதழ்க் கத்திகை
<br/>எதிர்ப்பூஞ் செவ்வி இடைநிலத்து யாத்த
<br/>முதிர்பூந் தாழை முடங்கல்வெண் தோட்டு
<br/>விரைமலர் வாளியின் வியன்நிலம் ஆண்ட <td valign="bottom"> 50</td></td></tr><tr><td>
<br/>ஒருதனிச் செங்கோல் ஒருமகன் ஆணையின்
<br/>ஒருமுகம் அன்றி உலகுதொழுது இறைஞ்சும்
<br/>திருமுகம் போக்கும் செவ்வியள் ஆகி,
<br/>அலத்தகக் கொழுஞ்சேறு அளைஇ அயலது
<br/>பித்திகைக் கொழுமுகை ஆணி கைக்கொண்டு, <td valign="bottom">55</td></td></tr><tr><td>
<br/>மன்உயிர் எல்லாம் மகிழ்துணை புணர்க்கும்
<br/>இன்இள வேனில் இளவர சாளன்
<br/>அந்திப் போதகத்து அரும்பிடர்த் தோன்றிய
<br/>திங்கள் செல்வனும் செவ்வியன் அல்லன்
<br/>புணர்ந்த மாக்கள் பொழுதுஇடைப் படுப்பினும் <td valign="bottom">60</td></td></tr><tr><td>
<br/>தணந்த மாக்கள் தம்துணை மறப்பினும்
<br/>நறும்பூ வாளியின் நல்உயிர் கோடல்
<br/>இறும்பூது அன்றுஅஃது அறிந்தீ மின்என
<br/>எண்எண் கலையும் இசைந்துஉடன் போக
<br/>பண்ணும் திறனும் புறங்கூறு நாவின் <td valign="bottom"> 65</td></td></tr><tr><td>
<br/>தளைவாய் அவிழ்ந்த தனிப்படு காமத்து
<br/>விளையா மழலையின் விரித்துஉரை எழுதி,
<br/>பசந்த மேனியள் படர்உறு மாலையின்
<br/>வசந்த மாலையை வருகெனக் கூஉய்த்
<br/>தூமலர் மாலையின் துணிபொருள் எல்லாம் <td valign="bottom">70</td></td></tr><tr><td>
<br/>கோவலற்கு அளித்துக் கொணர்க ஈங்குஎன
<br/>மாலை வாங்கிய வேல்அரி நெடுங்கண்
<br/>கூல மறுகிற் கோவலற்கு அளிப்ப,
<br/>திலகமும் அளகமும் சிறுகருஞ் சிலையும்
<br/>குவளையும் குமிழும் கொவ்வையும் கொண்ட <td valign="bottom">75</td></td></tr><tr><td>
<br/>மாதர் வாள்முகத்து மதைஇய நோக்கமொடு
<br/>காதலின் தோன்றிய கண்கூடு வரியும்,
<br/>புயல்சுமந்து வருந்திப் பொழிகதிர் மதியத்துக்
<br/>கயல்உலாய்த் திரிதரும் காமர் செவ்வியின்
<br/>பாகுபொதி பவளம் திறந்துநிலா உதவிய <td valign="bottom">80</td></td></tr><tr><td>
<br/>நாகுஇள முத்தின் நகைநிலம் காட்டி
<br/>வருகென வந்து போகெனப் போகிய
<br/>கருநெடுங் கண்ணி காண்வரிக் கோலமும்,
<br/>அந்தி மாலை வந்ததற்கு இரங்கிச்
<br/>சிந்தை நோய் கூரும்என் சிறுமை நோக்கிக்<td valign="bottom">85</td></td></tr><tr><td>
<br/>கிளிபுரை கிளவியும் மடஅன நடையும்
<br/>களிமயில் சாயலும் கரந்தனள் ஆகிச்
<br/>செருவேல் நெடுங்கண் சிலதியர் கோலத்து
<br/>ஒருதனி வந்த உள்வரி ஆடலும்,
<br/>சிலம்புவாய் புலம்பவும் மேகலை ஆர்ப்பவும் <td valign="bottom">90</td></td></tr><tr><td>
<br/>கலம்பெறா நுசுப்பினள் காதல் நோக்கமொடு
<br/>திறத்துவேறு ஆயஎன் சிறுமை நோக்கியும்
<br/>புறத்துநின்று ஆடிய புன்புற வரியும்,
<br/>கோதையும் குழலும் தாதுசேர் அளகமும்
<br/>ஒருகாழ் முத்தமும் திருமுலைத் தடமும் <td valign="bottom">95</td></td></tr><tr><td>
<br/>மின்இடை வருத்த நன்னுதல் தோன்றிச்
<br/>சிறுகுறுந் தொழிலியர் மறுமொழி உய்ப்பப்
<br/>புணர்ச்சிஉட் பொதிந்த கலாம்தரு கிளவியின்
<br/>இருபுற மொழிப்பொருள் கேட்டனள் ஆகித்
<br/>தளர்ந்த சாயல் தகைமென் கூந்தல் <td valign="bottom">100</td></td></tr><tr><td>
<br/>கிளர்ந்துவேறு ஆகிய கிளர்வரிக் கோலமும்,
<br/>பிரிந்துஉறை காலத்துப் பரிந்தனள் ஆகி
<br/>என்உறு கிளைகட்குத் தன்உறு துயரம்
<br/>தேர்ந்துதேர்ந்து உரைத்த தேர்ச்சிவரி அன்றியும்,
<br/>வண்டுஅலர் கோதை மாலையுள் மயங்கிக் <td valign="bottom">105</td></td></tr><tr><td>
<br/>கண்டவர்க்கு உரைத்த காட்சி வரியும்,
<br/>அடுத்துஅடுத்து அவர்முன் மயங்கிய மயக்கமும்
<br/>எடுத்துஅவர் தீர்த்த எடுத்துக்கோள் வரியும்,
<br/>ஆடல் மகளே ஆதலின் ஆயிழை.
<br/>பாடுபெற் றனஅப் பைந்தொடி தனக்குஎன, <td valign="bottom">110</td></td></tr><tr><td>
<br/>அணித்தோட்டுத் திருமுகத்து ஆயிழை எழுதிய,
<br/>மணித்தோட்டுத் திருமுகம் மறுத்ததற்கு இரங்கி
<br/>வாடிய உள்ளத்து வசந்த மாலை
<br/>தோடுஅலர் கோதைக்குத் துனைந்துசென்று உரைப்ப
<br/>மாலை வாரார் ஆயினும் மாண்இழை. <td valign="bottom">  115</td></td></tr><tr><td>
<br/>காலைகாண் குவம்எனக் கையறு நெஞ்சமொடு
<br/>பூமலர் அமளிமிசைப் பொருந்தாது வதிந்தனள்
<br/>மாமலர் நெடுங்கண் மாதவி தான்என்.
<p>(வெண்பா)
<p>செந்தா மரைவிரியத் தேமாங் கொழுந்துஒழுக
<br/>மைந்தார் அசோகம் மடல்அவிழக் - கொந்தார்
<br/>இளவேனில் வந்ததால் என்ஆம்கொல் இன்று
<br/>வளவேல்நற் கண்ணி மனம்.
<p>ஊடினீர் எல்லாம் உருஇலான் தன்ஆணை
<br/>கூடுமின் என்று குயில்சாற்ற - நீடிய
<br/>வேனற்பா ணிக்கலந்தாள் மென்பூந் திருமுகத்தைக்
<br/>கானற்பா ணிக்குஅலந்தாய் காண்.
</p></p></p></td></tr></table>
<h3><font color="blue">
9. கனாத்திறம் உரைத்த காதை
</font></h3>
(கலி வெண்பா)
<table border="0"><tr><td width="350">
<p>அகநகர் எல்லாம் அரும்புஅவிழ் முல்லை
<br/>நிகர்மலர் நெல்லொடு தூஉய்ப் பகல்மாய்ந்த
<br/>மாலை மணிவிளக்கம் காட்டி இரவிற்குஓர்
<br/>கோலம் கொடிஇடையார் தாம்கொள்ள, மேல்ஓர்நாள்:
<br/>மாலதி மாற்றாள் மகவுக்குப் பால்அளிக்கப் <td valign="bottom">   5</td></p></td></tr><tr><td>
<br/>பால்விக்கிப் பாலகன் தான்சோர மாலதியும்
<br/>பார்ப்பா னொடுமனையாள் என்மேல் படாதனவிட்டு
<br/>ஏற்பன கூறார்என்று ஏங்கி மகக்கொண்டு
<br/>அமரர் தருக்கோட்டம் வெள்யானைக் கோட்டம்
<br/>புகர்வெள்ளை நாகர்தம் கோட்டம் பகல்வாயில் <td valign="bottom"> 10</td></td></tr><tr><td>
<br/>உச்சிக் கிழான்கோட்டம் ஊர்க்கோட்டம் வேல்கோட்டம்
<br/>வச்சிரக் கோட்டம் புறம்பணையான் வாழ்கோட்டம்
<br/>நிக்கந்தக் கோட்டம் நிலாக்கோட்டம் புக்குஎங்கும்
<br/>தேவிர்காள் எம்உறுநோய் தீர்ம்அன்று மேவிஓர்
<br/>பாசண்டச் சாத்தற்குப் பாடு கிடந்தாளுக்கு, <td valign="bottom"> 15</td></td></tr><tr><td>
<br/>ஏசும் படிஓர் இளங்கொடியாய் ஆசுஇலாய்
<br/>செய்தவம் இல்லோர்க்குத் தேவர் வரம்கொடார்
<br/>பொய்உரையே அன்று பொருள்உரையே கையிற்
<br/>படுபிணம்தா என்று பறித்துஅவள்கைக் கொண்டு
<br/>சுடுகாட்டுக் கோட்டத்துத் தூங்குஇருளில் சென்றுஆங்கு <td valign="bottom"> 20</td></td></tr><tr><td>
<br/>இடுபிணம் தின்னும் இடாகினிப்பேய் வாங்கி
<br/>மடியகத்து இட்டாள் மகவை, இடியுண்ட
<br/>மஞ்ஞைபோல் ஏங்கி அழுதாளுக்கு அச்சாத்தன்
<br/>அஞ்ஞைநீ ஏங்கி அழல்என்று முன்னை
<br/>உயிர்க்குழவி காணாய்என்று அக்குழவி யாய்ஓர் <td valign="bottom"> 25</td></td></tr><tr><td>
<br/>குயில்பொதும்பர் நீழல் குறுக அயிர்ப்புஇன்றி
<br/>மாயக் குழவி எடுத்து மடித்திரைத்துத்
<br/>தாய்கைக் கொடுத்தாள்அத் தையலாள், து஡ய
<br/>மறையோன்பின் மாணியாய் வான்பொருள் கேள்வித்
<br/>துறைபோய் அவர்முடிந்த பின்னர் இறையோனும் <td valign="bottom"> 30</td></td></tr><tr><td>
<br/>தாயத்தா ரோடும் வழக்குஉரைத்துத் தந்தைக்கும்
<br/>தாயர்க்கும் வேண்டும் கடன்கழித்து மேயநாள்
<br/>தேவந்தி என்பாள் மனைவி அவளுக்குப்
<br/>பூவந்த உண்கண் பொறுக்கென்று மேவித்தன்
<br/>மூவா இளநலம் காட்டிஎம் கோட்டத்து <td valign="bottom"> 35</td></td></tr><tr><td>
<br/>நீவா எனஉரைத்து நீங்குதலும், தூமொழி
<br/>ஆர்த்த கணவன் அகன்றனன் போய்எங்கும்
<br/>தீர்த்தத் துறைபடிவேன் என்றுஅவனைப் பேர்த்துஇங்ஙன்
<br/>மீட்டுத் தருவாய் எனஒன்றன் மேல்இட்டுக்
<br/>கோட்டம் வழிபாடு கொண்டிருப்பாள் வாட்டருஞ்சீர்க் <td valign="bottom"> 40</td></td></tr><tr><td>
<br/>கண்ணகி நல்லாளுக்கு உற்ற குறைஉண்டுஎன்று
<br/>எண்ணிய நெஞ்சத்து இனையளாய் நண்ணி
<br/>அறுகு சிறுபூளை நெல்லொடு தூஉய்ச் சென்று
<br/>பெறுக கணவனோடு என்றாள், பெறுகேன்
<br/>கடுக்கும்என் நெஞ்சம் கனவினால் என்கை <td valign="bottom"> 45</td></td></tr><tr><td>
<br/>பிடித்தனன் போய்ஓர் பெரும்பதியுள் பட்டேம்
<br/>பட்ட பதியில் படாதது ஒருவார்த்தை
<br/>இட்டனர் ஊரார் இடுதேள்இட்டு என்தன்மேல்
<br/>கோவலற்கு உற்றதுஓர் தீங்குஎன்று அதுகேட்டுக்
<br/>காவலன் முன்னர்யான் கட்டுரைத்தேன் காவலனோடு <td valign="bottom"> 50</td></td></tr><tr><td>
<br/>ஊர்க்குஉற்ற தீங்கும்ஒன்று உண்டால் உரையாடேன்
<br/>தீக்குற்றம் போலும் செறிதொடீஇ தீக்குற்றம்
<br/>உற்றேனோடு உற்ற உறுவனொடு யான்உற்ற
<br/>நல்திறம் கேட்கின் நகைஆகும், பொற்றொடிஇ
<br/>கைத்தாயும் அல்லை கணவற்கு ஒருநோன்பு <td valign="bottom"> 55</td></td></tr><tr><td>
<br/>பொய்த்தாய் பழம்பிறப்பில் போய்க்கெடுக உய்த்துக்
<br/>கடலொடு காவிரி சென்றுஅலைக்கும் முன்றில்
<br/>மடல்அவிழ் நெய்தல்அம் கானல் தடம்உள
<br/>சோமகுண்டம் சூரிய குண்டம் துறைமூழ்கிக்
<br/>காமவேள் கோட்டம் தொழுதார் கணவரொடு <td valign="bottom"> 60</td></td></tr><tr><td>
<br/>தாம்இன் புறுவர் உலகத்துத் தையலார்
<br/>போகம்செய் பூமியினும் போய்ப்பிறப்பர் யாம்ஒருநாள்
<br/>ஆடுதும் என்ற அணிஇழைக்குஅவ் ஆய்இழையாள்
<br/>பீடுஅன்று எனஇருந்த பின்னரே, நீடிய
<br/>காவலன் போலும் கடைத்தலையான் வந்துநம் <td valign="bottom"> 65</td></td></tr><tr><td>
<br/>கோவலன் என்றாள்ஓர் குற்றிளையாள், கோவலனும்
<br/>பாடுஅமை சேக்கையுள் புக்குத்தன் பைந்தொடி
<br/>வாடிய மேனி வருத்தம்கண்டு, யாவும்
<br/>சலம்புணர் கொள்கைச் சலதியொடு ஆடிக்
<br/>குலம்தரு வான்பொருள் குன்றம் தொலைந்த <td valign="bottom"> 70</td></td></tr><tr><td>
<br/>இலம்பாடு நாணுத் தரும்எனக்கு என்ன,
<br/>நலம்கேழ் முறுவல் நகைமுகம் காட்டிச்
<br/>சிலம்புஉள கொண்மின் எனச்சேயிழை கேள்இச்
<br/>சிலம்பு முதலாகச் சென்ற கலனொடு
<br/>உலந்தபொருள் ஈட்டுதல் உற்றேன் மலர்ந்தசீர் <td valign="bottom"> 75</td></td></tr><tr><td>
<br/>மாட மதுரை யகத்துச்சென்று என்னோடுஇங்கு
<br/>ஏடுஅலர் கோதாய். எழுகென்று நீடி
<br/>வினைகடைக் கூட்ட வியம்கொண்டான் கங்குல்
<br/>கனைசுடர் கால்சீயா முன்.
<p>(வெண்பா)
<p>காதலி கண்ட கனவு கருநெடுங்கண்
<br/>மாதவிதன் சொல்லை வறிதாக்க - மூதை
<br/>வினைகடைக் கூட்ட வியம்கொண்டான் கங்குல்
<br/>கனைசுடர் கால்சீயா முன்.
</p></p></td></tr></table>
<h3><font color="blue">
10. நாடுகாண் காதை
</font></h3>
(நிலைமண்டில ஆசிரியப்பா)
<table border="0"><tr><td width="350">
<p>வான்கண் விழியா வைகறை யாமத்து
<br/>மீன்திகழ் விசும்பின் வெண்மதி நீங்கக்
<br/>கார்இருள் நின்ற கடைநாள் கங்குல்
<br/>ஊழ்வினைக் கடைஇ உள்ளம் துரப்ப
<br/>ஏழகத் தகரும் எகினக் கவரியும்   <td valign="bottom">5</td></p></td></tr><tr><td>
<br/>தூமயிர் அன்னமும் துணைஎனத் திரியும்
<br/>தாளொடு குயின்ற தகைசால் சிறப்பின்
<br/>நீள்நெடு வாயில் நெடுங்கடை கழிந்துஆங்கு,
<br/>அணிகிளர் அரவின் அறிதுயில் அமர்ந்த
<br/>மணிவண்ணன் கோட்டம் வலம்செயாக் கழிந்து, <td valign="bottom">10</td></td></tr><tr><td>
<br/>பணைஐந்து ஓங்கிய பாசிலைப் போதி
<br/>அணிதிகழ் நீழல் அறவோன் திருமொழி
<br/>அந்தர சாரிகள் அறைந்தனர் சாற்றும்
<br/>இந்திர விகாரம் ஏழுடன் போகி,
<br/>புலவுஊண் துறந்து பொய்யா விரதத்து <td valign="bottom">15</td></td></tr><tr><td>
<br/>அவலம் நீத்துஅறிந்து அடங்கிய கொள்கை
<br/>மெய்வகை உணர்ந்த விழுமியோர் குழீஇய
<br/>ஐவகை நின்ற அருகத் தானத்துச்
<br/>சந்தி ஐந்தும் தம்முடன் கூடி
<br/>வந்துதலை மயங்கிய வான்பெரு மன்றத்துப் <td valign="bottom">20</td></td></tr><tr><td>
<br/>பொலம்பூம் பிண்டி நலம்கிளர் கொழுநிழல்
<br/>நீர்அணி விழவினும் நெடுந்தேர் விழவினும்
<br/>சாரணர் வருஉம் தகுதிஉண் டாம்என
<br/>உலக நோன்பிகள் ஒருங்குடன் இட்ட
<br/>இலகுஒளிச் சிலாதலம் தொழுதுவலம் கொண்டு, <td valign="bottom">25</td></td></tr><tr><td>
<br/>மலைதலைக் கொண்ட பேர்யாறு போலும்
<br/>உலக இடைகழி ஒருங்குடன் நீங்கி,
<br/>கலையி லாளன் காமர் வேனிலொடு
<br/>மலைய மாருதம் மன்னவற்கு இறுக்கும்
<br/>பன்மலர் அடுக்கிய நன்மரப் பந்தர் <td valign="bottom">30</td></td></tr><tr><td>
<br/>இலவந் திகையின் எயில்புறம் போகி,
<br/>தாழ்பொழில் உடுத்த தண்பதப் பெருவழிக்
<br/>காவிரி வாயில் கடைமுகம் கழிந்து,
<br/>குடதிசைக் கொண்டு கொழும்புனல் காவிரி
<br/>வடபெருங் கோட்டு மலர்ப்பொழில் நுழைந்து, <td valign="bottom">35</td></td></tr><tr><td>
<br/>காவதம் கடந்து கவுந்திப் பள்ளிப்
<br/>பூமரப் பொதும்பர்ப் பொருந்தி ஆங்கண்
<br/>இறும்கொடி நுசுப்போடு இனைந்துஅடி வருந்தி
<br/>நறும்பல் கூந்தல் குறும்பல் உயிர்த்து
<br/>முதிராக் கிளவியின் முள்எயிறு இலங்க <td valign="bottom">40</td></td></tr><tr><td>
<br/>மதுரை மூது஡ர் யாதுஎன வினவ,
<br/>ஆறுஐங் காதம்நம் அகல்நாட்டு உம்பர்
<br/>நாறுஐங் கூந்தல் நணித்துஎன நக்குத்,
<br/>தேமொழி தன்னொடும் சிறையகத்து இருந்த
<br/>காவுந்தி ஐயையைக் கண்டுஅடி தொழலும், <td valign="bottom">45</td></td></tr><tr><td>
<br/>உருவும் குலனும் உயர்ப்பேர் ஒழுக்கமும்
<br/>பெருமகன் திருமொழி பிறழா நோன்பும்
<br/>உடையீர் என்னோ உறுக ணாளரின்
<br/>கடைகழிந்து இங்ஙனம் கருதிய வாறுஎன,
<br/>உரையாட்டு இல்லை உறுதவத் தீர்யான் <td valign="bottom">50</td></td></tr><tr><td>
<br/>மதுரை மூது஡ர் வரைபொருள் வேட்கையேன்.
<br/>பாடகச் சீறடி பரல்பகை உழவா
<br/>காடுஇடை யிட்ட நாடுநீர் கழிதற்கு
<br/>அரிதுஇவள் செவ்வி அறிகுநர் யாரோ
<br/>உரியது அன்றுஈங்கு ஒழிகஎன ஒழியீர் <td valign="bottom">55</td></td></tr><tr><td>
<br/>மறஉரை நீத்த மாசுஅறு கேள்வியர்
<br/>அறஉரை கேட்டுஆங்கு அறிவனை ஏத்தத்
<br/>தென்தமிழ் நன்னாட்டுத் தீதுதீர் மதுரைக்கு
<br/>ஒன்றிய உள்ளம் உடையேன் ஆகலின்
<br/>போதுவல் யானும் போதுமின் என்ற <td valign="bottom">60</td></td></tr><tr><td>
<br/>காவுந்தி ஐயையைக் கைதொழுது ஏத்தி
<br/>அடிகள் நீரே அருளிதிர் ஆயின்இத்
<br/>தொடிவளைத் தோளி துயர்த்தீர்த் தேன்என,
<br/>கோவலன் காணாய் கொண்ட இந்நெறிக்கு
<br/>ஏதம் தருவன யாங்கும்பல கேண்மோ: <td valign="bottom">65</td></td></tr><tr><td>
<br/>வெயில்நிறம் பொறாஅ மெல்இயல் கொண்டு
<br/>பயில்பூந் தண்டலைப் படர்குவம் எனினே,
<br/>மண்பக வீழ்ந்த கிழங்குஅகழ் குழியைச்
<br/>சண்பகம் நிறைத்த தாதுசோர் பொங்கர்
<br/>பொய்யறைப் படுத்துப் போற்றா மாக்கட்குக் <td valign="bottom">70</td></td></tr><tr><td>
<br/>கையறு துன்பம் காட்டினும் காட்டும்,
<br/>உதிர்ப்பூஞ் செம்மலின் ஒதுங்கினர் கழிவோர்
<br/>முதிர்த்தேம் பழம்பகை முட்டினும் முட்டும்,
<br/>மஞ்சளும் இஞ்சியும் மயங்குஅரில் வலயத்துச்
<br/>செஞ்சுளைப் பலவின் பரல்பகை உறுக்கும். <td valign="bottom">75</td></td></tr><tr><td>
<br/>கயல்நெடுங் கண்ணி காதல் கேள்வ.
<br/>வயல்உழைப் படர்க்குவம் எனினே ஆங்குப்
<br/>பூநாறு இலஞ்சிப் பொருகயல் ஓட்டி
<br/>நீர்நாய் கெளவிய நெடும்புற வாளை
<br/>மலங்குமிளிர் செறுவின் விலங்கப் பாயின் <td valign="bottom">80</td></td></tr><tr><td>
<br/>கலங்கலும் உண்டுஇக் காரிகை, ஆங்கண்
<br/>கரும்பில் தொடுத்த பெருந்தேன் சிதைந்து
<br/>சுரும்புசூழ் பொய்கைத் தூநீர் கலக்கும்
<br/>அடங்கா வேட்கையின் அறிவுஅஞர் எய்திக்
<br/>குடங்கையின் கொண்டு கொள்ளவும் கூடும், <td valign="bottom">85</td></td></tr><tr><td>
<br/>குறுநர் இட்ட குவளைஅம் போதொடு
<br/>பொறிவரி வண்டினம் பொருந்திய கிடக்கை
<br/>நெறிசெல் வருத்தத்து நீர்அஞர் எய்தி
<br/>அறியாது அடிஆங்கு இடுதலும் கூடும்,
<br/>எறிநீர் அடைகரை இயக்கம் தன்னில் <td valign="bottom">90</td></td></tr><tr><td>
<br/>பொறிமாண் அலவனும் நந்தும் போற்றாது
<br/>ஊழ்அடி ஒதுக்கத்து உறுநோய் காணின்
<br/>தாழ்தரு துன்பம் தாங்கவும் ஒண்ணா,
<br/>வயலும் சோலையும் அல்லது யாங்கணும்
<br/>அயல்படக் கிடந்த நெறிஆங்கு இல்லை <td valign="bottom">95</td></td></tr><tr><td>
<br/>நெறிஇருங் குஞ்சி நீவெய் யோளொடு
<br/>குறிஅறிந்து அவைஅவை குறுகாது ஓம்புஎன,
<br/>தோம்அறு கடிஞையும் சுவல்மேல் அறுவையும்
<br/>காவுந்தி ஐயைகைப் பீலியும் கொண்டு
<br/>மொழிப்பொருள் தெய்வம் வழித்துணை ஆகெனப் <td valign="bottom">100</td></td></tr><tr><td>
<br/>பழிப்புஅருஞ் சிறப்பின் வழிப்படர் புரிந்தோர்,
<br/>கரியவன் புகையினும் புகைக்கொடி தோன்றினும்
<br/>விரிகதிர் வெள்ளி தென்புலம் படரினும்
<br/>கால்பொரு நிவப்பின் கடுங்குரல் ஏற்றொடும்
<br/>சூல்முதிர் கொண்மூப் பெயல்வளம் சுரப்பக் <td valign="bottom">105</td></td></tr><tr><td>
<br/>குடமலைப் பிறந்த கொழும்பல் தாரமொடு
<br/>கடல்வளன் எதிரக் கயவாய் நெரிக்கும்
<br/>காவிரிப் புதுநீர்க் கடுவரல் வாய்த்தலை
<br/>ஓஇறந்து ஒலிக்கும் ஒலியே அல்லது
<br/>ஆம்பியும் கிழாரும் வீங்குஇசை ஏத்தமும் <td valign="bottom">110</td></td></tr><tr><td>
<br/>ஓங்குநீர்ப் பிழாவும் ஒலித்தல் செல்லாக்
<br/>கழனிச் செந்நெல் கரும்புசூழ் மருங்கில்
<br/>பழனத் தாமரைப் பைம்பூங் கானத்துக்
<br/>கம்புட் கோழியும் கனைகுரல் நாரையும்
<br/>செங்கால் அன்னமும் பைங்கால் கொக்கும் <td valign="bottom">115</td></td></tr><tr><td>
<br/>கானக் கோழியும் நீர்நிறக் காக்கையும்
<br/>உள்ளும் ஊரலும் புள்ளும் புதாவும்
<br/>வெல்போர் வேந்தர் முனையிடம் போலப்
<br/>பல்வேறு குழூஉக்குரல் பரந்த ஓதையும்,
<br/>உழாஅ நுண்தொளி உள்புக்கு அழுந்திய <td valign="bottom">120</td></td></tr><tr><td>
<br/>கழாஅமயிர் யாக்கைச் செங்கண் காரான்
<br/>சொரிபுறம் உரிஞ்சப் புரிஞெகிழ்பு உற்ற
<br/>குமரிக் கூட்டில் கொழும்பல் உணவு
<br/>கவரிச் செந்நெல் காய்த்தலைச் சொரியக்
<br/>கருங்கை வினைஞரும் களமருங் கூடி <td valign="bottom">125</td></td></tr><tr><td>
<br/>ஒருங்குநின்று ஆர்க்கும் ஒலியே அன்றியும்,
<br/>கடிமலர் களைந்து முடிநாறு அழுத்தித்
<br/>தொடிவளைத் தோளும் ஆகமும் தோய்ந்து
<br/>சேறுஆடு கோலமொடு வீறுபெறத் தோன்றிச்
<br/>செங்கயல் நெடுங்கண் சின்மொழிக் கடைசியர் <td valign="bottom">130</td></td></tr><tr><td>
<br/>வெங்கள் தொலைச்சிய விருந்திற் பாணியும்,
<br/>கொழுங்கொடி அறுகையும் குவளையும் கலந்து
<br/>விளங்குகதிர்த் தொடுத்த விரியல் சூட்டிப்
<br/>பார்உடைப் பனர்ப்போல் பழிச்சினர் கைதொழ
<br/>ஏரொடு நின்றோர் ஏர்மங் கலமும், <td valign="bottom">135</td></td></tr><tr><td>
<br/>அரிந்துகால் குவித்தோர் அரிகடா வுறுத்த
<br/>பெருஞ்செய்ந் நெல்லின் முகவைப் பாட்டும்,
<br/>தெண்கிணைப் பொருநர் செருக்குடன் எடுத்த
<br/>மண்கனை முழவின் மகிழ்இசை ஓதையும்,
<br/>பேர்யாற்று அடைகரை நீரிற் கேட்டுஆங்கு <td valign="bottom">140</td></td></tr><tr><td>
<br/>ஆர்வ நெஞ்சமோடு அவலம் கொள்ளார்,
<br/>உழைப்புலிக் கொடித்தேர் உரவோன் கொற்றமொடு
<br/>மழைக்கரு உயிர்க்கும் அழல்திகழ் அட்டில்
<br/>மறையோர் ஆக்கிய ஆவூதி நறும்புகை
<br/>இறைஉயர் மாடம் எங்கணும் போர்த்து <td valign="bottom">145</td></td></tr><tr><td>
<br/>மஞ்சுசூழ் மலையின் மாணத் தோன்றும்
<br/>மங்கல மறையோர் இருக்கை அன்றியும்,
<br/>பரப்புநீர்க் காவிரிப் பாவைதன் புதல்வர்
<br/>இரப்போர் சுற்றமும் புரப்போர் கொற்றமும்
<br/>உழவிடை விளைப்போர் பழவிறல் ஊர்களும், <td valign="bottom">150</td></td></tr><tr><td>
<br/>பொங்கழி ஆலைப் புகையொடும் பரந்து
<br/>மங்குல் வானத்து மலையின் தோன்றும்
<br/>ஊர்இடை யிட்ட நாடுஉடன் கண்டு
<br/>காவதம் அல்லது கடவார் ஆகிப்
<br/>பன்னாள் தங்கிச் செல்நாள் ஒருநாள்: <td valign="bottom">155</td></td></tr><tr><td>
<br/>ஆற்றுவீ அரங்கத்து வீற்றுவீற்று ஆகிக்
<br/>குரங்குஅமை உடுத்த மரம்பயில் அடுக்கத்து,
<br/>வானவர் உறையும் பூநாறு ஒருசிறைப்
<br/>பட்டினப் பாக்கம் விட்டனர் நீங்காப்
<br/>பெரும்பெயர் ஐயர் ஒருங்குடன் இட்ட <td valign="bottom">160</td></td></tr><tr><td>
<br/>இலங்குஒளிச் சிலாதலம் மேல்இருந் தருளிப்
<br/>பெருமகன் அதிசயம் பிறழா வாய்மைத்
<br/>தருமம் சாற்றும் சாரணர் தோன்றப்,
<br/>பண்டைத் தொல்வினை பாறுக என்றே
<br/>கண்டுஅறி கவுந்தியொடு கால்உற வீழ்ந்தோர் <td valign="bottom">165</td></td></tr><tr><td>
<br/>வந்த காரணம் வயங்கிய கொள்கைச்
<br/>சிந்தை விளக்கில் தெரிந்தோன் ஆயினும்
<br/>ஆர்வமும் செற்றமும் அகல நீக்கிய
<br/>வீரன் ஆகலின் விழுமம் கொள்ளான்,
<br/>கழிப்பெருஞ் சிறப்பின் கவுந்தி காணாய்: <td valign="bottom">170</td></td></tr><tr><td>
<br/>ஒழிகென ஒழியாது ஊட்டும் வல்வினை
<br/>இட்ட வித்தின் எதிர்வந்து எய்தி
<br/>ஒட்டுங் காலை ஒழிக்கவும் ஒண்ணா
<br/>கடுங்கால் நெடுவெளி இடும்சுடர் என்ன
<br/>ஒருங்குடன் நில்லா உடம்பிடை உயிர்கள் <td valign="bottom">175</td></td></tr><tr><td>
<br/>அறிவன் அறவோன் அறிவுவரம்பு இகந்தோன்
<br/>செறிவன் சினேந்திரன் சித்தன் பகவன்
<br/>தரும முதல்வன் தலைவன் தருமன்
<br/>பொருளன் புனிதன் புராணன் புலவன்
<br/>சினவரன் தேவன் சிவகதி நாயகன் <td valign="bottom">180</td></td></tr><tr><td>
<br/>பரமன் குணவதன் பரத்தில் ஒளியோன்
<br/>தத்துவன் சாதுவன் சாரணன் காரணன்
<br/>சித்தன் பெரியவன் செம்மல் திகழ்ஒளி
<br/>இறைவன் குரவன் இயல்குணன் எம்கோன்
<br/>குறைவில் புகழோன் குணப்பெருங் கோமான் <td valign="bottom">185</td></td></tr><tr><td>
<br/>சங்கரன் ஈசன் சயம்பு சதுமுகன்
<br/>அங்கம் பயந்தோன் அருகன் அருள்முனி
<br/>பண்ணவன் எண்குணன் பாத்தில் பழம்பொருள்
<br/>விண்ணவன் வேத முதல்வன் விளங்குஓளி
<br/>ஓதிய வேதத்து ஒளிஉறின் அல்லது <td valign="bottom">190</td></td></tr><tr><td>
<br/>போதார் பிறவிப் பொதிஅறை யோர்எனச்
<br/>சாரணர் வாய்மொழி கேட்டுத் தவமுதல்
<br/>காவுந்தி யும்தன் கைதலை மேற்கொண்டு
<br/>ஒருமூன்று அவித்தோன் ஓதிய ஞானத்
<br/>திருமொழிக்கு அல்லதுஎன் செவியகம் திறவா, <td valign="bottom">195</td></td></tr><tr><td>
<br/>காமனை வென்றோன் ஆயிரத்து எட்டு
<br/>நாமம் அல்லது நவிலாது என்நா,
<br/>ஐவரை வென்றோன் அடியிணை அல்லது
<br/>கைவரைக் காணினும் காணா என்கண்,
<br/>அருள்அறம் பூண்டோ ன் திருமெய்க்கு அல்லதுஎன் <td valign="bottom">200</td></td></tr><tr><td>
<br/>பொருள்இல் யாக்கை பூமியில் பொருந்தாது,
<br/>அருகர் அறவன் அறிவோற்கு அல்லதுஎன்
<br/>இருகையும் கூடி ஒருவழிக் குவியா,
<br/>மலர்மிசை நடந்தோன் மலர்அடி அல்லதுஎன்
<br/>தலைமிசை உச்சி தான்அணிப் பொறாஅது <td valign="bottom">205</td></td></tr><tr><td>
<br/>இறுதிஇல் இன்பத்து இறைமொழிக்கு அல்லது
<br/>மறுதிர ஓதிஎன் மனம்புடை பெயராது
<br/>என்றவன் இசைமொழி ஏத்தக் கேட்டுஅதற்கு
<br/>ஒன்றிய மாதவர் உயர்மிசை ஓங்கி
<br/>நிவந்துஆங்கு ஒருமுழம் நீள்நிலம் நீங்கிப் <td valign="bottom">210</td></td></tr><tr><td>
<br/>பவம்தரு பாசம் கவுந்தி கெடுகென்று
<br/>அந்தரம் ஆறாப் படர்வோர்த் தொழுது
<br/>பந்தம் அறுகெனப் பணிந்தனர் போந்து,
<br/>கார்அணி பூம்பொழில் காவிரிப் பேர்யாற்று
<br/>நீர்அணி மாடத்து நெடுந்துறை போகி <td valign="bottom">215</td></td></tr><tr><td>
<br/>மாதரும் கணவனும் மாதவத் தாட்டியும்
<br/>தீதுதீர் நியமத் தென்கரை எய்திப்
<br/>போதுசூழ் கிடக்கைஓர் பூம்பொழில் இருந்துழி
<br/>வம்பப் பரத்தை வறுமொழி யாளனொடு
<br/>கொங்குஅலர் பூம்பொழில் குறுகினர் சென்றோர் <td valign="bottom">220</td></td></tr><tr><td>
<br/>காமனும் தேவியும் போலும் ஈங்குஇவர்
<br/>ஆர்எனக் கேட்டுஈங்கு அறிகுவம் என்றே,
<br/>நோற்றுஉணல் யாக்கை நொசிதவத் தீர்உடன்
<br/>ஆற்றுவழிப் பட்டோ ர் ஆர்என வினவ,என்
<br/>மக்கள் காணீர் மானிட யாக்கையர் <td valign="bottom">225</td></td></tr><tr><td>
<br/>பக்கம் நீங்குமின் பரிபுலம் பினர்என,
<br/>உடன்வயிற் றோர்க்கள் ஒருங்குடன் வாழ்க்கை
<br/>கடவதும் உண்டோ ? கற்றறிந் தீர்எனத்,
<br/>தீமொழி கேட்டுச் செவியகம் புதைத்துக்
<br/>காதலன் முன்னர்க் கண்ணகி நடுங்க, <td valign="bottom">230</td></td></tr><tr><td>
<br/>எள்ளுநர் போலும்இவர் என்பூங் கோதையை
<br/>முள்உடைக் காட்டின் முதுநரி ஆகெனக்
<br/>கவுந்தி இட்ட தவம்தரு சாபம்
<br/>கட்டியது ஆதலின், பட்டதை அறியார்
<br/>குறுநரி நெடுங்குரல் கூவிளி கேட்டு <td valign="bottom">235</td></td></tr><tr><td>
<br/>நறுமலர்க் கோதையும் நம்பியும் நடுங்கி,
<br/>நெறியின் நீங்கியோர் நீர்அல கூறினும்
<br/>அறியா மைஎன்று அறியல் வேண்டும்
<br/>செய்தவத் தீர்நும் திருமுன் பிழைத்தோர்க்கு
<br/>உய்திக் காலம் உரையீ ரோஎன, <td valign="bottom">240</td></td></tr><tr><td>
<br/>அறியா மையின்இன்று இழிபிறப்பு உற்றோர்
<br/>உறையூர் நொச்சி ஒருபுடை ஒதுங்கிப்
<br/>பன்னிரு மதியம் படர்நோய் உழந்தபின்
<br/>முன்னை உருவம் பெறுகஈங்கு இவர்எனச்
<br/>சாபவிடை செய்து, தவப்பெருஞ் சிறப்பின் <td valign="bottom">245</td></td></tr><tr><td>
<br/>காவுந்தி ஐயையும் தேவியும் கணவனும்
<br/>முறம்செவி வாரணம் முஞ்சமம் முருக்கிய
<br/>புறஞ்சிறை வாரணம் புக்கனர் புரிந்துஎன்.
</td></tr></table>
 (கட்டுரை)
<table border="0"><tr><td width="350">
<p>முடிஉடை வேந்தர் மூவ ருள்ளும்
<br/>தொடிவிளங்கு தடக்கைச் சோழர்க்குலத்து உதித்தோர்
<br/>அறனும் மறனும் ஆற்றலும் அவர்தம்
<br/>பழவிறல் மூது஡ர்ப் பண்புமேம் படுதலும்
<br/>விழவுமலி சிறப்பும் விண்ணவர் வரவும் <td valign="bottom">5</td></p></td></tr><tr><td>
<br/>ஒடியா இன்பத்து அவர்உறை நாட்டுக்
<br/>குடியும் கூழின் பெருக்கமும் அவர்தம்
<br/>தெய்வக் காவிரித் தீதுதீர் சிறப்பும்
<br/>பொய்யா வானம் புதுப்புனல் பொழிதலும்
<br/>அரங்கும் ஆடலும் தூக்கும் வரியும் <td valign="bottom">10</td></td></tr><tr><td>
<br/>பரந்துஇசை எய்திய பாரதி விருத்தியும்
<br/>திணைநிலை வரியும் இணைநிலை வரியும்
<br/>அணைவுறக் கிடந்த யாழின் தொகுதியும்
<br/>ஈர்ஏழ் சகோடமும் இடநிலைப் பாலையும்
<br/>தாரத்து ஆக்கமும் தான்தெரி பண்ணும் <td valign="bottom">15</td></td></tr><tr><td>
<br/>ஊரகத் தேரும் ஒளியுடைப் பாணியும்
<br/>என்றுஇவை அனைத்தும் பிறபொருள் வைப்போடு
<br/>ஒன்றித் தோன்றும் தனிக்கோள் நிலைமையும்
<br/>ஒரு பரிசா நோக்கிக் கிடந்த
<br/>புகார்க் காண்டம் முற்றிற்று. <td valign="bottom">20</td></td></tr><tr><td>
<p>(வெண்பா)
<p>காலை அரும்பி மலரும் கதிரவனும்
<br/>மாலை மதியமும்போல் வாழியரோ - வேலை
<br/>அகழால் அமைந்த அவனிக்கு மாலைப்
<br/>புகழால் அமைந்த புகார்.
<p>
<h2><font color="red">(புகார்க் காண்டம் முற்றிற்று.)</font></h2>
</p></p></p></td></tr></table>
<hr/> 
This file was first put up on 13 Jan 2000. <br/>
Revised version in table form put up on 10 May 2001 <br/>
Please <a href="mailto:kalyan@geocities.com, kumar@vt.edu">click here to send in your corrections to the Webmaster of the site</a><br/>
</p></p></p></p></p></p></p></p></p></p></p></p></p></p></p></p></p></body>
</body></html>
