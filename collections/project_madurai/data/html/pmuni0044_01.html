<!DOCTYPE HTML PUBLIC "-//W3C//DTD HTML 3.2//EN">

<!-- Project Madurai -->
<!-- Copyright (c) 1999 All Rights Reserved -->
<!-- Author : Kumar Mallikarjunan-->
<html>
<head>
<meta ;="" charset="utf-8" content="text/html" http-equiv="Content-Type"/>
<meta content="Kumar Mallikarjunan" name="Author"/>
<title>
Kalevala - A Finland Epic
(in tamil script, unicode format)
</title>
</head>
<body bgcolor="white" text="#800000">
<center><img src="pmdr0.gif"/></center>
<hr noshade="" width="50%"/>
<a name="Top">
<center>
<h2>Kalevala - A Finland Epic (in tamil script, unicode format)
<p> கலேவலா - பின்லாந்தின் தேசிய காவியம்</p></h2>
<hr noshade="" width="50%"/><br/>
<table>
<tr><td>
தொகுப்பு: எலியாஸ் லொண்ரொத்<br/>
தமிழ் மொழிபெயர்ப்பு: ஆர்.  சிவலிங்கம் (உதயணன்)<br/>
நூல் அமைப்பும் அறிமுகமும்: டாக்டர் அஸ்கொ பார்பொலா (பேராசிரியர் - இந்திய இயல்)
</td></tr><tr><td>
Compiled by: Elias Lonnrot<br/>
Translated into Tamil by R.Sivalingam<br/>
Edited with an introduction by Asko Parpola<br/>
</td></tr><tr><td>
<br/>
<hr/>
<a href="/projectmadurai/pub/pm0032/index.html#notes">குறிப்புகள்</a><br/>
<a href="/projectmadurai/pub/pm0032/index.html#index">பாடல்களின் பொருளடக்கம்</a><br/>
<a href="/projectmadurai/pub/pm0032/index.html#characters">கதாநாயகர்களின் பெயர்கள்</a><br/>
<a href="/projectmadurai/pub/pm0032/index.html#Intro1">Introduction: Dr. Asko Parpola</a><br/>
<a href="/projectmadurai/pub/pm0032/index.html#Intro2">அறிமுகம் (தமிழாக்கம்) டாக்டர் அஸ்கோ பார்பொலா</a><br/>
<a href="/projectmadurai/pub/pm0032/index.html#preface">என்னுரை: ஆர். சிவலிங்கம் (உதயணன்)</a><br/>
<a href="/projectmadurai/pub/pm0044/addendum.html#Index">கலேவலா - சொற்றொகுதி</a> <br/>
<a href="/projectmadurai/pub/pm0044/addendum.html#Explanations">கலேவலா - விளக்கக் குறிப்புகள்</a><br/>
<a href="/projectmadurai/pub/pm0044/addendum.html#References">கலேவலா - ஆதார நூல்கள்</a><br/>
</td></tr></table>
</center>
<hr noshade="" size="4"/>
Etext Preparation (input) : Ms. Sarala Sandirasegarane<br/>
Etext Preparation (proof-reading) : Udhayanan<br/>
Etext Preparation (webpage) : Kumar Mallikarjunan<br/>
<br/>
This webpage presents the Etxt in Tamil script but in Unicode encoding.<br/> 
To view the Tamil text correctly you need to set up the following: <br/>
i). You need to have Unicode fonts containing Tamil Block (Latha,<br/>
Arial Unicode MS, TSCu_Inaimathi, Code2000, UniMylai,...) installed on your computer <br/>
and the OS capable of rendering Tamil Scripts (Windows 2000 or Windows XP). <br/>
<br/>
ii)Use a browser that is capable of handling UTF-8 based pages<br/>
(Netscape 6, Internet Explorer 5) with the Unicode Tamil font
chosen as the default font for the UTF-8 char-set/encoding view. <br/>.

In case of difficulties send an email request to <a href="mailto:kalyan@geocities.com">
kalyan@geocities.com</a> or <a href="mailto:kumar@vt.edu">
kumar@vt.edu</a><br/>
<br/>
ன Project Madurai 1999<br/>
Project Madurai is an open, voluntary, worldwide initiative devoted<br/>
to preparation of electronic texts of tamil literary works and to<br/>
distribute them free on the Internet. Details of Project Madurai are<br/>
available at the website http://www.tamil.net/projectmadurai<br/>
<br/>
You are welcome to freely distribute this file, provided this<br/>
header page is kept intact.<br/>
<hr noshade=""/>
<a name="Song36"><h3>
பாடல் 36 - குல்லர்வோவின் மரணம் 
<a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1-154 :    குல்லர்வோ போருக்கு ஆயத்தமாகித் தன் <br/>
குடும்பத்தாரிடம் விடை பெறுகிறான். அவனுடைய தாய் மட்டும் <br/>
அவனைப் பற்றியும் அவன் எங்கே போகிறான் என்பதைப் <br/>
பற்றியும் அவன் இருப்பானா இறப்பானா என்பதைப் பற்றியும் <br/>
எண்ணி வருந்துகிறாள்.<br/>
<br/>
அடிகள் 155-250 :  குல்லர்வோ உந்தமோவின் தோட்டத்துக்கு <br/>
வந்து எல்லோரையும் வீழ்த்தி எல்லா வசிப்பிடங்களுக்கும் தீ <br/>
வைத்து அழிக்கிறான்.<br/>
<br/>
அடிகள் 251-296 :  அவன் வீட்டுக்குத் திரும்பி வந்தபொழுது <br/>
வீட்டில் யாருமே இல்லாமல் வெறுமையாக இருக்கிறது. <br/>
ஆனால் அங்கே ஒரு கிழட்டுக் கறுப்பு நாய் மட்டும் நிற்கிறது. <br/>
வேட்டையாடி வாழ்வதற்காக அந்த நாயுடன் காட்டுக்குள் <br/>
போகிறான்.<br/>
<br/>
அடிகள் 297-360 :  காட்டுக்குச் செல்லும் வழியில், முன்னொரு <br/>
நாள் தனது சகோதரியைச் சந்தித்து அவளுடன் தகாத <br/>
முறையில் நடந்து கொண்ட இடத்துக்கு வருகிறான். அங்கே <br/>
மனச்சாட்சியின் உறுத்தலினால் தனது வாளினாலேயே தனது <br/>
உயிரை மாய்க்கிறான்.<br/>
<br/>
<hr/>
<br/>
குல்லர்வோ என்பான் கலர்வோ மைந்தன்<br/>
முழுநீல் காலுறை முதியவன் பிள்ளை<br/>
அங்ஙனம் போர்க்கு ஆயத்த மாயினன்<br/>
சமர்ப் பாதைக்குத் தயாராய் நின்றனன்;<br/>
வருமொரு கணத்தே வாளைத் தீட்டினன்<br/>
அடுத்ததில் ஈட்டியை ஆக்கினன் கூர்மை.<br/>
<br/>
இவ்விதச் சொற்களில் இயம்பினள் அன்னை:<br/>
"வேண்டாம் பாக்கிய மேயிலா என்மகன்<br/>
பெரும்போ ரொன்றைப் பெற்றிட வேண்டாம்<br/>
வாட்களை மோத வழிச்செல வேண்டாம்!    10<br/>
காரண மின்றியே கடும்போர்க் கேகுவோன்<br/>
சண்டையைத் தொடங்கித் தானாய் வைப்பவன்<br/>
அவனும் போரில் அழிக்கப் படுவான்<br/>
கொடும்போ ரில்லவன் கொல்லப் படுவான்<br/>
வெவ்வாள் களாலவன் வீழ்த்தப் படுவான்<br/>
அதிர்வாள் அலகினால் அழகிக்கப் படுவான்.<br/>
<br/>
ஆடொன்று மீதுநீ அமருக் கெழுகிறாய்<br/>
ஆட்டுக் கடாவிலே அமர்பொரச் செல்கிறாய்<br/>
வெள்ளாடு விரைவில் வென்றிட வும்படும்<br/>
கடாவும் அழுக்கில் கடிதுவீழ்த் தப்படும்  20<br/>
நாயொன்றில் ஏறிநீ நண்ணுவாய் வீட்டை<br/>
தவளையின் மீதுதான் முன்றிலை யடைவாய்."<br/>
<br/>
குல்லர்வோ என்பான் கலர்வோ மைந்தன்<br/>
உரைத்தான் ஒருசொல் உரைத்தான் இவ்விதம்:<br/>
"அப்படி யாயில்நான் அமிழேன் சேற்றில்<br/>
அல்லது வீழேன் அகல்பசும் புற்றரை<br/>
அல்லது அண்டங் காகத் தகத்தில்<br/>
அல்லது காகம் அண்மிவா ழிடங்களில்<br/>
போர்க்களத் தில்நான் போய்அமிழ் வேளையில்<br/>
போர்க்கள மீதில் போய்வீழ் வேளையில்.    30<br/>
மாள்வது போரின் வழிமிகச் சிறந்தது<br/>
வாள்களின் மோதலில் வீழ்வதும் நல்லதே!<br/>
அமரெனும் நோயோ அதுமிக இனியது<br/>
திடீரென அதிலே செல்வான் பையன்<br/>
வருந்ததுத லின்றி விரைந்தவன் செல்வான்<br/>
நலிவு றாமலே நடுநிலம் வீழ்வான்."<br/>
<br/>
இவ்விதச் சொற்களில் இயம்பினள் அன்னை:<br/>
"போருக்கு நீபோய்ப் பொன்றுவ தானால்<br/>
உன்தந் தைக்கு உறமிஞ் சுவதெது<br/>
வயதாம் அவரது வறியநாட் களிலே?" 40<br/>
<br/>
குல்லர்வோ என்பான் கலர்வோ மைந்தன்<br/>
உரைத்தான் ஒருசொல் உரைத்தான் இவ்விதம்:<br/>
"தொழுவத் தெருவின் குவைச்சா கட்டும்<br/>
தோட்டத்து வீழ்ந்து தொடுசா வவுறட்டும்."<br/>
<br/>
"உன்அன் னைக்கு மிஞ்சுவ தெதுவோ<br/>
வயதாம் அவளது வறியநாட் களிலே?"<br/>
<br/>
"மாளட் டும்கை வைக்கோற் கட்டுடன்<br/>
மாட்டுக் கொட்டிலில் மூச்சடைக் கட்டும்."<br/>
<br/>
"உன்சகோ தரற்கு மிஞ்சுவ தெதுவோ<br/>
இனிவரப் போகும் நனிநாட் கழிக்க?"    50<br/>
<br/>
"அவனைக் காட்டை அடைந்திட விடலாம்<br/>
காண்தோட் டவெளிக் கைவிடப் படலாம்."<br/>
<br/>
"உன்சகோ தரிக்கு மிஞ்சுவ தெதுவோ<br/>
இனிவரப் போகும் நனிநாட் கழிக்க?"<br/>
<br/>
"கிணற்று வழியவள் கிடந்துசா கட்டும்<br/>
தோய்க்கும் துறையவள் ஆழ்ந்து போகட்டும்."<br/>
<br/>
குல்லர்வோ என்பான் கலர்வோ மைந்தன்<br/>
வீட்டை விட்டே விரைந்தே எழுந்தான்<br/>
உரைத்தான் தந்தைக் கொருசொல் இவ்விதம்:<br/>
"விடைபெற் றேன்என் னுடையன் பெந்தையே!  60<br/>
நிகழுமா எனக்காய் நீங்கள் அழுவது<br/>
அங்கிறந் தேனென அறியவும் நேர்ந்தால்<br/>
எம்மனு மத்தியில் இருந்தே தொலைந்தால்<br/>
அருமினம் பிரிந்து ஆழ்ந்தே னென்றால்?"<br/>
<br/>
இந்தச் சொற்களில் இயம்பினார் தந்தை:<br/>
"அறிந்துனக் காய்நான் அழப்போவ தில்லை<br/>
அங்கிறந் தாயென அறியவும் நேர்ந்தால்<br/>
பெற்றுக் கொளலாம் பிறிதொரு மகனை<br/>
இன்னமும் மிகமிக இயைசிறப் பினனை<br/>
பாரில் பெருந்திறன் படைத்ததோர் மகனை." 70<br/>
<br/>
குல்லர்வோ என்பான் கலர்வோ மைந்தன்<br/>
உரைத்தான் ஒருசொல் உரைத்தான் இவ்விதம்:<br/>
"ஆம்உமக் காய்நான் அழப்போவ தில்லை<br/>
இறந்துநீர் போனீர் என்பதை அறிந்தால்;<br/>
இதுபோல் தந்தையை இவ்விதம் பெறுவேன்:<br/>
களிமண் வாயும் கல்லிலே தலையும்<br/>
சேற்று நிலத்துச் **சிறுபழக் கண்களும்<br/>
வாடிக் காய்ந்த வறுபுல் தாடியும்<br/>
**அலரிக் கவர்த்தடி யாகிய கால்களும்<br/>
மக்கி மடிந்த மரத்திலே தசையும்!"    80<br/>
<br/>
சோதரற் பார்த்துச் சொன்னான் அவன்பின்:<br/>
"விடைபெற் றேனென் னுடைச்சோ தரனே! <br/>
நிகழுமா எனக்காய் நீயும் அழுவது<br/>
அங்கிறந் தேனென அறியவும் நேர்ந்தால்<br/>
எம்மனு மத்தியில் இருந்தே தொலைந்தால்<br/>
அருமினம் பிரிந்து ஆழ்ந்தே னென்றால்?"<br/>
<br/>
சகோதரன் இந்தச் சொற்களில் சாற்றினன்:<br/>
"அறிந்துனக் காய்நான் அழப்போவ தில்லை<br/>
அங்கிறந் தாயென அறியவும் நேர்ந்தால்<br/>
பெற்றுக் கொள்ளலாம் பிறிதொரு சோதரன் 90<br/>
இன்னமும் மிகமிக இனியசோ தரனை<br/>
இரண்டு மடங்கு எழிலார் ஒருவனை."   <br/>
<br/>
குல்லர்வோ என்பான் கலர்வோ மைந்தன்<br/>
உரைத்தான் ஒருசொல் உரைத்தான் இவ்விதம்:<br/>
"ஆம்உனக் காய்நான் அழப்போவ தில்லை<br/>
இறந்துநீ போனாய் என்பதை அறிந்தால்;<br/>
இதுபோல் சோதரன் இவ்விதம் பெறுவேன்:<br/>
கல்லிலே தலையும் களிமண் வாயும்<br/>
சேற்று நிலத்துச் **சிறுபழக் கண்களும்<br/>
வாடிக் காய்ந்த வறுபுற் கேசமும்  100<br/>
**அலரிக் கவர்த்தடி யாகிய கால்களும்<br/>
மக்கி மடிந்த மரத்திலே தசையும்!"  <br/>
<br/>
சொன்னான் பின்னர் சோதரிக் கவனே<br/>
"விடைபெற் றேனென் னுடைச்சோ தரியே!    <br/>
நிகழுமா எனக்காய் நீயும் அழுவது<br/>
அங்கிறந் தேனென அறியவும் நேர்ந்தால்<br/>
எம்மனு மத்தியில் இருந்தே தொலைந்தால்<br/>
அருமினம் பிரிந்து ஆழ்ந்தே னென்றால்?"<br/>
<br/>
இவ்வாறு சோதரி இயம்பினள் சொற்களில்:<br/>
"ஆம்உனக் காய்நான் அழப்போவ தில்லை 110<br/>
ஆங்கிறந் தாயென் றறியவும் நேர்ந்தால்<br/>
பெற்றுக் கொள்ளலாம் பிறிதொரு சோதரன்   <br/>
இன்னமும் மிகமிக இனிய சோதரனை<br/>
இன்னமும் விவேகம் இயைந்த ஒருவனை."<br/>
<br/>
குல்லர்வோ என்பான் கலர்வோ மைந்தன்<br/>
உரைத்தான் ஒருசொல் உரைத்தான் இவ்விதம்:<br/>
"ஆம்உனக் காய்நான் அழப்போவ தில்லை<br/>
இறந்துநீ போனாய் என்பதை யறிந்தால்;<br/>
இதுபோற் சோதரி இவ்விதம் பெறுவேன்:<br/>
கல்லிலே தலையும் களிமண் வாயும்   120<br/>
சேற்று நிலத்துச் **சிறுபழக் கண்களும்<br/>
வாடிக் காய்ந்த வறுபுற் கூந்தலும்<br/>
குளத்து **அல்லிக் கொழுமலர்ச் செவிகளும்<br/>
உடலொன்று பின்னர் **'மாப்பிள்' மரத்திலும்!"<br/>
<br/>
அதன்பின் உரைத்தனன் அன்னைக் கிவ்விதம்:<br/>
"அன்னையே, என்றன் அன்புமிக் குடையளே!<br/>
என்னைச் சுமந்தஎன் எழிலார் அணங்கே!<br/>
கருவில் தாங்கிய கனகம் அனையளே!<br/>
நீங்கள் அழுவது நிகழுமா எனக்காய் <br/>
அங்கிறந் தேனென் றறியவும் நேர்ந்தால் 130<br/>
எம்மனு மத்தியில் இருந்தே தொலைந்தால்<br/>
அருமினம் பிரிந்து ஆழ்ந்தே னென்றால்?"<br/>
<br/>
இவ்விதச் சொற்களில் இயம்பினள் அன்னை<br/>
இயம்பினள் அவளே இயம்பினள் இவ்விதம்:<br/>
"அன்னையின் மனத்தை அறியமாட் டாய்நீ<br/>
அன்னையின் இதயம் அதையுண ராய்நீ<br/>
ஆமப்பா, உனக்காய் அழுவேன் நானும்<br/>
அங்கிறந் தாயென அறிந்தஅவ் வேளை<br/>
என்மனு மத்தியில் இருந்துநீ பிரிந்தால்<br/>
அருமினம் பிரிந்து ஆழ்ந்஡ய் என்றால்: 140<br/>
வெள்ளம் வரும்வரை வீட்டில் அழுவேன்<br/>
அகத்தின் தரையில் அலையெழ அழுவேன்<br/>
வழிகள் எங்ஙணும் வளைந்த உடலுடன்<br/>
தொழுவம் அனைத்திலும் தொடுகூன் முதுகுடன்;<br/>
பனியைக் கட்டியாய்ப் படைக்க அழுவேன்<br/>
பனிக்கட்டி மாறி படிவெறி தாகும்<br/>
பின்னர் வெறுந்தரை வியன்பசும் நிலமாம்<br/>
பசுமை நிலம்பின் வெளுறியே போகும்.<br/>
<br/>
எனக்கழ முடியா நிலையுள எதுவெனில்<br/>
வருந்த முடியா வகைநிலை எதுவெனில் 150<br/>
மக்கள் மத்தியில் மிக்கழு வதுவாம்<br/>
அழுவேன் ரகசிய மாய்ச்சவு  னாவில்<br/>
அமரும் வாங்கில்நீர் அதுவழிந் தோட<br/>
சவுனாப் பலகையில் தவழ்அலை எறிந்தெழ." <br/>
<br/>
குல்லர்வோ என்பான் கலர்வோ மைந்தன்<br/>
முழுநீல் காலுறை முதியவன் பிள்ளை<br/>
இசைப்பா டலுடன் ஏகினான் போர்க்கு<br/>
களிப்புடன் அவனும் கடும்போர்க் கேகினன்;<br/>
இசைத்தனன் சேற்றில் இசைத்தனன் தரையில்<br/>
பசும்புற் றரைகளில் பண்ணெதி ரொலித்தனன் 160<br/>
பெரும்புல் வெளிகளில் பெருமுழக் கிட்டனன்<br/>
வைக்கோல் நிலத்தினில் வந்தொலி யெழுப்பினன்.<br/>
<br/>
ஒருபுதி னம்தொடர்ந் தோடியே வந்தது<br/>
செய்தி வந்தவன் செவியில் விழுந்தது;<br/>
"உந்தை இறந்தனர் உன்றன தில்லம்<br/>
வளர்புகழ் பெற்றவர் மரணித்து வீழ்ந்தனர்<br/>
ஆதலால் செல்வாய் அவ்விடம் பார்க்க<br/>
இறந்தவ ருடைய ஈமக் கிரியையை!"<br/>
<br/>
குல்லர்வோ என்பான் கலர்வோ மைந்தன்<br/>
கூறினன் அவன்தான் கூறினன் பதிலுரை: 170<br/>
"இறந்தா ரவரெனின் இறந்துபோ கட்டும்!<br/>
எம்மகத் துள்ளது எழிலார் பொலிப்பரி<br/>
அவரைப் பூமிக் கதனில் கொண்டுபோய்<br/>
கல்லறை யொன்றில் கட்டிவைக் கட்டும்!"<br/>
<br/>
செல்லும் போதினில் சேற்றி லிசைத்தனன்<br/>
வெட்டிச் சுட்ட வெளியினி லொலித்தனன்<br/>
ஒருபுதி னம்தொடர்ந் தோடியே வந்தது<br/>
செய்தி வந்தது செவியில் விழுந்தது;<br/>
"இல்லத்(தில்) உன்றன் சோதர னிறந்தனன்<br/>
நினைஈன் றோர்பி(ள்)ளை நெடுந்துயி லாழ்ந்தனன்  180<br/>
ஆதலால் செல்வாய் அவ்விடம் பார்க்க<br/>
இறந்தவ னுடைய ஈமக் கிரியையை !"<br/>
<br/>
குல்லர்வோ என்பான் கலர்வோ மைந்தன்<br/>
கூறினன் அவன்தான் கூறினன் பதிலுரை:<br/>
"இறந்தான் அவனெனில் இறந்து போகட்டும்!<br/>
அங்குள வீட்டினில் அழகிய பொலிப்பரி<br/>
அவனைப் புமிக் கதனில் கொண்டுபொய்<br/>
கல்லறை யொன்றில் கட்டிவைக் கட்டும்!"<br/>
<br/>
சேற்றினில் நடக்கையில் சென்றனன் இசைத்து<br/>
தாருவின் இடைகுழ லூதிச் சென்றனன்    190<br/>
ஒருபுதி னம்தொடர்ந் தோடடியே வந்தது<br/>
செய்தி வந்தவன் செவியில் விழுந்தது:<br/>
"இல்லத்(தில்) உன்றன் சோதரி யிறந்தனள்<br/>
நினைஈன் றோர்பி(ள்)ளை நெடுந்துயி லாழ்ந்தனள்<br/>
ஆதலால் செல்வாய் அவ்விடம் பார்க்க<br/>
இறந்தவ ளுடைய ஈமக் கிரியையை!"<br/>
<br/>
குல்லர்வோ என்பான் கலர்வோ மைந்தன்<br/>
கூறினன் அவன்தான் கூறினன் பதிலுரை:<br/>
"இறந்தா ளவளெனில் இறந்துபோ கட்டும்!<br/>
எம்மிடம் வீட்டிலே இருப்பது பெண்பரி 200<br/>
அவளைப் பூமிக்கு அதனில் கொண்டுபோய்<br/>
கல்லறை யொன்றில் கட்டிவைக் கட்டும்!"<br/>
<br/>
எழிற்புற் றரைமேல் இசைத்துச் சென்றனன்<br/>
வைக்கோல் நிலத்தில் மகிழ்ந்தொலித் தேகினன்<br/>
ஒருபுதி னம்தொடர்ந் தோடியே வந்தது<br/>
செய்தி வந்தவன் செவியில் விழுந்தது:<br/>
"உந்தனன் பான உயர்தா யிறந்தனள்<br/>
இனியஉன் தாய் இறந்தே வீழ்ந்தனள்<br/>
ஆதலால் செல்வாய் அவ்விடம் பார்க்க<br/>
அவளை ஊர்மக்கள் அடக்கம் செய்வதை!" 210<br/>
<br/>
குல்லர்வோ என்பான் கலர்வோ மைந்தன்<br/>
உரைத்தான் ஒருசொல் உரைத்தான் இவ்விதம்:<br/>
"ஓ,நான் அதிர்ஷ்டம் ஒன்றிலாப் பையனே<br/>
இறந்தே போனதால் என்னுடை அன்னையும்<br/>
திரைத்துணி செய்தவள் களைத்து ஓய்ந்தனள்<br/>
வீழ்ந்தனள்மே லாடை விசித்திரம் வரைந்தவள்<br/>
நூல்கநளை நீளமாய் நூற்றே வைப்பவள்<br/>
நூற்புக் கழியை நொடியிழுத் தசைப்பவள்;<br/>
இறுதிநே ரத்தில் இல்லைநான் அருகில்<br/>
ஆவி பிரிகையில் அவளயல் நானிலை 220<br/>
மரணும் வந்ததா வன்குளிர் வந்ததால்<br/>
அல்லதூண் ரொட்டி அதுஇலா தானதால்!<br/>
<br/>
மனைக்கழு வட்டும் மாண்டவள் உடலினை<br/>
தண்ணீர் ஜேர்மனிச் சவர்க்க(஡)ரம் கூட்டி<br/>
பின்பட் டுத்துணி **நன்குசுற் றட்டும்<br/>
சணல்நூல் வண்ணத்துத் துணியில்வைக் கட்டும்<br/>
செல்லட்டும் எடுத்தாங்கே சேர்பூமி அவளைப்பின்<br/>
அவளைக் கல்லறை அடக்கி மூடட்டும்<br/>
புலம்பலின் ஒலியொடு புவியுள்ஏ கட்டும்<br/>
இறங்கட்டும் கல்லறை இனியபாட் டிசையொடு  230<br/>
இல்லத்துக் கினும்நான் ஏகிடு நிலையிலை<br/>
திருப்பிக் கொடுபட்ட திலையுந் தோக்கினும்<br/>
வீழ்த்தவும் படவிலை வெந்தீ மானுடன்<br/>
அழிக்கவும் படவிலை அதிகெடு மானுடன்."<br/>
<br/>
இசைத்த படியே ஏகினன் சமர்க்கு<br/>
உந்தோநாட் டுக்கு உவகையோ டேகினன்<br/>
உரைத்தான் ஒருசொல் உரைத்தான் இவ்விதம்:<br/>
"ஓ,முது மனிதனே, உயர்மா தெய்வமே!<br/>
எனக்கொரு வாள்இங் கினிது தருவையேல்<br/>
அதிலும் சிறப்பாம் அலகுள ஒன்றினை 240<br/>
ஒருமுழக் குழுவுக் குரைக்கும் அதுவகை<br/>
ஒருநூறு பேர்க்கு உறுநிகர் நின்றிடும்."<br/>
<br/>
பெற்றனன் ஒருவாள் நச்சிய வாறே<br/>
அனைத்திலும் சிறந்த அலகு படைத்ததை <br/>
அதனால் ஓரினம் அனைத்தும் வீழ்த்தினன்<br/>
உந்தமோ என்பான் உறுகூட் டழித்தனன்;<br/>
மனைகளை எரித்து மாற்றினான் சாம்பராய்<br/>
அழித்து அனைத்தையும் ஆக்கினன் துகள்துகள்;<br/>
கற்களை அடுப்பங் கரையிலே விட்டனன்<br/>
முற்றத்து விட்டனன் முதுஉயர் பேரியை. 250<br/>
<br/>
குல்லர்வோ என்பான் கலர்வோ மைந்தன்<br/>
இப்போ திரும்பினன் இல்லம் நோக்கி<br/>
கால மாகிய கவின்பிதா வசிப்பிடம்<br/>
பெற்றவர் வாழ்ந்த பெருந்தோட் டவெளி;<br/>
வந்ததும் வெற்று வசிப்பிடம் கண்டனன்<br/>
திறந்ததும் கண்டனன் தெரிபாழ் இல்லம்;<br/>
அணைத்திட ஒருவரும் அங்கே வந்திலர்<br/>
இருகரத் தேற்க எவருமே யங்கிலர்.<br/>
<br/>
அடுப்புக் கரியில் அவன்கை வைத்தனன்<br/>
அடுப்பின் கரியோ அதிகுளிர்ந் திருந்தது;    260<br/>
அங்கவன் வந்ததும் அறிந்தே கொண்டனன்<br/>
அன்னையும் உயிரோ டங்கிலை யென்பதை.<br/>
<br/>
கையை நுழைத்துக் கணப்பில் பார்த்தனன்<br/>
கற்கள் குளிராய்க் கணப்பில் இருந்தன<br/>
அங்கவன் வந்ததும் அறிந்தே கொண்டனன்<br/>
தந்தை உயிரொடு தானிலை யென்பதை.<br/>
<br/>
விழிகளை வலம்வர விட்டனன் நிலத்தில்<br/>
படர்தரை பெருக்கப் படாமல் இருந்தது<br/>
அங்கவன் வந்ததும் அறிந்தே கொண்டனன்<br/>
சகோதரி உயிரொடு தானிலை யென்பதை. 270<br/>
<br/>
பார்தனன் நீர்த்துறைப் பக்கம் சென்று<br/>
தோணிகள் எதுவுமே துறையினில் இல்லை<br/>
அங்கவன் வந்ததும் அறிந்தே கொண்டனன்<br/>
சகோதரன் உயிரொடு தானிலை யென்பதை.<br/>
<br/>
அவனங் கப்போ அழவே தொடங்கினன்<br/>
ஒருநாள் அழுதனன் இருநாள் அழுதனன்<br/>
இந்தச் சொற்களில் இயம்பினன் அவனே:<br/>
"ஓ,அன் பான உயர்ந்தஎன் அன்னாய்!<br/>
எனக்காய் இங்குநீ எதனை விட்டனை<br/>
நீடுமிப் பூமியில் நீவாழ் காலம்? 280<br/>
<br/>
ஆயினும் அன்னாய் அதைநீ கேட்டிலை<br/>
விம்மிநான் உந்தன் விழிகளில் அழுகையில்<br/>
புலம்பிடும் வேளையுன் புருவத்தி லேநான்<br/>
கூறியுன் சிரத்தில் குறைமுறைப் படுகையில்."<br/>
<br/>
கல்லறை யிருந்து நல்லதாய் எழுந்தனள்<br/>
மண்ணின்கீ ழிருந்து நன்னினை வுறுத்தினள்:<br/>
**" 'முஸ்தி' நாயினை விட்டுச் சென்றுளேன்<br/>
வேட்டைக் கதனுடன் வெளிச்செல லாமதால்;<br/>
கூடஉன் நாயினைக் கொண்டுநீ சென்றிடு<br/>
காட்டினுள் அங்குநீ வேட்டைக்(கு) ஏகிடு 290<br/>
அடர்ந்த அடவியின் அதனுட் புறம்செல்<br/>
வனத்தின் வனிதையர் வாழிடத் துக்கு<br/>
நீல்நிறப் பெண்கள் வாழ்முற் றத்தே<br/>
தேவ தாருவின் செறிகோட்(டை) எல்லை<br/>
ஆகா ரப்பொருட்கள் அங்கே பெறற்கு<br/>
வனத்தின் ஆடலை தினம்நா டிப்பெற!"<br/>
<br/>
குல்லர்வோ என்பான் கலர்வோ மைந்தன்<br/>
கூடவே தன்நாய் கொண்டே சென்றனன்<br/>
தெருவின் வழியே சென்றான் நடந்து<br/>
அடர்ந்த அடவியை அடைதற் காகவே  300<br/>
சிறுதொலை அங்ஙனம் சென்றிடும் நேரம்<br/>
சிறுதொலை பாதையில் அடிவைத் தேகையில்<br/>
அந்தத் தீவதன் அகலிடம் வந்தனன்<br/>
நிகழ்ச்சி நடந்தஅந் நிலையம் வந்தனன்<br/>
பாவையின் கற்பைப் பறித்த இடத்தே<br/>
தன்தாய் ஈன்றளைத் தான்கெடுத் தவிடம்.<br/>
<br/>
அழுதுகொண் டிருந்தாங் கெழிலார் புல்நிலம்<br/>
புலம்பிக்கொண் டிருந்தது புலர்இன் வனவெளி<br/>
வருந்திக்கொண் டிருந்தது வளரிளம் புற்கள்<br/>
பொழிந்தன கண்ணீர் புல்வெளி மலர்கள் 310<br/>
பாவையின் கற்பைப் பறித்தகா ரணத்தால்<br/>
<br/>
தன்தாய் ஈன்றலைத் தானே கெடுத்ததால்<br/>
இளம்புல் எதுவும் இலையே முளைத்ததும்<br/>
வளர்ந்ததே யில்லை வளர்புல் வெளிமலர்<br/>
எழுந்ததே யில்லை எழியஅத் தலத்தில்<br/>
அந்தக் கொடிய அகல்நிலப் பரப்பிலே<br/>
பாவையின் கற்பைப் பறித்த இடத்திலே<br/>
தன்தாய் ஈன்றளைக் கெடுத்தவத் தரையிலே.<br/>
<br/>
குல்லர்வோ என்பான் கலர்வோ மைந்தன்<br/>
உருவினன் கடிதில் உயர்கூ ரியவாள்    320<br/>
அதனைப் பார்த்தனன் அதனைத் திருப்பினன்<br/>
அதனைக் கேட்டனன் அதனை உசாவினன்;<br/>
அந்தவாள் விருப்பை அவனே கேட்டனன்<br/>
அவ்விதம் அதற்கு அமைந்ததா எண்ணம்<br/>
குற்றம் புரிந்த கொடுந்தசை யுண்ண<br/>
பாவம் புரிந்த சோரியைப் பருக.<br/>
<br/>
மனிதனின் மனதை வாளும் அறிந்தது<br/>
நாயகன் நினைவை நல்வாள் உணர்ந்தது<br/>
இந்தச் சொற்களில் இயம்பிற் றதுவிடை:<br/>
"நச்சிய அதனை நான்ஏன் உண்ணேண் 330<br/>
குற்றம் புரிந்த கொடுந்தசை ஏனுணேன்<br/>
பாவக் குருதியை பருகேன் ஏன்நான்?<br/>
தனிக்குற் றமிலாத் தசையையும் உண்பேன்<br/>
கொள்பாவ மிலாக் குருதியும் குடிப்பேன்."<br/>
<br/>
குல்லர்வோ என்பான் கலர்வோ மைந்தன்<br/>
முழுநீல் காலுறை முதியவன் பிள்ளை<br/>
வாளின் பிடியை வயலுள் தள்ளினன்<br/>
பசும்புற் றரையில் பாய்ச்சினன் கைப்பிடி<br/>
மார்புக் கெதிராய் வாட்கூர் திருப்பினன்<br/>
தன்னைக் கூர்மேல் தானே செலுத்தினன் 340<br/>
அவ்விதம் இறப்பினை அடைந்தனன் அவனே<br/>
தன்மர ணத்தினைத் தழுவிக் கொண்டனன்.<br/>
<br/>
இளைஞன் ஒருவனின் இறப்புமற் றிதுவே<br/>
நாயகன் குல்லர்வோ நாடிய மரணம்<br/>
நாயகன் ஒருவனின் நவில்கடை முடிவு<br/>
உயர்பாக் கியமில் ஒருவனின் மரணம்.<br/>
<br/>
முதிய வைனா மொயினனப் போது<br/>
இறந்தான் அவனென அறிந்தஅவ் வேளை<br/>
இறந்தான் குல்லர்வோ என்பதைக் கேட்டதும்<br/>
உரைத்தான் ஒருசொல் உரைத்தான் இவ்விதம்: 350<br/>
"வருங்கா லம்வாழ் மக்களே வேண்டாம்<br/>
கோணலாய்ப் பிள்ளையை பேணலும் வேண்டாம்<br/>
மூடத் தனமாய்த் தாலாட்(ட) யாரும்<br/>
எவரும் அந்நியர் இயைதுயி லாக்க!<br/>
கோணலாய் வளர்த்த குமாரன் எப்போதும்<br/>
மூடத் தனமாய்த் தாலாட் டும்சிறான்<br/>
விடயம் பொதுவாய் விளங்கவே மாட்டான்<br/>
மனிதனின் மனதை மற்றவன் பெற்றிடான்<br/>
வயோதிபம் வரையும் வாழ்ந்தா லுமவன்<br/>
உரமுறும் உடலை உடைய னாயிடினும்." 360<br/>
<br/>
<hr/>
<br/>
<a name="Song37"><h3>
பாடல் 37 - பொன்னிலும் வெள்ளியிலும் மணமகள்
<a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1-162 :    இல்மரினன் தனது இறந்த மனைவிக்காக வெகுகாலம் <br/>
அழுகிறான். பின்னர் மிகவும் பிரயாசைப்பட்டுப் பொன்னிலும் வெள்ளியிலும்<br/>
 - ஆனால் உயிர் மூச்சு இல்லாத - ஒரு மணமகளை உருவாக்குகிறான்.<br/>
<br/>
அடிகள் 163-196 :  இரவிலே தனது பொன் மணமகளின் அருகில் உறங்குகிறான். <br/>
அந்தப் பொன்னுருவின் எந்தப் பக்கமாய் அவன் உறங்குகிறானோ அந்தப் <br/>
பக்கம் குளிராய் இருப்பதைக் காலையில் உணருகிறான்.<br/>
<br/>
அடிகள் 197-250 :  இல்மரினன் அந்தப் பொன் மணமகளை வைனாமொயினனுக்குக் <br/>
கொடுக்கிறான். வைனாமொயினன் அதனை ஏற்க மறுத்து, அதிலிருந்து வேறு <br/>
பயனுள்ள பொருட்களைச் செய்யும்படி அல்லது பொன்னை விரும்பக்கூடிய மக்கள் <br/>
வாழும் வேறு நாடுகளுக்கு அனுப்பும்படி கூறுகிறான்.<br/>
<br/>
<hr/>
<br/>
அந்தக் கொல்லன் அவ்வில் மரினன்<br/>
அழுதான் மனைவிக் காய்முழு மாலையும்<br/>
அழுதான் இரவிலும் அவன்துயி லின்றியே<br/>
அழுதான் பகலிலும் அவனுண் ணாமல்<br/>
புலம்பினன் எழுந்து புலர்வை கறையில்<br/>
எறிந்தனன் பெருமூச் செல்லாக் காலையும்<br/>
இளமைப் பெண்ணவள் இறந்தே போனதால்<br/>
கல்லறை அழகியைக் கட்டி விட்டதால்.<br/>
<br/>
அவனது கையில் அசைந்ததே யில்லை<br/>
செப்பினில் செய்த சுத்தியல் அலகு, 10<br/>
ஒலியெழ வில்லை உழைக்கும் தொழில்தலம்<br/>
கடந்து முடிந்ததோர் கால மாதமாய்.<br/>
<br/>
கொல்லன்இல் மரினன் கூறினன் இவ்விதம்:<br/>
"அபாக்கியப் பைய(ன்)நான் அறிந்திலன் எதையும்<br/>
எப்படி இருப்பது எங்ஙனம் வாழ்வது;<br/>
இரவிலே உட்கார்ந் திருப்பதா துயில்வதா<br/>
நீண்டதோ இரவு நேரமோ துயரம்<br/>
நிறைந்தது தொல்லை குறைந்தது உடற்பலம்.<br/>
<br/>
என்மாலை வேளைகள் ஏக்கம் நிறைந்தவை<br/>
என்காலை வேளைகள் எல்லாம் மனத்துயர் 20<br/>
இரவில் இருப்பது இன்னல் மட்டுமே<br/>
துயில்விட் டெழுவது துன்பம் அதைவிட<br/>
எழில்மா லைப்பொழு(து) **ஏக்கம் கொண்டிலன்<br/>
வருகாலை வேளை மனத்துயர் கொண்டிலன்<br/>
மற்றைய போதும் மனத்துயர் கொண்டிலன்;<br/>
அன்புக் குரியளால் அடைந்தேன் ஏக்கமே<br/>
மனதுக் கினியளால் மனத்துயர் பெற்றேன்<br/>
கரும்புரு வத்தளால் கடுந்துயர் கொண்டுளேன்.<br/>
<br/>
இங்கே இப்போ இத்தகு நாட்களில்<br/>
மனச்சோர்(பு) மட்டும் மனத் தெழுகிறது    30<br/>
நள்ளிராத் தோன்றும் நனவிலாக் காட்சிகள்<br/>
கைதொட்ட இடத்தில் காண்பது வெறுமை<br/>
கரம்பட்ட இடத்தில் காண்பது பொய்மை<br/>
இடுப்பின் கீழே இரண்டு புறத்திலும்."<br/>
<br/>
கோதையில் லாமல் கொல்லன் வாழ்ந்தனன்<br/>
வாழ்க்கைத் துணையிலா வயோதிப மடைந்தனன்;<br/>
மாதமோர் இரண்டு மூன்றுமா யழுதான்<br/>
ஆமப்பா, அதன்மேல் நாலாம் மாதம்<br/>
பொன்னைக் கடலில் பொறுக்கியே யெடுத்தான்<br/>
அலையில் கொஞ்சம் அள்ளினான் வெள்ளி;   40<br/>
மரத்துண்(டு) சிலதை மற்றவன் சேர்த்தான்<br/>
மரத்துண்(டு) சறுக்கு வண்டிமுப் பதிலாம்;<br/>
எரித்து மரத்தைக் கரித்துண் டாக்கி<br/>
கொல்லுலை கரித்துண் டுள்ளே திணித்தான்.<br/>
<br/>
தன்னிடத் திருந்த தங்கம் எடுத்தான்<br/>
அத்தொடு வெள்ளியும் அவன்தேர்ந் தெடுத்தான்<br/>
திகழ்இலை யுதிர்ருதுச் செம்மறி அளவிலே<br/>
கடுங்குளிர் ருதுமுயல் கனத்தின் தரத்திலே<br/>
தங்கத்தை வெப்பத் ததனுள் திணித்து<br/>
வெள்ளியும் வைத்தான் வியனுலைக் களத்துள்   50<br/>
அடிமைகள் கொண்டு அங்கே செய்தனன்<br/>
அழுத்தலைச் செய்தான் அக்கூ லிகளால்.<br/>
<br/>
அடிமைகள் ஊதினர் அடிமைகள் விசிறினர்<br/>
அழுத்தலைச் செய்தனர் அங்கடை கூலிகள்<br/>
கையுறை எதுவும் கையிலில் லாமல்<br/>
எவ்வித முக்கா(டும்) இன்றியே தலையில்;<br/>
அவனே கொல்லன் அவ்வில் மரினன்<br/>
கொல்லுலைக் கருமமாய்க் கூடவே இருந்தனன்<br/>
தங்கத் தோருருத் தான்பெறற் காக<br/>
வெள்ளியில் மணமகள் வேட்டெடுப் பதற்காய். 60<br/>
<br/>
அடிமைகள் ஒழுங்காய் அங்கூத வில்லை<br/>
அழுத்தவும் இல்லை அக்கூ லிகளே<br/>
அந்தக் கொல்லன் அவ்வில் மரினன்<br/>
உலைக்களம் தானே ஊதுதல் செய்தான்;<br/>
ஒருமுறை ஊதினான் இருமுறை ஊதினன்<br/>
அவ்விதம் மூன்றாம் முறையுமாய் ஊதினன்<br/>
எட்டி உலைக்களத் தின்உட் பார்த்தான்<br/>
கொல்லுலை விளிம்பைக் கூர்ந்தவன் பார்த்தான்<br/>
உலைக்களத் தென்ன உருக்கொ(ண்)டு வருமென<br/>
ஊடுரு வியெது ஊதுலை வருமென. 70<br/>
<br/>
ஒருசெம் மறியா டுதித்தது உலையிலே<br/>
உலையிலே இருந்தது வந்ததூ டுருவி<br/>
தங்கத்தோ(ர்) ரோமம் தனிச்செப்(பில்) இ(ன்)னொன்று<br/>
வெள்ளியில் மூன்றாம் விதரோம மிருந்தது;<br/>
அதற்காய் ஏனையோர் அதிகளி கொண்டனர்<br/>
ஆயின்இல் மரினனோ அதாற்களி அடைந்திலன்.<br/>
<br/>
கொல்லன்இல் மரினன் கூறின்ன் இவ்விதம்:<br/>
"ஓநாய் ஒன்றே உனையெதிர் பார்த்திடும்<br/>
எதிர்ப்பார்த் தேன்பொன் னில்வாழ் துணையை<br/>
இருந்தேன் காத்துநான் இணையொன்(று) வெள்ளியில்." 80<br/>
<br/>
அதன்பின் கொல்லன் அவன்இல் மரினன்<br/>
செம்மறி ஆட்டைச் சேர்த்தனன் நெருப்பில்<br/>
மேலும் கொஞ்சம் மிகுபொன் னிட்டான்<br/>
நிறையும் வரையும் நிறைத்தான் வெள்ளி<br/>
ஊதுதல் அடிமைகள் உதவியால் செய்தான்<br/>
அழுத்தலைச் செய்தான் அக்கூ லிகளால்.<br/>
<br/>
அடிமைகள் ஊதினர் அடிமைகள் விசிறினர்<br/>
அழுத்தலைச் செய்தனர் அங்கடை கூலிகள்<br/>
கையுறை எதுவும் கையிலில் லாமல்<br/>
எவ்வித முக்கா(டும்) இன்றியே தலையில்;    90<br/>
அவனே கொல்லன் அவ்வில் மரினன்<br/>
கொல்லுலைக் கருமமாய்க் கூடவே இருந்தனன்<br/>
தங்கத் தோருருத் தான்பெறற் காக<br/>
வெள்ளியில் மணமகள் வேட்டெடுப் பதற்காய்.   <br/>
<br/>
அடிமைகள் ஒழுங்காய் அங்கூத வில்லை<br/>
அழுத்தவும் இல்லை அக்கூ லிகளே<br/>
அந்தக் கொல்லன் அவ்வில் மரினன்<br/>
உலைக்களம் தானே ஊதுதல் செய்தான்;<br/>
ஒருமுறை ஊதினான் இருமுறை ஊதினன்<br/>
அவ்விதம் மூன்றாம் முறையுமாய் ஊதினன் 100<br/>
எட்டி உலைக்களத் தின்உட் பார்த்தான்<br/>
கொல்லுலை விளிம்பைக் கூர்ந்தவன் பார்த்தான்<br/>
உலைக்களத் தென்ன உருக்கொ(ண்)டு வருமென<br/>
ஊடுரு வியெது ஊதுலை வருமென.<br/>
<br/>
உலையிருந் துதித்தது ஒருபரிக் குட்டி<br/>
ஊடுரு வியதது ஊதுலை யிருந்து<br/>
தங்கப் பிடர்மயிர் தலையோ வெள்ளி<br/>
காற்குளம் பனைத்தும் கவின்செம் பானவை;<br/>
அதற்காய் ஏனையோர் அதிகளிகொண்டனர்<br/>
ஆயின்இல் மரினனோ அதாற்களி அடைந்திலன்.    110<br/>
<br/>
கொல்லன்இல் மரினன் கூறினன் இவ்விதம்:<br/>
"ஓநாய் ஒன்றே உனையெதிர் பார்த்திடும்<br/>
எதிர்ப்பார்த் தேன்பொன் னில்வாழ் துணையை<br/>
இருந்தேன் காத்துநான் இணையொன்(று) வெள்ளியில்."  <br/>
<br/>
அதன்பின் கொல்லன் அவன்இல் மரினன்<br/>
குதிரைக் குட்டியைக் கொடுகனல் தள்ளினன்<br/>
மேலும் கொஞ்சம் மிகுபொன் னிட்டான்<br/>
நிறையும் வரையும் நிறைத்தான் வெள்ளி<br/>
அடிமைகள் கொண்டு அங்கூதல் செய்தனன்<br/>
அழுத்தலைச் செய்தான் அக்கூ லிகளால். 120<br/>
<br/>
அடிமைகள் ஊதினர் அடிமைகள் விசிறினர்<br/>
அழுத்தலைச் செய்தனர் அங்கடை கூலிகள்<br/>
கையுறை எதுவும் கையிலில் லாமல்<br/>
எவ்வித முக்கா(டும்) இன்றியே தலையில்;  <br/>
அவனே கொல்லன் அவ்வில் மரினன்<br/>
கொல்லுலைக் கருமமாய்க் கூடவே இருந்தனன்<br/>
தங்கத் தோருருத் தான்பெறற் காக<br/>
வெள்ளியில் மணமகள் வேட்டெடுப் பதற்காய்.   <br/>
<br/>
அடிமைகள் ஒழுங்காய் அங்கூத வில்லை<br/>
அழுத்தவும் இல்லை அக்கூ லிகளே  130<br/>
அந்தக் கொல்லன் அவ்வில் மரினன்<br/>
உலைக்களம் தானே ஊதுதல் செய்தான்;<br/>
ஒருமுறை ஊதினான் இருமுறை ஊதினன்<br/>
அவ்விதம் மூன்றாம் முறையுமாய் ஊதினன்  <br/>
எட்டி உலைக்களத் தின்உட் பார்த்தான்<br/>
கொல்லுலை விளிம்பைக் கூர்ந்தவன் பார்த்தான்<br/>
உலைக்களத் தென்ன உருக்கொ(ண்)டு வருமென<br/>
ஊடுரு வியெது ஊதுலை வருமென.<br/>
<br/>
உதித்தனள் ஒருபெண் உலையினி லிருந்து<br/>
ஒருபொற் கூந்தலாள் ஊதுலை யிருந்து    140<br/>
தலையோ வெள்ளி தலைமயிர் தங்கம்<br/>
அவளது உடலோ அழகில் மிளிர்ந்தது;<br/>
அதற்காய் ஏனையோர் அதிதுய ருற்றனர்<br/>
ஆயின்இல் மரினனோ அடைந்திலன் துயரம்.<br/>
<br/>
அதன்பின் கொல்லன் அவ்வில் மரினன்<br/>
தட்டியோர்  பொன்னுருத் தானே யமைத்தனன்<br/>
தட்டியோய் வின்றித் தானிரா வமைத்தனன்<br/>
உயிர்த்திடப் பொழுதிலா துழைத்தனன் பகலும்;<br/>
பாவைக் கதன்பின் ப(஡)தங்கள் செய்தனன்<br/>
செய்தனன் கால்கள் செய்தனன் கைகள்  150<br/>
ஆயினும் கால்களை அவள்மேல் உயர்த்திலள்<br/>
அணைக்கவு மில்லை அவள்கரம் திருப்பி.<br/>
<br/>
தன்பெண் ணுக்குச் சமைத்தான் காதுகள்<br/>
ஆயினும் செவிகள் அவைகேட் டிலவே;<br/>
அவ்விதம் வாயை அழகாய்ப் பொருத்தினன்<br/>
உயிரோ(ட்)ட விழிகளும் உறுவெழில் வாயும்<br/>
வாயோ மொழியெதும் வழங்கவு மில்லை<br/>
இனிதாம் பார்வையும் இல்லை விழிகளில்.<br/>
<br/>
கொல்லன்இல் மரினன் கூறினன் இங்ஙனம்:<br/>
"இவளொரு சிறந்த ஏந்திழை யாவாள் 160<br/>
இவளாற் சொற்களை இயம்ப முடிந்தால்<br/>
நெஞ்சோடு நல்லதோர் நீள்நா விருந்தால்."<br/>
<br/>
பின்னர் தனது பெண்ணைக் கொணர்ந்தனன்<br/>
அருமையாய்ச் செய்த அமளித் திரைக்குள்<br/>
மென்மையாய்ச் செய்த வியன்தலை யணையில்<br/>
பட்டினால் இயற்றிய படுக்கையின் மீது.<br/>
<br/>
அதன்பின் கொல்லன் அவ்வில் மரினன்<br/>
வெப்ப மாக்கினன் விரும்பிக் குளிப்பறை<br/>
சவர்க்க(஡)ரச் சவுனா தயாரா யாக்கினன்<br/>
இலைக்குச்(சித்) தூரிகை எடுத்தனன் தயாராய் 170<br/>
தொட்டி மூன்றினில் சுத்தநீ ரெடுத்தனன்<br/>
அந்தப் **பறவையை அங்கே கழுவினன்<br/>
நற்சுத்த மாக்கினன் நவவெண் **குருவியை<br/>
பொன்னின் களிம்புகள் போகக் கழுவினன்.<br/>
<br/>
கொல்லனும் அதன்பின் குளித்தான் நிறைவாய்<br/>
தன்னைக் கழுவினான் தன்விருப் பளவும்<br/>
நீளமாய்ப் படுத்தான் நேரிழை அருகில்<br/>
அருமையாய்ச் செய்த அமளியின் திரைக்குள் <br/>
உருக்கிலே செய்த உயர்கூ டாரம்<br/>
இரும்பினால் செய்த இன்வலை யமைப்புள்.    180<br/>
<br/>
அங்கே கொல்லன் அவ்வில் மரினன்<br/>
அன்றே வந்த அம்முத லிரவில்<br/>
சிலபோர் வைகளைத் திண்ணமாய்க் கேட்டான்<br/>
தயாரா யாக்கினான் சட்டைப் போர்வைகள்<br/>
இரண்டோ  மூன்றோ இருங்கர டித்தோல்<br/>
ஐந்தோ ஆறு அமளி விரிப்புகள்<br/>
படுப்பதற் காய்த்தன் பாவைத் துணையுடன்<br/>
தனது தங்கத் தனியுரு வத்துடன்.<br/>
<br/>
அப்புறம் உண்மையில் வெப்பம் இருந்தது<br/>
போர்வைச் சட்டைப் புறமா யவனது;  190<br/>
ஆனால் இளம்பெண் அவளது பக்கம்<br/>
தங்கத் தமைந்த தன்னுருப் பக்கம்<br/>
குளிராய் வந்தது கூறுமப் பக்கம்<br/>
குளிரில் கடினமாய்க் கூட விறைத்தது<br/>
கடலின் உறைபனிக் கட்டியா யானது<br/>
திண்மைப் பாறையாய்ச் சேர்ந்திறு கிற்று.<br/>
<br/>
கொல்லன்இல் மரினன் கூறினன் இவ்விதம்:<br/>
"இதுவோ எனக்கு ஏற்றது அல்ல;<br/>
வைனோ நாடு வனிதையைக் கொ(ண்)டுபோய்<br/>
அ(வ்)வைனா மொயினற் காதர வாக்கலாம்  200<br/>
அவன்முழங் காலில் ஆயுள் துணையாய்<br/>
அவனது அணைப்பில் அமையக் கோழியாய்.<br/>
<br/>
வைனோ நாடு வனிதையைக் கொணர்ந்தான்<br/>
அங்ஙனம் அவ்விடம் அடைந்ததன் பின்னர்<br/>
உரைத்தான் ஒருசொல் உரைத்தான் இவ்விதம்:<br/>
"ஓகோ, முதிய வைனா மொயின!<br/>
இதோஉனக் கிங்கோர் ஏந்திழை யிருக்கிறாள்<br/>
உனைக்கவ னிக்கவோர் உயர்எழில் மங்கை<br/>
வீண்பேச் சுரைக்கும் வியன்வா யுளளலள்<br/>
அகலமா யிதழ்கள் அமைந்தவ ளல்லள்." 210<br/>
<br/>
நிலைபெறும் முதிய வைனா மொயினன் <br/>
உருவ மீதுதன் உறுவிழி வைத்தனன்<br/>
தங்கத்து மீதுதன் கண்கள் செலுத்தினன்<br/>
உரைத்தான் ஒருசொல் உரைத்தான் இவ்விதம்:<br/>
"எதற்காய் இதனை என்னிடம் கொணர்ந்தாய்<br/>
பொன்னிலே புனைந்தவிப் புதுமா(ய) **வுருவை?"<br/>
<br/>
கொல்லன்இல் மரினன் கூறினன் இவ்விதம்:<br/>
"வேறு எதற்கு? மிகுநலத் துக்கே!<br/>
ஆயுள்நாள் துணையாய் ஆகநின் முழங்கால்<br/>
ஒருகோழி யாக  உன்அணைப் பினிலே."   220<br/>
<br/>
முதிய வைனா மொயினன் மொழிந்தான்:<br/>
"ஓ,நற் கொல்லஎன் நேசச் சோதர!<br/>
தீக்குள் நீயே திணிப்பாய் நின்பெண்<br/>
எல்லா விதமாம் இயல்பொருள் செய்வாய்<br/>
அல்லது எடுத்து அகல்நா டிரஷ்ஷியா<br/>
ஜேர்மனி நாட்டுக்(கு) நீநின் உருவினை<br/>
பணமுளோர் போட்டி போடுவர் மணக்க<br/>
உயர்ந்தோர் பெண்ணுக்(கு) உறுபோர் புரிவர்;<br/>
எனது இனத்துக் கிதுஇணை யல்ல<br/>
எனக்கே கூட இதுபொருந் தாது 230<br/>
தங்கத் தானதோர் தகுபெண் எடுப்பது<br/>
ஆம்வெள்(ளி) உருவுக் கக்கறை கொள்வது."<br/>
<br/>
அங்ஙனம் தடுத்தான் அ(வ்)வைனா மொயினன்<br/>
மணப்பெணைத் தவிர்த்தான் *அமைதிநீர் மனிதன்<br/>
வளரும் தலைமுறை மனிதரைத் தடுத்தான் <br/>
வளர்ந்து வருவோர் வழியினைத் தவிர்த்தான்<br/>
தங்கத் துக்காய்த் தலைவணங் குதலை<br/>
வெள்ளிக் காக வீண்தடு மாறலை;<br/>
இனிவரும் சொற்களில் இவ்விதம் மொழிந்தான்<br/>
இந்த மொழிகளில் இவ்விதம் மொழிந்தான்: 240<br/>
"பாக்கிய மற்ற பையன்காள், வேண்டாம்!<br/>
இப்போ வளர்ந்துயர் இகல்வீ ரர்களே!<br/>
செல்வந்த ராகநீர் திகழ்ந்த போதிலே<br/>
அல்லது செல்வமற் றமைந்த போதிலும்<br/>
என்றுமே உங்கள் எவ்வாழ் நாளிலும்<br/>
பொன்னிலாத் திகழும் பொற்பொழு தெல்லாம்<br/>
தங்கத்தி லான தையலர் எடாதீர்<br/>
கொளாதீர் அக்கறை வெள்ளி உரு(வு)க்கு<br/>
தங்கத் தொளியோ தவழ்குளி ரானது<br/>
வெள்ளியின் மினுக்கம் மிகுசீ தளமாம்."  250<br/>
<br/>
<hr/>
<br/>
<a name="Song38"><h3>
 பாடல் 38 - வட நாட்டிலிருந்து இல்மரினனின் புதிய மணமகள்<br/>
<a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1-124 : இல்மரினன் வடநாட்டுக்குச் சென்று தனது முன்னாள் <br/>
மனைவியின் தங்கையைத் தனக்கு மணம் செய்து தரும்படி கேட்கிறான். <br/>
ஆனால் அவனுக்கு ஓர் இகழ்ச்சியான மறுமொழியே கிடைக்கிறது. <br/>
அதனால் அவன் கோபமடைந்து பெண்ணைக் கவர்ந்து வீடு நோக்கிப் <br/>
புறப்படுகிறான்.<br/>
<br/>
அடிகள் 125-286 : அந்தப் பெண் வழியில் இல்மரினனை அவமதித்துப் <br/>
பேசியதால் அவன் சினம் கொண்டு அப்பெண்ணைக் கடற்பறவை <br/>
ஆகும்படி சபித்துப் பாடுகிறான்.<br/>
<br/>
அடிகள் 287-328 : இல்மரினன் வீட்டுக்குத் திரும்பி வந்து சம்போவைச் <br/>
செய்து கொடுத்ததால் வடநாட்டு மக்கள் எவ்வளவு மகிழ்வுடன் <br/>
வாழ்கிறார்கள் என்பதையும் மணப்பெண் பெறும் பொருட்டுத் தான் <br/>
வடநாட்டுக்குச் சென்று தோல்வி அடைந்ததையும் வைனாமொயினனுக்குக் <br/>
கூறுகிறான்.<br/>
<br/>
<hr/>
<br/>
அப்போ(து) கொல்லன் அவன்இல் மரினன்<br/>
கவினழி வில்லாக் கைவினைக் கலைஞன்<br/>
தான்தொலை எறிந்தனன் தங்கப் பதுமையை<br/>
வெள்ளியி லான வியன்பெண் உருவை<br/>
அம்பரிக் குட்டிக் கணிகள் சூட்டினன்<br/>
மண்ணிறப் புரவி வண்டிமுன் நின்றது<br/>
அவனே ஏறி அமர்ந்தனன் வண்டியில்<br/>
வண்டியில் ஏறி வசதியா யமர்ந்தனன்;<br/>
எடுத்தனன் முடிவு எழுந்தே ஏகிட<br/>
அத்துடன் எண்ணம் அவனும் கொண்டனன் 10<br/>
வடநா டேகி வாஞ்சையாய்க் கேட்க<br/>
வடபுலம் வாழும் வனிதைமற் றவளை.<br/>
<br/>
ஒருநாட் பயணம் ஒழுங்காய் நடந்தது<br/>
இருநாட் பயணம் இனிதாய் முடிந்தது<br/>
மூன்றா வதுநாள் முன்வரு போதினில்<br/>
வந்து சேர்ந்தனன் வடபால் முற்றம்.<br/>
<br/>
லொவ்ஹி என்பவள் வடபுலத் தலைவி<br/>
முற்றப் பரப்பினில் முன்தான் வந்தாள்<br/>
அங்கு வந்துரை யாடத் தொடங்கினள்<br/>
அடுத்துத் திரும்பினள் அவள்வின வற்காய்    20<br/>
எங்ஙனம் தன்மகள் இருக்கிறாள் என்று<br/>
இனியவள் எவ்விதம் இருக்கிறாள் என்று<br/>
மணாளன் வீட்டில் மருமக ளாக<br/>
மாமியார் இல்லில் மனைவியே யாக.<br/>
<br/>
அந்தக் கொல்லன் அவ்வில் மரினன்<br/>
தாழ்ந்த தலையுடன் வீழ்ந்த மனத்துடன்<br/>
தொய்ந்து சரிந்த தொப்பியை அணிந்து<br/>
உரைத்தான் ஒருசொல் உரைத்தான் இவ்விதம்:<br/>
"என்றன் மாமியே, இப்போ(து) வேண்டாம்!<br/>
வேண்டாம் அதுசார் வினவுதல் இப்போ(து)   30<br/>
எங்ஙனம் வாழ்கிறாள் என்பதை உன்மகள்<br/>
எவ்விதம் இருக்கிறாள் என்பதை உன்மகள்!<br/>
மரணம் ஏலவே வாய்க்கொண்ட தவளை<br/>
வந்து சேர்ந்தது வன்கொடும் முடிவு<br/>
இருக்கிறாள் புவியுள் என்சிறு பழமவள்<br/>
பசும்புற் றரைக்குளே படுப்பளென் அழகி<br/>
கரும்புரு வத்தள்புற் களின்நடு வினிலே<br/>
வெள்ளி நிகர்த்தவள் வைக்கோல் மத்தியில்.<br/>
<br/>
அடுத்தஉன் மகளுக் காகநான் வந்துளேன்<br/>
உன்இளம் பெண்ணுக்(கு) ஓடியே வந்தேன்:  40<br/>
அன்புஎன் மாமியே, அவளைநீ தருவாய்,<br/>
அடுத்த உன்மகளை அனுப்புவாய் என்னொடு,<br/>
மனைவிஎன் முந்தியள் வாழ்ந்தஅவ் விடத்தே<br/>
அவளுடைச் சோதரி அமர்ந்தஅவ் விடத்தே."<br/>
<br/>
லொவ்ஹி என்பவள் வடபுலத் தலைவி<br/>
உரைத்தாள் ஒருசொல் உரைத்தாள் இவ்விதம்:<br/>
"அதிர்ஷ்டம் அற்றநான் அடாச்செயல் செய்தேன்<br/>
பாக்கியம் அற்றநான் பழிபெரி தாற்றினேன்<br/>
வாக்களித் தென்மகள் வழங்கிய நேரம்நான்<br/>
தவமகள் உன்னிடம் தந்திட்ட போதிலே 50<br/>
உறங்கவே தந்தேன் உளஇளம் வயதிலே<br/>
அழகுசெங் கதுப்பினாள் அழியவே விட்டேன்:<br/>
ஓநாய் வாய்க்குள் ஒப்படைத் தாற்போல்<br/>
கத்தும் கொடிய கரடியின் அலகினுள்.<br/>
<br/>
இப்போ நான்தரேன் இரண்டாம் மகளை<br/>
அடுத்த மகளையும் அனுப்புதற் கில்லைநான்<br/>
உன்றன் குப்பை ஒட்டடை பெருக்க<br/>
சுரண்டி எடுத்திடத் துகள்கள்ஒட் டியதை;<br/>
அதனிலும் என்மகள் அவளைக் கொடுக்கலாம்<br/>
என்றன் உரமுறும் எழில்பிள்ளை யிடலாம்    60<br/>
இரைந்து பாயுமோர் இகல்நீர் வீழ்ச்சியில்<br/>
புகைந்து சுழிக்குமோர் புகுநீர்ச் சுழியில்<br/>
மரண உலகின் **வளமீன் வாய்க்குள்<br/>
துவோனிக்கோ லாச்சித் தொல்மீன் பற்களில்."<br/>
<br/>
அதன்பின் கொல்லன் அவ்வில் மரினன்<br/>
தன்வாய் கோணித் தலையைத் திருப்பி<br/>
கறுத்தத் தாடியைக் கையால் முறுக்கி<br/>
தனது சுருண்ட தலையினை யசைத்தான்;<br/>
துணிவாய்த் தானே தொடர்ந்தில் புகுந்து<br/>
கூரையின் கீழே கொண்டே நன்நடை    70<br/>
உரைத்தான் ஒருசொல் உரைத்தான் இவ்விதம்:<br/>
"என்னிடம் வருவாய் இப்போ பெண்ணே!<br/>
உனது சகோதரிக் குரிய இடத்தே<br/>
மனைவிஎன் முந்தியள் வாழ்ந்த இடத்தே<br/>
ரொட்டி- தேன் சேர்ந்ததைச் சுட்டே யெடுக்க<br/>
'பீர்'ப்பா னத்தைப் பின்வடித் தெடுக்க!"<br/>
<br/>
பெருநிலத் திருந்தொரு பிள்ளைபா டிற்று<br/>
பாடிய தோடு பகர்ந்தது இவ்விதம்:<br/>
"எம்கோட்(டை) யிருந்துபோ, எதும்பய னற்றவா!<br/>
அந்நியோய், யி(வ்)வாயி லிருந்தே யகல்வாய்!  80<br/>
இக்கோட்(டை) பகுதியொன் றிடித்தே முடித்தனை<br/>
கோட்டையைச் சிறிதே கொடிதா யழித்தனை<br/>
முன்னொரு முறைநீ வந்தநே ரத்தில்<br/>
அகல்இக் கதவுநீ அடைந்தநே ரத்தில்.<br/>
<br/>
பெண்நீ, சகோதரி, பேசுதல் கேட்பாய்!<br/>
மணமகன் கண்டு மயங்கிட வேண்டாம்<br/>
மாப்பிளை  வாயில் வருமொழி கேட்டு<br/>
அவனது பாத அழகினைப் பார்த்து!<br/>
 மாப்பிளை முரசு ஓனாய் முரசு<br/>
நரியின் வளைந்த நகங்கள் பையிலே 90<br/>
கக்கத் திருப்பவை கரடியின் நகங்கள்<br/>
குருதியுண் போரின் கொலைவாள் இடுப்பில்<br/>
அதனால் சீவுவார் அழகிய உன்தலை<br/>
முதுகை வெட்டி முதற்கிழித் திடுவார்."<br/>
<br/>
பெண்ணவள் தானே பேசினள் இவ்விதம்<br/>
இல்மரி னன்எனும் கொல்லன் தனக்கு:<br/>
"புறப்பட் டுன்னுடன் வரற்குநா னில்லை<br/>
அடாச்சிறு மதியரில் அக்கறை யெனக்கிலை;<br/>
கொடிதுமுன் முடித்த கோதையைக் கொன்றனை<br/>
அழகென் சோதரி அழித்தே மாய்த்தனை    100<br/>
அங்ஙனம் என்னையும் அழிக்க முயலுவாய்<br/>
என்னையும் அவ்விதம் என்றுமே மாய்க்கலாம்;<br/>
பாரப்பா இந்தப் பாவையும் இப்போ(து)<br/>
எதிர்பார்த் திருக்கிறாள் இனியகீர்த் தியனை<br/>
அழகார் உடலுறும் அருந்தரச் சோடியை<br/>
சுந்தரன் ஒருத்தனின் வண்டியை நிறைத்திட<br/>
மிகமிகச் சிறப்பாம் விரும்பிட மடைந்திட<br/>
இகமதில் மிகஉயர் இருப்பிடம் சேர்ந்திட<br/>
அல்லஓர் கொல்லனின் அக்கரி இல்லம்<br/>
மூடன் ஒருவனின் மூள்அன லிடமல."   110<br/>
<br/>
அந்தக் கொல்லன் அவ்வில் மரினன்<br/>
கவினழி வில்லாக் கைவினைக் கலைஞன்<br/>
தன்வாய் கோணித் தலையைத் திருப்பி<br/>
கறுத்தத் தாடியைக் கையால் முறுக்கினன்;<br/>
அக்கணத் துடனே அரிவையைப் பற்றினன்<br/>
இருகரம் வளைத்து இறுகப் பிடித்தனன்<br/>
பனிப்புயல் போல பாய்ந்தனன் வெளியே<br/>
சறுக்கு வண்டியில் மிடுக்கோ டேறினன்<br/>
அரிவையை வண்டி அதனுள் திணித்தனன்<br/>
வனிதையைத் திணித்து வண்டியுள் அடைத்தனன்  120<br/>
அவனே புறப்பட லாயின னுடனடி<br/>
அவன்புறப் படற்கு ஆயத்த மாயினன்<br/>
பரிக்கடி வாளத் தொருகை இருந்தது<br/>
மறுகை மங்கையின் மார்புக் காம்பினில்.<br/>
<br/>
காரிகை அழுதனள் கத்திப் புலம்பினள்<br/>
உரைத்தாள் ஒருசொல் உரைத்தாள் இவ்விதம்:<br/>
**"சிறுபழத் துக்குச் சென்றேன் சதுப்பு<br/>
**சேம்பங் கிழங்குக் கேகினன் சேற்றிடை<br/>
தொலைவே னங்குநான் துடிக்குமோர் கோழியாய்<br/>
அகாலத் திறப்பேன் அங்கொரு பறவையாய்.  130<br/>
<br/>
கொல்லஇல் மரின, சொல்லும் மொழிகேள்!<br/>
இருப்பையேல் விடுவியா திங்கிருந் தென்னை<br/>
வண்டியை உதைப்பேன் துண்டுதுண் டாக<br/>
சறுக்குவண் டியினை நொருக்குவேன் துகளாய்<br/>
என்முழங் காலால் இடிப்பேன் பொடிப்பட<br/>
காலால் அடித்துக் கடுந்துக ளாக்குவேன்."<br/>
<br/>
அந்தக் கொல்லன் அவ்வில் மரினன்<br/>
உரைத்தான் ஒருசொல் உரைத்தாள் இவ்விதம்:<br/>
"அதனால் தான்கொல் லனின்ரதப் புறங்கள்<br/>
இரும்பைக் கொண்டு இயற்றப் பட்டது   140<br/>
தாங்கி உதைகளைத் தப்புதற் காக<br/>
புத்தெழிற் கன்னியின் போரினைத் தாங்க."<br/>
<br/>
காரிகை அப்போ கத்திப் புலம்பினள்<br/>
அம்செப்பு **வாரணி அவள்முறை யிட்டனள்<br/>
விரல்களைப் பின்னித் திருப்பி முறுக்கினள்<br/>
உடன்தன் கரங்களை உதறிப் பார்த்தனள்<br/>
உரைத்தாள் ஒருசொல் உரைத்தாள் இவ்விதம்:<br/>
"இருப்பையேல் விடுவியா திங்கிருந் தென்னை<br/>
ஆழிமீ னாயெனை யாக்கிடப் பாடுவேன்<br/>
ஆழவெண் மீனாய் அலையில்மா றிடுவேன்."  150<br/>
<br/>
அந்தக் கொல்லன் அவ்வில் மரினன்<br/>
உரைத்தான் ஒருசொல் உரைத்தாள் இவ்விதம்:<br/>
"அவ்விடம் உன்னால் அடைந்திட முடியா<br/>
கோலாச்சி மீனாய்க் குமரிபின் தொடர்வேன்."<br/>
<br/>
காரிகை அப்போ கத்திப் புலம்பினள்<br/>
அம்செப்பு வாரணி அவள்முறை யிட்டனள்<br/>
விரல்களைப் பின்னித் திருப்பி முறுக்கினள்<br/>
உடன்தன் கரங்களை உதறிப் பார்த்தனள்<br/>
உரைத்தாள் ஒருசொல் உரைத்தாள் இவ்விதம்:<br/>
"இருப்பையேல் விடுவியா திங்கிருந் தென்னை 160<br/>
அடவியுட்  சென்று அங்கே மறைவேன்<br/>
**கீரியாய்ப் பாறைக் கீழ்க்குழி புகுவேன்."<br/>
<br/>
அந்தக் கொல்லன் அவ்வில் மரினன்<br/>
உரைத்தான் ஒருசொல் உரைத்தாள் இவ்விதம்:<br/>
"அவ்விடம் உன்னால் அடைந்திட முடியா<br/>
**நீர்நாய் வடிவாய் நின்பின் தொடர்வேன்."<br/>
<br/>
காரிகை அப்போ கத்திப் புலம்பினள்<br/>
அம்செப்பு வாரணி அவள்முறை யிட்டனள்<br/>
விரல்களைப் பின்னித் திருப்பி முறுக்கினள்<br/>
உடன்தன் கரங்களை உதறிப் பார்த்தனள் 170<br/>
உரைத்தாள் ஒருசொல் உரைத்தாள் இவ்விதம்:<br/>
"இருப்பையேல் விடுவியா திங்கிருந் தென்னை <br/>
மேகப்புள் ளாய் உயரமேற் பறப்பேன்<br/>
மேகப் பின்புறம் மிகமறைந் திருப்பேன்."<br/>
<br/>
அந்தக் கொல்லன் அவ்வில் மரினன்<br/>
இந்தச் சொற்களில் இயம்பினன் அவனே:<br/>
"அவ்விடம் உன்னால் அடைந்திட முடியா<br/>
கழுகுரு வெடுத்துக் கன்னிப்பின் தொடர்வேன்."<br/>
<br/>
அதன்பின் பயணம் அமைந்தது சிறுதொலை <br/>
பாதையில் கொஞ்சம் பகர்தொலை கழிந்தது 180   <br/>
அப்போ குதிரை நிமித்திற் றதன்செவி<br/>
தழைத்ததன் செவிதாம் பரபரப் பாயின.<br/>
<br/>
ஒண்டொடி தலையை உயர்த்திப் பார்த்தனள்<br/>
ஒருகா லடித்தடம் உறுபனிக் கண்டனள்<br/>
இவ்வா றுசாவினள் இவ்வா றியம்பினள்:<br/>
"இப்போ தோடிய தெதுவாம் குறுக்காய்?"<br/>
<br/>
கொல்லனில் மரினன் கூறினன் இவ்விதம்:<br/>
"இப்போ குறுக்காய் ஏகிய ததுமுயல்."<br/>
<br/>
பெருமபாக் கியவதி பெருமூச் செறிந்தனள்<br/>
பெருமூச் செறிந்தனள் பெரிதும் சோர்ந்தனள் 190<br/>
உரைத்தாள் ஒருசொல் உரைத்தாள் இவ்விதம்:<br/>
"ஐயகோ, எளியதோர் பிறப்பா யினன்நான்<br/>
நன்றிருந் திருக்கும் நானிவ்வா றிருந்தால்<br/>
சிறப்பிருந் திருக்கும் செயலிவ்வா றிந்தால்<br/>
விரைமுயல் வழித்தட மீதிருந் திருந்தால்<br/>
**'வளைந்தகால்' சுவட்டின் வயமிருந் திருந்தால்<br/>
மணஞ்செய வருமிவன் வண்டியி லிலாமல்<br/>
மிகச்சுருங் குமுகன் மெத்தையி லிலாமல்<br/>
ஏனெனில் முயல்ரோமம் இதில்மிக நன்று<br/>
வியன்முயல் வாயோ மேலும் சிறப்பு." 200<br/>
<br/>
அந்தக் கொல்லன் அவ்வில் மரினன்<br/>
தன்இதழ் கடித்துத் தலையைத் திருப்பி<br/>
தொடர்ந்து வண்டியைத் துடிப்பாய்ச் செலுத்தினன்;<br/>
பாதையில் கொஞ்சம் பகர்தொலை கழிந்தது<br/>
குதிரை மீண்டும் செவிநிமிர்த் திற்று<br/>
தழைத்ததன் செவிதாம் பரபரப் பாயின.<br/>
ஒண்டொடி தலையை உயர்த்திப் பார்த்தனள்<br/>
ஒருகா லடித்தடம் உறுபனிக் கண்டனள்<br/>
இவ்வா றுசாவினள் இவ்வா றியம்பினள்:<br/>
"இப்போ தோடிய தெதுவாம் குறுக்காய்?"   210<br/>
<br/>
கொல்லனில் மரினன் கூறினன் இவ்விதம்:<br/>
"இப்போ குறுக்காய் ஏகிய ததுநரி."<br/>
<br/>
பெருமபாக் கியவதி பெருமூச் செறிந்தனள்<br/>
பெருமூச் செறிந்தனள் பெரிதும் சோர்ந்தனள் <br/>
உரைத்தாள் ஒருசொல் உரைத்தாள் இவ்விதம்:<br/>
"ஐயகோ, எளியதோர் பிறப்பா யினன்நான்<br/>
நன்றிருந் திருக்கும் நானிவ்வா றிருந்தால்<br/>
சிறப்பிருந் திருக்கும் செயலிவ்வா றிந்தால்<br/>
ஒருநரி(யின்) வண்டியில் சவாரிசெய் திருந்தால்<br/>
இருந்தால் ஓய்விலா விரைந்திடும் வண்டி    220<br/>
மணஞ்செய வந்தவன் வண்டியி லிலாமல்<br/>
மிகச்சுருங் குமுகன் மெத்தையி லிலாமல்<br/>
ஏனெனில் **ஓரியின் ரோமம்மிக் குகந்தது<br/>
நரியதன் வாயோ நனிமேற் சிறப்பாம்."    <br/>
<br/>
அந்தக் கொல்லன் அவ்வில் மரினன்<br/>
தன்இதழ் கடித்துத் தலையைத் திருப்பி<br/>
தொடர்ந்து வண்டியைத் துடிப்பாய்ச் செலுத்தினன்;<br/>
பாதையில் கொஞ்சம் பகர்தொலை கழிந்தது<br/>
குதிரை மீண்டும் செவிநிமிர்த் திற்று<br/>
தழைத்ததன் செவிதாம் பரபரப் பாயின.   230<br/>
ஒண்டொடி தலையை உயர்த்திப் பார்த்தனள்<br/>
ஒருகா லடித்தடம் உறுபனிக் கண்டனள்<br/>
இவ்வா றுசாவினள் இவ்வா றியம்பினள்:<br/>
"இப்போ தோடிய தெதுவாம் குறுக்காய்?"  <br/>
<br/>
கொல்லனில் மரினன் கூறினன் இவ்விதம்:<br/>
"இப்போ குறுக்காய் ஏகிய தோநாய்."<br/>
<br/>
பெருமபாக் கியவதி பெருமூச் செறிந்தனள்<br/>
பெருமூச் செறிந்தனள் பெரிதும் சோர்ந்தனள் <br/>
உரைத்தாள் ஒருசொல் உரைத்தாள் இவ்விதம்:<br/>
"ஐயகோ, எளியதோர் பிறப்பா யினன்நான் 240<br/>
நன்றிருந் திருக்கும் நானிவ்வா றிருந்தால்<br/>
சிறப்பிருந் திருக்கும் செயலிவ்வா றிந்தால்<br/>
இளைத்தோ டோ நாய் வழித்தடத் திருந்தால்<br/>
**'நீள்முக'த் தடிசுவட் டிலேயிருந் திருந்தால் <br/>
மணஞ்செய வந்தவன் வண்டியி லிலாமல்<br/>
மிகச்சுருங் குமுகன் மெத்தையி லிலாமல்<br/>
ஏனெனில் ஓநாய் ரோமம்மிக் குகந்தது<br/>
ஓநாய் வாயோ உயர்மேற் சிறப்பாம்." <br/>
<br/>
அந்தக் கொல்லன் அவ்வில் மரினன்<br/>
தன்இதழ் கடித்துத் தலையைத் திருப்பி 250<br/>
தொடர்ந்து வண்டியைத் துடிப்பாய்ச் செலுத்தினன்;<br/>
இரவில் புதிதாம் எழிலூ ரடைந்தனன்.<br/>
<br/>
வழிச்செல வதனில் வந்த களைப்பினால்<br/>
அங்கே கொல்லன் அமைதியாய்த் துயின்றான்<br/>
பெண்ணையின் னொருவன் **புன்னகை யூட்டினன்<br/>
அவளது கொழுநன் அறத்துயில் நேரம்.<br/>
<br/>
அதன்பின் கொல்லன் அவன்இல் மரினன்<br/>
காலைநல் நேரம் கண்விழிப் புற்றதும்<br/>
தன்வாய் கோணித் தலையைத் திருப்பி<br/>
கறுத்தத் தாடியைக் கையால் முறுக்கினன்;    260<br/>
கொல்லன்இல் மரினன் கூறினன் இவ்விதம்<br/>
நினைத்து அவனே உரைத்தான் இப்படி:<br/>
"இப்போ தேநான் இசைக்கத் தொடங்கவா?<br/>
இத்தகை மணப்பெ(ண்)ணை இப்போ பாடவா<br/>
வனத்துக் காக வனத்ததன் சொந்தமாய்<br/>
அல்லது புனலுக் காய்ப்புனற் சொந்தமாய்?<br/>
வனத்தின் சொந்தமாய் வனிதையைப் பாடேன்<br/>
ஏனெனில் வனத்துக் கின்னல்உண் டாகும்,<br/>
புனலதன் சொந்தமாய்ப் பூவையைப் பாடேன்<br/>
புனலிலே மீனினம் போகும் ஒதுங்கியே;   270<br/>
வெவ்வாள் அலகதால் விரைந்தே வீழ்த்துவேன்<br/>
அரிந்தென் வாளால் அழித்தே விடுவேன்."<br/>
<br/>
வாளும் மனிதனின் வார்த்தையை அறிந்தது<br/>
நாயகன் சொல்லை நன்றாய் உணர்ந்தது<br/>
உரைத்தது ஒருசொல் உரைத்தது இவ்விதம்:<br/>
"என்னைப் படைத்தது இதற்கா யல்ல<br/>
மாதரைக் கொன்று மாய்ப்பதற் கல்ல<br/>
எளிய பிறவியை ஒழிப்பதற் கல்ல."<br/>
<br/>
அந்தக் கொல்லன் அவ்வில் மரினன்<br/>
இப்போ துண்மையாய் எழுந்தான் பாட  280<br/>
கோபம் கொண்டு கூறத் தொடங்கினன்<br/>
பாடினன் **கடலின் பறவையாய்த் தன்பெண்ணை<br/>
உயர்ந்த பாறையில் ஓய்ந்துபோய்த் தங்க<br/>
நீர்க்கற் பாறையில் நின்றுகீச் சிட்டிட<br/>
கடல்முனைப் பரப்பில் கத்தியே திரிய<br/>
காற்றின் மோதலில் கலங்கித் திரிய.<br/>
<br/>
அதன்பின் கொல்லன் அவன்இல் மரினன்<br/>
தனது வண்டியில் தானே ஏறி<br/>
வண்டியைச் செலுத்திச் சென்றனன் தொடர்ந்து<br/>
தாழ்ந்த தலையுடன் வீழ்ந்த மனத்துடன்;  290<br/>
தன்சொந்த நாடு தான்பய ணித்தனன்<br/>
தானே பழகிய நாட்டைவந் தடைந்தனன்.<br/>
<br/>
நிலைபெறும் முதிய வைனா மொயினன்<br/>
சந்திக்க வந்தனன் தான்பா தையின்முன்<br/>
வந்ததும் இவ்விதம் வார்த்தை தொடங்கினன்:<br/>
"சகோதர, கொல்ல தகைஇல் மரின!<br/>
உள்ளனை எதற்கு உறுதுயர் மனத்துடன்<br/>
உயர்ந்த தொப்பிஏன் உற்றது சரிவாய்<br/>
வடபால் நிலத்தி லிருந்தே வருகையில்<br/>
வடபால் நிலத்தவர் வாழ்வெலா மெப்படி?"  300<br/>
<br/>
கொல்லன்இல் மரினன் கூறினன் இப்படி:<br/>
"எத்தகு வாழ்வு இருப்பது வடபுலம்<br/>
அங்கே சம்போ அரைக்கிற தென்றும்<br/>
சுடரும் மூடியும் சுழன்றே வருவதாம்<br/>
உண்பதற் காக ஒருநாள் அரைக்கும்<br/>
விற்பனைக் காக மறுநாள் அரைக்கும்<br/>
சேமிக்க மனையில் திகழ்மூன் றாம்நாள்.<br/>
<br/>
நானே சொன்னதை நவில்வேன் திரும்ப<br/>
சொன்னதை மீண்டும் சொல்வேன் ஒருமுறை<br/>
எத்தகு வாழ்வு இருப்பது வடபுலம்  310<br/>
சம்போ அங்கே தானிருப் பதனால்!<br/>
அங்கே உழுவார் அங்கே விதைப்பார்<br/>
வளரும் அனைத்து வகைகளும் உளவே<br/>
என்றென்று மங்கே இருப்பது அதிர்ஷ்டம்."<br/>
<br/>
முதிய வைனா மொயினன் மொழிந்தான்:<br/>
"சகோதர, கொல்ல தகைஇல் மரின!<br/>
எங்கே விட்டனை இளம்உன் மனைவியை<br/>
எவ்விடத் தில்உன் எழிலார் மணப்பெண்<br/>
வெறும்கை யுடனே மீண்டிங் குற்றனை<br/>
வந்து சேர்ந்தனை வனிதையில் லாமல்?"    320<br/>
<br/>
அந்தக் கொல்லன் அவ்வில் மரினன்<br/>
உரைத்தான் ஒருசொல் உரைத்தான் இவ்விதம்:<br/>
"அந்தப் பெண்ணை அப்படிப் பாடினேன்<br/>
கடலின் பாறையில் ஒருகடற் பறவையாய்;<br/>
கத்தித் திரிகிறாள் கடற்பு(ள்)ளாய் இப்போ<br/>
கூவித் திரிகிறாள் குரைகடற் பறவையாய்<br/>
நீர்க்கற் பாறையில் கீச்சிட்ட டலைகிறாள்<br/>
பாறைக் குன்றில் படர்கிறாள் அலறி."<br/>
<br/>
<hr/>
<br/>
<a name="Song39"><h3>
பாடல் 39 - வடநாட்டின் மீது படையெடுப்பு<br/>
<a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1-330 : வடநாட்டுக்குச் சென்று சம்போவை அபகரித்துக் <br/>
கொண்டு வரத் தன்னுடன் வருமாறு வைனாமொயினன் இல்மரினனைக் <br/>
கேட்கிறான். இல்மரினன் சம்மதித்ததால் படகில் வடநாட்டுக்குப் <br/>
புறப்படுகின்றனர்.<br/>
<br/>
அடிகள் 331- 426 : வழியில் சந்தித்த லெம்மின்கைனன் அந்த <br/>
இருவரது பயண நோக்கத்தை அறிந்து தானும் அவர்களுடன் <br/>
செல்ல முன் வருகிறான். அவனை அவர்கள் ஏற்றுக் கொண்டதால் <br/>
மூன்று தோழர்களும் பயணத்தைத் தொடருகின்றனர்.<br/>
<br/>
<hr/>
<br/>
நிலைபெறும் முதிய வைனா மொயினன்<br/>
இந்தச் சொற்களில் இயம்பினன் அவனே:<br/>
"ஓகோ, கொல்ல உயர்இல் மரின!<br/>
வடநாட் டுக்குப் புறபட் டேகுவோம்<br/>
நல்லசம் போவை நாமே பெறற்கு<br/>
பிரக(஡)ச மூடியைப் பெரிதும் பார்க்க!"<br/>
<br/>
அந்தக் கொல்லன் அவ்வில் மரினன்<br/>
உரைத்தான் ஒருசொல் உரைத்தான் இவ்விதம்:<br/>
"சம்போ என்பதை நாம்பெறற் கில்லை<br/>
சுடரும் மூடியும் கொணருதற் கில்லை   10<br/>
இருள்நிறை வடபால் இயைநிலத் திருந்து<br/>
செறிபுகார் நாடாம் சரியொலா விருந்து;<br/>
எடுத்தெழிற் சம்போ ஏகவும் பட்டது<br/>
ஒளிரும் மூடியும் உடன்போ யடைந்தது<br/>
வடநிலக் குன்றின் மணிமுக டதன்மேல்<br/>
செப்பினா லமைந்த செம்மலைக் குள்ளே<br/>
பூட்டினள் ஒன்பது புட்டுகள் போட்டு;<br/>
இறங்கின ததைச்சூழ்ந்(து) இகல்வல் வேர்கள்<br/>
ஒன்பது மடங்கிலோர் **ஆறடி யாழம்;<br/>
அன்னையாம் பூமியில் அதிலொன் றிறங்க   20<br/>
மற்றவேர் நீர்க்கரை வழிமருங் கிறங்க<br/>
மூ(ன்றா)ம்வேர் சென்றது முதுவில் மலைக்குள்."<br/>
<br/>
முதிய வைனா மொயினன் மொழிந்தான்:<br/>
"சோதரக் கொல்ல, துணைச்சோ தரனே!<br/>
வடபுல நாடு புறப்பட் டேகுவோம்<br/>
அச்சம் போவை அடைதற் கேநாம்<br/>
கப்பல் ஒன்றைக் கட்டுவோம் பெரிதாய்<br/>
எடுத்துவந் திடலாம் அதிற்சம் போவை<br/>
ஒளிரும் மூடியும் உடனே கொணரலாம்<br/>
வடநிலக் குன்றதன் மணிமுகட் டிருந்து  30<br/>
செப்பினால் இயைந்தசெம் மலைகளி லிருந்து<br/>
பூட்டிய ஒன்பது பூட்டினி லிருந்து."<br/>
<br/>
கொல்லன்இல் மரினன் கூறினன் இவ்விதம்:<br/>
"படர்தரைப் பயணம் பாதுகாப் பானது<br/>
பிசாசுபோ கட்டும் பெருங்கடல் மீது<br/>
இகல்அகல் ஆழியில் இறப்புவந் திடட்டும்!<br/>
சுழற்காற் றங்கே சுற்றிய டிக்கும்<br/>
புயற்காற் றங்கே புறமெடுத் தெறியும்<br/>
விரல்கள் துடுப்பை மிகவலிந் திழுக்கும்<br/>
தொடும்உள் ளங்கை **தண்டைப் பிடிக்கும்."  40<br/>
<br/>
முதிய வைனா மொயினன் மொழிந்தான்:<br/>
"படர்தரைப் பயணம் பாதுகாப் பானது<br/>
பாதுகாப் பானதும் படுகடி தானதும்<br/>
அத்துடன் சுற்றிய அதிதொலைப் பயணம்;<br/>
மகிழ்ச்சியைத் தருவது வலிக்குநீர்த் தோணி<br/>
அசைந்து மரக்கலம் அலைமிதந் தகல்வது<br/>
பரந்தநீர்ப் பரப்பை **பளீச்சிடச் செய்வது<br/>
தெளிந்தநீர்க் கடலில் செலுத்துதல் கப்பல்:<br/>
காற்றுப் படகுதா லாட்டிச் செல்லும்<br/>
அலைகள் தோணியை அசைத்துச் செலுத்தும்    50<br/>
மேல்காற் றூர்ந்து மெதுவாய் நகர்த்த<br/>
தென்காற் றதனைச் செலுத்தும் முன்னே<br/>
அதுவும் அவ்விதம் அமைவத னாலே<br/>
உண்மையில் நீகட லோடியே யல்ல<br/>
ஆதலால் தரைவழி யாகலாம் பயணம்<br/>
நீர்க்கரைப் பக்கமாய்ப் போராடிச் செல்லலாம்.<br/>
<br/>
எனக்கொரு புதுவாள் இனிதடித் தெடுப்பாய்<br/>
தீப்பொறி யலகு திகழ்வாள் செய்வாய்<br/>
வேட்டை நாய்களை ஓட்டுவேன் அதனால்<br/>
விரட்டி அடிப்பேன் வியன்வட புலவினம்  60<br/>
சம்போ பெறற்குச் சாரும் சமயம்<br/>
குளிர்ந்தவக் கிராமம் குறுகும் பொழுது<br/>
இருள்நிறை வடபால் இயைநிலத் தாங்கே<br/>
செறிபுகார் நாடாம் சரியொலா விடத்து."<br/>
<br/>
அப்போ(து) கொல்லன் அவன்இல் மரினன்<br/>
கவின்அழி வில்லாக் கைவினைக் கலைஞன்<br/>
இரும்பைத் திணித்தான் விரும்பி நெருப்பில்<br/>
கொஞ்ச உருக்நக் கொடுங்கன லுள்ளே<br/>
கைப்பிடி யளவு கனகமும் போட்டான்<br/>
விரிகை யளவு வெள்ளியும் சேர்த்தான் 70<br/>
ஊதுதல் அடிமைகள் உதவியால் செய்தான்<br/>
அழுத்தலைச் செய்தான் அக்கூ லிகளால்.<br/>
<br/>
அடிமைகள் ஊதினர் அடிமைகள் விசிறினர்<br/>
கூலிக்கு வந்தோர் குறைவிலா தழுத்தினர்:<br/>
இரும்பும் கூழாய் இளகியே வந்தது<br/>
உருக்கும் களியாய் உருகியே வந்தது<br/>
வெள்ளியும் நீராய் மின்னலா யிற்று<br/>
தங்கம் அலையாய்த் தான்கொதித் திட்டது.<br/>
<br/>
அதன்பின் கொல்லன் அவன்இல் மரினன்<br/>
லகவின் அழிவில்லாக் கைவினைக் கலைஞன்  80<br/>
எட்டி உலைகளத் தின்உட் பார்த்தான்<br/>
கொல்லுலை விளிம்பைக் கூர்ந்தவன் பார்த்தான்:<br/>
வாளொன்று பிறந்து வந்தததைக் கண்டனன்<br/>
உருவாகி வந்ததை உயர்பொன் முனையுடன்.<br/>
<br/>
அந்தப் பொருளை அனலிருந் தெடுத்தான்<br/>
நல்லஅப் பொருளை நனிகரத் தெடுத்தான்<br/>
பட்டடைக் **கற்குப் படும்உலை யிருந்து<br/>
சம்மட்டி **கட்குத் தகுசுத்தி யற்கு<br/>
விரும்பிய வாறே வெளிர்வாள் தட்டினன்<br/>
அதிமிகச் சிறந்த அலகுறும் வாளினை 90<br/>
தங்கத்தி னாலே தகுமுருப் பெற்றனன்<br/>
அலங்க(஡)ரம் வெள்ளி யதனால் செய்தனன்.<br/>
<br/>
நிலைபெறும் முதிய வைனா மொயினன்<br/>
அவ்விடம் வந்தனன் அதனைப் பார்க்க<br/>
தீப்பொறி அலகு திகழ்வாள் எடுத்தனன்<br/>
தனது வலக்கரம் தானே பெற்றனன்<br/>
அதனைப் பார்த்தனன் அதனைத் திருப்பினன்<br/>
உரைத்தான் ஒருசொல் உரைத்தான் இவ்விதம்:<br/>
"மலர்ந்தஇவ் வாளொரு மனிதனுக் கேற்றதா<br/>
தரித்திருப் போற்குத் தகுந்ததா இவ்வாள்?" 100<br/>
<br/>
ஆம்,ஒரு மனிதனுக் கதியுகப் பிவ்வாள்<br/>
தரித்திரிப் போற்குத் தகுந்தது இவ்வாள்<br/>
ஏனெனில் அதன்முனை எழில்நிலாத் **திகழ்ந்தது<br/>
வாளின் பக்கம் வயங்கினன் கதிரோன்<br/>
வியன்கைப் பிடியிலே விண்மீன் மின்னின<br/>
அலகினில் பரியொன் றழகாய்க் கனைத்தது<br/>
குனிந் தொருபுனை குமிழ்கத் திற்று<br/>
உறையில் நாய்நின் றுரக்கக் குரைத்தது.<br/>
<br/>
அதன்பின் சுழற்றினன் அவனது வாளை<br/>
இரும்பினா லான இகல்மலை வெடிப்பில் 110<br/>
இந்தச் சொற்களில் இயம்பினன் அவனே:<br/>
"இப்போ இங்கே இந்தநல் வாளினால்<br/>
வெற்பையும் கூட வெட்டிப் பிளப்பேன்<br/>
பாறையைக் கிழித்துப் பகுப்பிரண் டாக்குவேன்."<br/>
<br/>
அவனே கொல்லன் அவ்வில் மரினன்<br/>
உரைத்தான் ஒருசொல் உரைத்தான் இவ்விதம்:<br/>
"எங்ஙனம் நானும் இலாதோன் பாக்கியம்<br/>
எதனால் ஏழை என்னைக் காப்பேன்<br/>
கவச மிடுவேன் கவின்வா ரமைப்பேன்<br/>
அகல்நிலம் நீரின் அபாயத் திருந்து? 120<br/>
கவச மிட்டே கடிதெனை மூடவா<br/>
இரும்புச் சட்டையை ஏற்றணிந் திடவா<br/>
உருக்குப் பட்டியால் உடன்மூ டிடவா?<br/>
கவச(த்தில்) மனிதன் கடினமாய் இருப்பான்<br/>
இரும்புச் சட்டை ஏற்றது அதனிலும்<br/>
உருக்குப் பட்டி உறுவலு அதிகம்."<br/>
<br/>
புறப்படப் போகும் பொழுதும் வந்தது<br/>
வெளிப்புறப் பாட்டு வேளையும் வந்தது<br/>
முதிய வைனா மொயினன் முதல்வன்<br/>
அடுத்தவன் கொல்லன் அவன்இல் மரினன் 130<br/>
ஒருபரி பெறவே உடன்புறப் பட்டனர்<br/>
சணல்பிடர்ப் **புரவியைத் தாமே தேடினர் <br/>
ஒருவரு டப்பரிக்(குக்) கடிவளம் பட்டியில்<br/>
துரகத் தணிகலன் தோள்களில் இருந்தன<br/>
இருவரும் தேடினர் இகல்பரி ஒன்றினை<br/>
தளிர்மரத் தூடாய்த் தலையினைப் பார்த்தனர்<br/>
எங்ஙணும் கவனமாய் ஏகியே தேடினர்<br/>
நீல நிறத்து நீள்வனம் சுற்றியே;<br/>
பொழிலொன் றினிலே புரவியைக் கண்டனர்<br/>
**தாருவின் நடுவினில் சணற்பிடர்ப் புரவியை.   140<br/>
<br/>
நிலைபெறும் முதிய வைனா மொயினன்<br/>
அடுத்தவன் கொல்லன் அவ்வில் மரினன்<br/>
அழுத்திப் புட்டினர் அம்பொற் றலையணி<br/>
ஒருவரு டப்பரிக் குறுவாய்க் கடிவளம் <br/>
அதன்பின் பயணம் அவர்கள் தொடங்கினர்<br/>
நீர்க்கரை யோரமாய் நிகர்இரு மனிதரும்<br/>
கேட்டதோர் அழுகுரல் நீர்க் கரையிருந்து<br/>
படகுத் துறைமுறைப் பாடது கேட்டது.<br/>
<br/>
நிலைபெறும் முதிய வைனா மொயினன்<br/>
உரைத்தான் ஒருசொல் உரைத்தான் இவ்விதம்: 150<br/>
"அங்கொரு அரிவை அழுதுகொண் டிருக்கிறாள்<br/>
கோழியொன் றழுது குமைகிற தங்கே<br/>
எதுவெனப் பார்க்கவங் கேகிட லாமா<br/>
அருகிலே சென்று ஆராய லாமா?"<br/>
<br/>
அவனே அருகில் அடிவைத் தேகினன்<br/>
பக்கம் சென்றனன் பார்ப்பதற் காக;<br/>
அழுதுகொண் டிருப்பது அரிவையு மல்ல<br/>
குரல்கொடு புலம்புதல் கோழியு மல்ல;<br/>
அதுஒரு தோணி அழுதுகொண் டிருந்தது<br/>
முன்ஒரு படகு முறைப்பா டிட்டது. 160<br/>
<br/>
முதிய வைனா மொயினன் மொழிந்தான்<br/>
படகின் பக்கம் படர்ந்ததும் கேட்டான்:<br/>
"எதற்கு அழுகை இரும்மரப் படகே<br/>
**உகைமிண்டுப் படகே உன்முறைப் பாடேன்<br/>
பலகையால் படைக்கப் பட்டதால் அழுகையா<br/>
உகைமிண் டுரமாய் உற்றதால் அழுகையா?"<br/>
<br/>
மரத்தின் படகு வருபதில் சொன்னது<br/>
உகைமிண்டுப் படகு உரைத்தது இவ்விதம்:<br/>
"படகின் விருப்பம் பாய்புனற் செல்வது<br/>
உருகு**தார் புசிய உருளையி லிருந்து 170<br/>
காரிகை விரும்புவள் கணவனின் வீடே<br/>
பிறந்த இல்லமே உயர்ந்ததா யிருப்பினும்;<br/>
ஏழைப் படகுநான் அழுகிறேன் அதற்காய் <br/>
துயர்ப்பட்ட தோணி முறைப்படு கின்றேன்<br/>
அழுகிறேன் புனல்எனைச் செலுத்துவோற் காக<br/>
அழுகிறேன் ஓட்டுவோற் காய்அலை களில்எனை.<br/>
<br/>
எனைக்கட் டியபொழு தியம்பப் பட்டது<br/>
எனைச்செய்த போது இசைக்கப் பட்டது<br/>
போர்க்கப்ப லொன்று ஆக்கப் படு(கிற)தென<br/>
அமர்க்கப்ப லொன்று அமைக்கப் படு(கிற)தென 180<br/>
என்னை நிறைத்து இரும்பொருள் கொணர<br/>
நிறையத் திரவியம் நிரப்பி வரவென;<br/>
போருக்கு நானோ போனதே யில்லை<br/>
பயணித்து நான்பொருள் பலகொணர்ந் ததுமிலை.<br/>
<br/>
தரங்கெட்ட வேறு சரியிலாப் படகெலாம்<br/>
என்றுமே போருக் கேகின் றனவே<br/>
அமருக்கு நகர்ந்து அவைசெல் கின்றன,<br/>
பயணிப்பு மும்முறை படர்கோ டையிலே<br/>
நிறையப் பணத்தை நிரப்பிக் கொணர<br/>
நிறையத் திரவியம் நிரப்பிக் கொணர;  190<br/>
நானோ திறமையாய் நன்கமை படகு<br/>
பலகையோர் நூறினால் படைத்தநற் படகு<br/>
கழிவுத் துண்டில்நான் **உழுத்துப் போகிறேன்<br/>
நிதம்செதுக் கியவிடம் நீண்டே கிடக்கிறேன்;<br/>
மிகக் கேவலமாய் விளைநிலப் புழுக்கள்<br/>
வளையப் பட்டியில் வசித்திடு கின்றன<br/>
காற்றினிற் பறக்கும் கடுங்கொடும் பறவைகள்<br/>
கூடுபாய் மரத்தில் கொண்டமைக் கின்றன<br/>
தனிவனம் வாழும் தவளைகள் கூட<br/>
தொடுமுன் அணியத்தில் துள்ளித் திரிவன;  200<br/>
இருந்திருக் கும்இரு மடங்கிதில் நன்றாய்<br/>
இரண்டு மூன்று மடங்குநன் றாகும்<br/>
மலையில்ஊ சியிலை மரமா யிருந்தால்<br/>
தேவதா ராகச் செழும்புற் றரையில்<br/>
ஒருஅணில் ஓடி உலாவரக் கிளைகளில்<br/>
குட்டிநாய் தரையில் சுற்றியே வரற்கு."<br/>
<br/>
நிலைபெறும் முதிய வைனா மொயினன்<br/>
இந்தச் சொற்களில் இயம்பினன் அவனே:<br/>
"அருமரப் படகே அழுதிடல் வேண்டாம்<br/>
உகைமிண்டுப் படகே உழன் றரற்றாதே 210<br/>
போர்க்கு விரைவில் போவாய் பயணம்<br/>
நகர்ந்து சமர்க்கு நன்குசெல் வாய்நீ.<br/>
<br/>
இறைவனின் படைப்பாய் இருந்தால் தோணிநீ,<br/>
ஆண்டவன் படைப்பாய் அளிப்பவர் கொடையாய்,<br/>
முன்னணி யத்தை முகிழ்புனல் செலுத்து<br/>
பக்கத்தை அலையின் பக்கமாய் திருப்பு<br/>
கைமுட்டி எதுவும் கடிதுனைத் தொடாமல்<br/>
கரங்கள் எதுவும் கடந்துனிற் படாமல்<br/>
வன்தோள் எதுவும் வழிகாட் டாமல்<br/>
படுபுயம் எதையும் பயன்படுத் தாமல்." 220<br/>
<br/>
மரத்தின் படகு மறுமொழி சொன்னது<br/>
உகைமிண்டுப் படகு உத்தரம் சொன்னது:<br/>
"என்வேறு பெரிய இனத்தால் முடியா<br/>
என்சகோ தரப்பட கெதாலும் முடியா<br/>
தள்ளப் படாமலே தண்புனற் செல்வது<br/>
அனுப்பப் படாமலே அலைகளிற் போவது<br/>
கைமுட்டி கொண்டு கடிது தொடாமல்<br/>
திகழ்புயம் கொண்டு திருப்பப் படாமல்."<br/>
<br/>
முதிய வைனா மொயினன் மொழிந்தான்:<br/>
"தண்புனல் நான்உனைத் தள்ளியே விட்டால்   230<br/>
மகிழ்ந்தோட முடியுமா வலிக்கப் படாமலே<br/>
இடும்துடுப் புதவி எதுவும் இன்றியே<br/>
துளியும் தண்டு வலித்தலே யின்றி<br/>
பாயிலே காற்றுப் படியா திருக்கையில்?"<br/>
<br/>
மரத்தின் படகு மறுமொழி சொன்னது<br/>
உகைமிண்டுப் படகு உத்தரம் சொன்னது:<br/>
"என்வேறு பெரிய இனத்தால் முடியா<br/>
எந்தன் குழுவெவ ராலும் முடியா<br/>
விரல்வலிக் காமல் விரைந்ததே யில்லை<br/>
இடுதுடுப் புதவி எதுவும் இன்றியே 240<br/>
துளியும் தண்டு வலித்தலே யின்றி<br/>
பாயிலே காற்றுப் படியா திருக்கையில்."<br/>
<br/>
நிலைபெறும் முதிய வைனா மொயினன்<br/>
இந்தச் சொற்களில் இயம்பினன் அவனே:<br/>
"மகிழ்ந்தோட முடியுமா வலிக்கப் பட்டால்<br/>
உறுதுடுப் புதவியும் உனக்கே யிருந்தால்<br/>
தொடர்ந்து தண்டு வலித்தல்**நிற் கிருந்தால்<br/>
பாயிலே காற்றுப் படிந்துகொண் டிருந்தால்?"<br/>
<br/>
மரத்தின் படகு மறுமொழி சொன்னது<br/>
உகைமிண்டுப் படகு உத்தரம் சொன்னது: 250<br/>
"நிச்சயம் எனது மற்ற இனத்தவர்<br/>
எனது சகோதர எழிற்பட கெல்லாம்<br/>
உறுவிரல் வலிக்கையில் ஓடிச் சென்றன<br/>
இடுத்துடுப் புதவிகள் இருந்த போதிலே<br/>
தண்டு வலித்தல் தான்தொடர்ந் திருக்கையில்<br/>
பாயிலே காற்றுப் படிந்துகொண் டிருக்கையில்."<br/>
<br/>
முதிய வைனா மொயினன் அதன்பின்<br/>
வருபரி தரையில் மணலில் விட்டனன்<br/>
கழுத்துப் பட்டியை கட்டினன் மரத்தில்<br/>
கடிவா ளத்தைக் கட்டினன் கிளையில்  260<br/>
தண்ணீ ருக்குள் தள்ளினன் தோணி<br/>
படரலை மிதந்த படகைப் பாடினன்<br/>
பெருமரப் படகைப் பின்னர் கேட்டனன்<br/>
உரைத்தான் ஒருசொல் உரைத்தான் இவ்விதம்:<br/>
"படுவலி வளையப் பட்டியின் படகே!<br/>
உரமாம் உகைமிண் டுயர்மரப் படகே!<br/>
பொருள்நிறைத் தேகப் பொருத்தமா யிருப்பையா<br/>
பார்வைக்கு நன்றாய்ப் படுவது போலவே?"<br/>
<br/>
மரத்தின் படகு மறுமொழி சொன்னது<br/>
உகைமிண்டுப் படகு உத்தரம் சொன்னது: 270<br/>
"ஆமப்பா பொருள்பெயற் காவேன் நன்றுநான்<br/>
விரிகீழ்த் தளத்திடம் விசாலமா யுள்ளது<br/>
இருந்தே வலிக்கலாம் இகல்சத நாயகர்<br/>
ஆயிரம் பேரும் அமர்ந்தே செல்லலாம்."<br/>
<br/>
முதிய வைனா மொயினன் அதன்பின்<br/>
பாடல்கள் அமைதியாய்ப் பாடத் தொடங்கினான்,<br/>
பாடினன் முதலிலோர் பக்கமே நிறைய<br/>
சிறந்த தலைகொள் சீர்மண வாளரை,<br/>
சிறந்த சிரங்களும் சீருரக் கரங்களும்<br/>
உயர்கா லணியுறும் உயர்வாம் மக்களை; 280<br/>
பாடினான் பின்மறு பக்கமும் நிறைய<br/>
ஈய அணிகொள் எழில்தலைப் பெண்களை,<br/>
ஈய அணித்தலை, எழிற்செப்பு **வார்கள்,<br/>
பொன் விரலுடைய புத்தெழிற் பெண்களை.<br/>
<br/>
மேலும் பாடினன் வைனா மொயினன்<br/>
குறுகிய புறமெலாம் நிறையவே மக்களை<br/>
அவர்கள் அனைவரும் அதிமுது மாந்தராம்<br/>
அங்கே வாழ்நாள் அனைத்திலு மிருக்க<br/>
இருந்தது கொஞ்ச இடமே அதன்பின்<br/>
வந்த முதன்மை வளஇள மகார்க்கு.    290<br/>
<br/>
அவனே சுக்கான் பக்கமா யமர்ந்தான்<br/>
பின்னால் மிலாறுவின் முன்னணி யத்தின்<br/>
கப்பலைப் போக விட்டனன் முன்னே<br/>
உரைத்தான் ஒருசொல் உரைத்தான் இவ்விதம்:<br/>
"ஓடுக படகே, ஒருமர மிலாவிடம்,<br/>
தோணியே, செல்வாய் தொடுநீர்ப் பரப்பிலே,<br/>
செல்வைநீ கடல்மேல் திகழ்குமி ழியைப்போல<br/>
அலையில்நீ ராம்பல் மலர்களைப் போலநீ!"<br/>
<br/>
துடுப்பைமாப் பிள்ளைகள் தொடுத்து வலிக்கவும்<br/>
அரிவையர் வெறுமனே அமரவும் செய்தனன்; 300<br/>
வலித்தனர் மாப்பிள்ளை வளைந்தன துடுப்புகள்<br/>
எதுவுமே பயணத் தில்லைமுன் னேற்றம்.<br/>
<br/>
வனிதையர் துடுப்பை வலிக்கச் செய்தனன்<br/>
மாப்பிள்ளை அமர வைத்தனன் வாளா;<br/>
வலித்தனர் பெண்கள் வளைந்தன விரல்கள்<br/>
எதுவுமே பயணத் தில்லைமுன் னேற்றம்.<br/>
<br/>
மாற்றினன் முதியரை வலிக்கத் துடுப்பு<br/>
அதனைப் பார்க்க இளைஞரை வைத்தனன்<br/>
முதியோர் வலித்தனர் முன்தலை நடுங்கின<br/>
இன்னமும் பயணத் தில்லை முன்னேற்றம்.   310<br/>
<br/>
அதன்பின் கொல்லன் அவன்இல் மரினன்<br/>
அமர்ந்தனன் துடுப்பை அவனே வலிக்க<br/>
ஓடிற் றிப்போ உயர்மரப் படகு<br/>
படகோ டிற்றுப் பயணம் விரைந்தது<br/>
துடுப்புநீர்த் தெறிப்பொலி தொலைவில் கேட்டது<br/>
உகைமிண் டோ சையும் உயர்தொலைக் கேட்டது.<br/>
<br/>
அங்கே இதமாய் அவனும் வலித்தனன்<br/>
அசைந்தன குறுக்கிடம் வளைந்தன பக்கம்<br/>
மோதிப் பொருதின **பேரித் துடுப்புகள்<br/>
காட்டுக் கோழியாய்க் கத்தின பிடிகள்  320<br/>
கருங்கோழி போலக் கத்தின அலகுகள்<br/>
அன்னமாய்த் தொடராய் அலறிற்று முன்னணி(யம்)<br/>
கதறிற் றண்டங் காக்கைபோல் பின்னணி(யம்)<br/>
தொடர்வாத் தைப்போல் உகைமிண் டிரைந்தது.<br/>
<br/>
முதிய வைனா மொயினன் அவன்தான்<br/>
அப்பய ணத்தில் அதிவிரை வேகினன்<br/>
சிவப்புப் படகின் சுக்கான் திகழ்புறம்<br/>
பெருந்துடுப் புக்கு அரும்பொறுப் பாகி<br/>
பயணப் போதிலே பட்டதோர் **கடல்முனை<br/>
வறியதோர் கிராமம் வளர்விழித் தெரிந்தது. 330<br/>
<br/>
அஹ்தி என்பான் கடல்முனை வசிப்பவன்<br/>
அதன்கை வளைவில் அமர்தூர நெஞ்சான்<br/>
தூர நெஞ்சினன் மீனிலா தழுதனன்<br/>
ரொட்டி யிலாத் தூரநெஞ்(சான்) சழுதான்<br/>
அஹ்தியின் குடிலோ அதுமிகச் சிறியது<br/>
இக்குறும் பனின்நிலை ஏழ்மையே யானது.<br/>
<br/>
செதுக்கிட லாயினன் திகழ்பட கின்புறம்<br/>
ஒருபுதுப் படகின் **ஓடக் கட்டையை<br/>
நீள்பசி யுடையவந் நேர்கடல் முனையில்<br/>
வறுமையே  மிக்கஅக் கிராமக் கரையில்.  340<br/>
<br/>
அவனது காதுகள் அதிகூர் மையன<br/>
கண்களோ இன்னும் கனகூர் மையன<br/>
வடமேற் பக்கமார் வருவிழி செலுத்தினன்<br/>
செங்கதி ரோன்கீழ் சென்னியைத் திருப்பினன்<br/>
வானவில் ஒன்றை வளர்தொலைக் கண்டனன்<br/>
அதற்குமப் பாலொரு அருஞ்சிறு முகிலை.<br/>
<br/>
அதுவொரு வானவில் லல்லவே யல்ல<br/>
ஒருசிறு முகில்தனு முள்ளதங் கல்ல<br/>
ஓடிப் படருமோர் ஓடந் தானது<br/>
பயணித்தே செலும் படகே தானது    350<br/>
தெளிந்த கடலதன் செறிவிரி பரப்பில்<br/>
திறந்து பரந்த திகழ்நீர்ப் பரப்பில்<br/>
இருந்தனன் உயர்ந்தவன் இணையில்பின் அணியம்<br/>
தோன்றெழில் மானுடன் துடுப்பின் பக்கமும்.<br/>
<br/>
குறும்பன் லெம்மின் கைனன் கூறினன்:<br/>
"அந்தப் படகைநான் அறிந்ததே யில்லை<br/>
கண்டதே யில்லையிக் கவின்சீர்ப் படகை<br/>
பின்லாந் திருந்து முன்வரு கிறதது<br/>
கிழக்கி லிருந்ததன் துடுப்பசை கிறது<br/>
நோக்கிநிற் கிறதுசுக் கான் வட மேற்கை."   360<br/>
<br/>
உரத்துக் கத்தினான் உளபலம் மட்டும்<br/>
அவனே கத்தினான் அவனே கூவினான்<br/>
கடல்முனை நுனியிலே கத்தினான் நின்றே<br/>
செங்கன்ன முடையோன் செறிநீர்க் குறுக்காய்:<br/>
"எவரது படகு இரும்நீர்ச் செல்வது?<br/>
எவரது கப்பல் எறிதிரை மிதப்பது?"<br/>
<br/>
படகின் மனிதர் பகர்ந்தனர் இவ்விதம்<br/>
அத்துடன் அரிவையர் அளித்தனர் மறுமொழி:<br/>
"யாரப் பாநீ நளிர்வனம் வசிப்பவன்<br/>
செறிகான் மரத்திடைத் திரியும் நாயகன், 370<br/>
இந்தப் படகைநீ இனிதறிந் திலையா?<br/>
வைனோ நாட்டின் வன்பட குணர்ந்திலை?<br/>
வன்சுக் கானமர் மானுட னறிந்திலை?<br/>
துடுப்பின் பக்கத் திருப்பொனைத் தெரிந்திலை?"<br/>
<br/>
குறும்பன் லெம்மின் கைனன் கூறினன்:<br/>
"சுக்கான் பிடிப்பவன் இப்போ தறிகிறேன்<br/>
காண்கிறேன் துடுப்புக் காரனைக் கூட<br/>
நிலைபெறும் முதிய வைனா மொயினன்<br/>
சுக்கான் பிடிப்பவன் நிச்சய மவனே<br/>
துடுப்பை வலிப்பவன் துரிதஇல் மரினன்; 380<br/>
மனிதர்காள், ஆயினும் வழிச்செலல் எங்கோ<br/>
பயணம் எவ்விடம் பயணநா யகர்காள்?"<br/>
<br/>
முதிய வைனா மொயினன் மொழிந்தான்:<br/>
"கடற்பிர யாணம் வடபுலம் நோக்கி<br/>
உயர எழுந்திடும் நுரைகளை நோக்கி<br/>
நுரைத்து எழுகின்ற அலைகளை நோக்கி;<br/>
முயன்றுசம் போபெறும் முயற்சிமேற் கொள்ள<br/>
ஒளிரும் மூடியை உவந்தே பார்த்திட<br/>
வடநிலக் குன்றின் மணிமுக டதன்மேல்<br/>
செப்பினா லமைந்த செம்மலைக் குள்ளே."   390<br/>
<br/>
குறும்பன் லெம்மின் கைனன் கூறினன்:<br/>
"ஓகோ, முதிய வைனா மொயினனே!<br/>
என்னையும் ஏற்பா யிங்கொரு மனிதன்நான்<br/>
மூன்றாம் நாயக னாய்முனைந் திருப்பேன்<br/>
சம்போ பெறற்குத் தான்செல லானால்<br/>
பிரகாச மூடியும் கொணர்வதா யிருந்தால்,<br/>
என்னையும் அத்துடன் எண்ணலாம் மனிதனாய்<br/>
போரொன்று நேர்ந்து பொருபங் கேற்பதேல்<br/>
என்கரங் களுக்குநான் இடுவேன் கட்டளை<br/>
ஆணையும் இடுவேன் அகல்என் தோட்கும்."  400<br/>
<br/>
நிலைபெறும் முதிய வைனா மெயினன்<br/>
மனிதனைச் சேர்த்தான் வளர்தன் பயணம்<br/>
எடுத்தான் குறும்பனை இனிதுதன் தோணியுள்;<br/>
குறும்பன் லெம்மின் கைனன் அவனே<br/>
அவ்விடம் வந்தனன் அதிவிரை நடையில்<br/>
தோணியில் ஏறத் தொடங்கினன் விரைவாய்<br/>
தன்னுடன் பலகையும் தான்சில கொணர்ந்தான்<br/>
வைனா மொயினனின் வன்தோ ணியினுள்.<br/>
<br/>
முதிய வைனா மொயினன் மொழிந்தான்:<br/>
"என்றன் தோணியில் இருப்பன மரங்கள்  410<br/>
படகில் போதிய பலகைகள் உள்ளன<br/>
திறமிகு தரத்தில் நிறையவே உள்ளன<br/>
ஏனிங்கு வைத்தனை ஏற்றஉன் பலகை<br/>
ஏன்அதி கரித்தாய் இப்பட கின்நிறை?"<br/>
<br/>
குறும்பன் லெம்மின் கைனன் கூறினன்:<br/>
**"கவனிப்புப் படகைக் கவழ்க்கமாட் டாது<br/>
**வைக்கோற்போ ராதாரக் கட்டைசிந் தாது;<br/>
வடபுலக் கடலில் வழக்கமாய் நிகழ்வது<br/>
படகின்  பலகையைப் படர்கால் கேட்பது<br/>
கேட்பது எதிர்கால் ஓடப் பக்கமே." 420<br/>
<br/>
முதிய வைனா மொயினன் மொழிந்தான்:<br/>
"அதனா லேதான் அமர்க்கெழும் தோணியின்<br/>
நெஞ்சுநல் லிரும்பால் நிமிர்த்தப் பட்டது<br/>
முன்னணி உருக்கால் மூட்டப் பட்டது<br/>
அதனைக் காற்றுவந் அடித்தேகா திருக்க<br/>
எடுத்தெறி யாது இருக்கவந் ததைப்புயல்."<br/>
<br/>
<hr/>
<br/>
<a name="Song40"><h3>
 பாடல் 40 - வைனாமொயினனின் கந்தலே  என்னும் யாழ்<br/>
<a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1 - 94 : சம்போவைப் பெறுவதற்கு வந்த பயணத்தின் போது <br/>
படகு ஒரு நீர்வீழ்ச்சியின் கீழ் வந்து ஒரு பெரிய கோலாச்சி மீனின் <br/>
முதுகில் தடைபட்டு நிற்கிறது.<br/>
<br/>
அடிகள் 95 - 204 : அவர்கள் அந்த மீனைக் கொன்று அதன் பெரும் <br/>
பகுதியைத் தோணிக்குள் எடுத்து உணவு சமைத்து உண்கிறார்கள்.<br/>
<br/>
அடிகள் 205 - 342 : அந்த மீனின் அலகு எலும்பிலிருந்து <br/>
வைனாமொயினன் 'கந்தலே' என்னும் ஒரு யாழிசைக் கருவியைச் <br/>
செய்கிறான். அந்த யாழை மீட்டப் பலர் முயன்று தோற்று தோல்வி <br/>
அடைகிறார்கள்.<br/>
<br/>
<hr/>
<br/>
நிலைபெறும் முதிய வைனா மொயினன்<br/>
பின்னர் விரைவாய்ப் பெரும்பட கோட்டினன்<br/>
காணுமந் நீண்ட கடல்முனை யிருந்து<br/>
வறிய கிராம வல்லொலி யிருந்து;<br/>
பாடிக்கொண்டே படர்ந்தனன் நீரில்<br/>
அகழ்மகிழ் வோடு அலையில் சென்றனன்.<br/>
<br/>
கடல்முனை நுனியில் கன்னியர் இருந்தனர்<br/>
கண்டனர் இவனைக் காதில் கேட்டனர்:<br/>
"கடலிலே செல்வது களிப்புடன் எதனால்<br/>
படர்அலை மீது பாடலும் எதற்கு 10<br/>
முன்னரைக் காட்டிலும் மூண்டபேர் மகிழ்ச்சி<br/>
ஏனைய பாட்டிலும் இணையிலாப் பாட்டு?"<br/>
<br/>
முதிய வைனா மொயினன் சென்றனன்<br/>
தரைநீர்ப் பக்கமாய் ஒருநாள் சென்றனன்<br/>
சேற்று நீரிலே சென்றனன் அடுத்த நாள்<br/>
மூன்றாம் நாள்நீர் வீழ்ச்சிநீர்ச் சென்றனன்.<br/>
<br/>
குறும்பன் லெம்மின் கைனனு மாங்கே<br/>
மந்திரச் சொல்சில மனதினில் நினைத்தான்<br/>
நேராய் இரைந்துபாய் நீர்வீழ்ச் சிப்புறம்<br/>
புனித அருவிநீர்ப் புகுசுழிப் புறத்தே;  20<br/>
<br/>
இனிவரும் சொற்களில் இவ்விதம் சொன்னான்<br/>
இந்த மொழிகளில் இவ்விதம் மொழிந்தான்:<br/>
"நிறுத்து, நுரைப்பதை நீர்வீழ்ச் சியேநீ!<br/>
விறலுடை நீரே நிறுத்து, பெருக்கம்!<br/>
நீரின் நங்கையே, நிமிர்நுரைப் பெண்ணே!<br/>
நீர்இரைந் தோடும் நெடுங்கல் லமர்க!<br/>
நீர்இரைந் தோடும் பாறைக்கு வருக!<br/>
புயங்களால் அணைத்து புனல்அலை நிறுத்து!<br/>
கரங்களால் அவற்றைக் கட்டி யமர்த்து!<br/>
கையினால் நுரையைக் கட்டுப் படுத்து! 30<br/>
படருமென் மார்பவை பாயா திருக்க!<br/>
சென்னியில் தண்ணீர் தெறியா திருக்க!<br/>
அலையின் அடிவாழ் அரும்முது மாதே!<br/>
வருபுனல் நுரையில் வாழும் பெண்ணே!<br/>
நுரையின் மேற்கரம் வரமே லெழுவாய்<br/>
அலைகளை மார்புடன் தழுவி எழுவாய்<br/>
நீரின் நுரையை நேரொன் றமைக்க<br/>
நுரையுள திரையை நல்வழி நடத்த<br/>
நவையற் றோரை அவைதாக் காமல்<br/>
பிழையற் றோரைப் பெரிதுருட் டாமல்!    40<br/>
ஆற்றின் நடுவில் அமைந்த கற்களும்<br/>
நீர்நுரைத் தோடும் நிமிர்ந்துயர் பாறையும்<br/>
தத்தம் நெற்றியைத் தாழ்த்தி நிற்கட்டும்<br/>
குனிந்து தலைகளை நனிதாழ்த் தட்டும்<br/>
செந்நிறப் படகு செல்லும் பாதையில்<br/>
**தாருண் தோணி தான்போம் வழியில்!<br/>
<br/>
இதுவும் போதா தின்னமு மென்றால்,<br/>
**சிலைவலு மகனே, திகழ்கற் றலைவா!<br/>
துளைகரு வியாலொரு துவாரம் அமைப்பாய்<br/>
துறப்பணம் கொண்டொரு தொடுபுழை யமைப்பாய் 50<br/>
நீர்வீழ் பாறையின் நேர்நடு விடத்தில்<br/>
கொடிய பாறையின் இடமொரு பக்கம்<br/>
தடையெது மின்றிப் படகது சென்றிட<br/>
சேதம தின்றியே சென்றிடத் தோணி!<br/>
<br/>
இதுவும் போதா தின்னமு மென்றால்,<br/>
தண்ணீர்த் தலைவனே, தண்ணீர் வாழ்வோய்!<br/>
பாறைகள் அனைத்தையும் பாசிக ளாக்கு<br/>
மாற்றுதோ ணியைக்கோ லாச்சியின் **நுரைப்பை<br/>
நடுவாய்ப் படகு நகர்ந்திட நுரையில்<br/>
உயர்ந்தெழும் அலைகளின் ஊடாய்ப் போக!   60<br/>
<br/>
நீர்வீழ்ச் சியில்வாழ் நேரிழாய், கேட்பாய்!<br/>
அருவியின் அருகே அமர்ந்துள்ள கன்னி!<br/>
நூலொன்று சிறப்பாய் நூற்பா யிப்போ<br/>
சிறப்பு மிகுந்திடும் சணற்பந் திருந்து<br/>
நீரினுட் செலாவாய் நினதுநூ லுடனே<br/>
நீல்நிற நூலுடன் நிமிர்அலைச் செல்வாய்<br/>
அந்நூல் வழியாய் எம்பட கேகிட<br/>
தாருண் மார்புறு தனிப்பட கேக<br/>
சராசரி அறிவே தானுள மனிதனும்<br/>
அன்னிய னாயினும் அவ்வழிச் செல்ல! 70<br/>
<br/>
துடுப்பின் தலைவியே, தூயஅன் புடையளே!<br/>
இன்துடுப் பதனை நின்கரத் தெடுப்பாய்<br/>
அதாற்சுக் கானை அரிங்கைப் பிடிப்பாய்<br/>
மயக்கும் அருவியின் வழியூ டேகிட<br/>
லாப்புமாந் திரீகனின் இக்குடில் கடந்து<br/>
மந்திர வாதியின் வன்சா ளரக்கீழ்!<br/>
<br/>
இதுவும் போதா தின்னமு மென்றால்,<br/>
ஓ,முது மனிதா, உயர்சொர்க் கநாதா!<br/>
சுக்கான் தாங்கு தொடர்ந்துன் வாளினால்<br/>
உருவிய வாளால் ஊக்கமாய் நடத்து   80<br/>
பயணித் தேகப் பருமரப் படகு<br/>
தாருவின் படகு தான்தொடர்ந் தேக!"<br/>
<br/>
முதிய வைனா மொயினன் அவன்தான்<br/>
செலுத்தினன் விரைவாய்ச் செல்பட கெதிரே<br/>
நீர்ப்பா றைநடு நேராய்ச் செலுத்தினன்<br/>
செலுத்தினன் உயர்ந்து செறிநுரை நீர்நடு<br/>
மரப்பட கிடையில் வந்துநிற் கவுமிலை<br/>
தகுமறி ஞனின்கலம் தட்டவு மிலைத்தரை.<br/>
<br/>
அந்த இடத்தே அவன்வந் தடைந்ததும்<br/>
அகன்று பரந்த அந்நீர்ப் பரப்பிலே  90<br/>
நிறுத்திற் றோடம் நிகழ்ந்ததன் ஓட்டம்<br/>
விரைந்தே குவதை விட்டது படகு;<br/>
தரைதட்(டி) இறுகித் தங்கிற் றோடம்<br/>
ஓடம் நின்றது ஓரசை வின்றியே.<br/>
<br/>
அந்தக் கொல்லன் அவ்வில் மரினன்<br/>
குறும்பன் லெம்மின் கைனன் அடுத்தவன்<br/>
அழுத்தினன் வலிக்கும் ஆழ்கடல் துடுப்பை<br/>
தாருவின் துடுப்பைத் தண்ணீர் அலையில்<br/>
தடைபட்ட படகைத் தள்ளும் முயற்சியில்<br/>
இறுகிய தோணியை இளக்கும் முயற்சியில்;  100<br/>
ஆயினும் படகு அதுவிரைந் திலது<br/>
மரத்தின் படகு வழிநடந் திலது.<br/>
<br/>
நிலைபெறும் முதிய வைனா மொயினன்<br/>
உரைத்தான் ஒருசொல் உரைத்தான் இவ்விதம்:<br/>
"ஓ,நீ குறும்பா, லெம்பியின் மைந்தா!<br/>
சாய்ந்தொரு பக்கம் பார்ப்பாய் அப்புறம்<br/>
தடைபடு தோணி தரித்தது எதிலென<br/>
எதிலே யோடம் இறுகிநிற் கிறதென<br/>
விரிந்து பரந்தவிவ் வியன்நீர்ப் பரப்பில்<br/>
நீண்டு கிடக்கும் நெடுநீர்ப் பரப்பில்   110<br/>
அதுஎது கல்லா அல்லது கட்டையா   <br/>
அல்லது வேறெதும் அடைவழித் தடையா?"<br/>
<br/>
குறும்பன் லெம்மின் கைனன் அவனே<br/>
சற்றுப் பார்க்கத் தானே திரும்பினன்<br/>
படகின் கீழ்ப்புறம் பார்வையைச் செலுத்தினன்<br/>
உரைத்தான் ஒருசொல் உரைத்தான் இவ்விதம்:<br/>
"படகு தடையுறல் பாறையில் அல்ல<br/>
பாறையி லல்ல படுமரத் தல்ல<br/>
தோணிகோ லாச்சி மீனின் தோளிலே<br/>
நீர்நாய் ஒன்றதன் நீள்வளை முதுகிலே." 120<br/>
<br/>
நிலைபெறும் முதிய வைனா மொயினன்<br/>
உரைத்தான் ஒருசொல் உரைத்தான் இவ்விதம்:<br/>
"ஆற்றிலே இருக்கும் அதுவெது என்றால்<br/>
கோலாச்சி யாகலாம் கட்டையா யிருக்கலாம்;<br/>
இருக்கிறோம் கோலாச்சி இரும்தோள் என்றிடில்<br/>
நீர்நாய் வளைந்த நீள்முது கினிலெனில்<br/>
நீரினை வாளால் நேராய்க் கிழித்திடு<br/>
பிளந்திரு துண்டாய்ப் பெயர்த்திடு பெருமீன்!"<br/>
<br/>
குறும்பன் லெம்மின் கைனன் அவனே<br/>
பையன் செந்நிறப் படுபோக் கிரிபின்  130<br/>
பட்டியி லிருந்து பருவா ளுருவினன்<br/>
எலும்பை **அழிப்பதை இகல்பக் கத்திருந்(து);<br/>
நீரினை வாளால் நேராய்க் கிழித்தனன்<br/>
பக்கத் தின்கீழ்ப் பாய்ச்சி இழுத்தனன்<br/>
அப்போ நீரில் அவனே வீழ்ந்தனன்<br/>
அலைகளின் அடியில் ஆழ்ந்தே சென்றனன்.<br/>
<br/>
அதன்பின் கொல்லன் அவன்இல் மரினன்<br/>
வீரனின் தலைமயிர் மீதிலே பற்றி<br/>
**வேலையி லிருந்து மேலே தூக்கினன்<br/>
இந்தச் சொற்களில் இயம்பினன் அவனே:    140<br/>
"அனைவரும் மானுடர் ஆக்கப் பட்டனர்<br/>
தாடி உடையராய் ஆக்கப் பட்டனர்<br/>
உன்னிப் பார்த்தால் ஒருநூ றாகலாம்<br/>
ஆயிர மாகவும் அதுநிறை வாகலாம்."<br/>
<br/>
பட்டியி லிருந்து பருவா ளுருவினன்<br/>
உறையினி லிருந்து உயரிரும் பலகினை<br/>
அதனால் மீனை அறைந்தான் ஓங்கி<br/>
படகின் பக்கமாய்ப் பலமாய் வீசினன்:<br/>
உடைந்தது துகளாய் உடனே அவ்வாள்<br/>
உணர்ந்ததா யில்லை உறுமீன் எதையும்.  150<br/>
<br/>
நிலைபெறும் முதிய வைனா மொயினன்<br/>
இந்தச் சொற்களில் இயம்பினன் அவனே: <br/>
"மனிதரில் பாதியும் வாய்த்தில துன்னிடம்<br/>
வீரனில் மூன்றிலோர் பங்குமே யிலையே.<br/>
அவசியம் எனஒன் றாயிடும் பொழுதில்<br/>
நனிமா னுடன்மனம் நாடிடும் போதில்<br/>
அப்போ மனமும் அலைந்தெங் கோபோய்<br/>
கவனமும் சிதறிக் கடந்துசெல் லலுமுள."<br/>
<br/>
அப்போ(து) வாளை அவனே உருவினன்<br/>
கடுங்கூர் அலகைக் கையிற் பற்றினன்  160<br/>
திணித்தனன் வாளைச் செறிகட லுக்குள்<br/>
பக்க வழியாய்ப் பணித்ததைக் கொணர்ந்தான்<br/>
வாள்கோ லாச்சி வன்தோட் புதைத்தான்<br/>
நீர்நா யதனின் நீள்வளை முதுகில்.<br/>
<br/>
தைத்தது வேகமாய்த் தனிவாள் இறங்கி<br/>
மூச்சுப் புழையில் மூர்க்கமாய்ச் சென்றது;<br/>
முதிய வைனா மொயினன் அதன்பின்<br/>
உயரத் தூக்கி உறுமீன் கொணர்ந்தான்<br/>
நீரிருந் திழுத்தான் நெடுங்கோ லாச்சியை<br/>
இரண்டாய் உடைத்தனன் இருங்கோ லாச்சிமீன் 170<br/>
அடியினில் தாழ்ந்தது அம்மீன் வாலோ<br/>
அதன் தலைப்பக்கம் மிதந்தது படகில்.<br/>
<br/>
அதன்பின் படகும் அகன்றிட முடிந்தது<br/>
தடையி லிருந்தது தான்விடு பட்டது;<br/>
நிலைபெறும் முதிய வைனா மொயினன்<br/>
பாறைத் தீவிடைப் படகைக் கொணர்ந்து<br/>
கரைமருங் கதனைக் கட்டி நிறுத்தினன்<br/>
அதனைப் பார்த்தனன் அதனைத் திருப்பினன்<br/>
கோலாச் சிமீன் கொழுந்தலைப் பக்கம்<br/>
இந்தச் சொற்களில் இயம்பினன் அவனே:    180<br/>
"மாப்பிள்ளை மாரில் வளர்முதிர் வெவரோ<br/>
அவர்கோ லாச்சியை அரியத் தகுந்தவர்<br/>
மீனைக் கூறு போடத் தகுந்தவர்<br/>
சென்னியைத் துண்டாய்ச் சீவிட வல்லவர்."<br/>
<br/>
படகின் மனிதர் பகர்ந்தனர் இவ்விதம்<br/>
பக்கத் திருந்த பாவையர் கூறினர்:<br/>
"மீனைப் பிடித்தவர் வியன்கரம் இனியவை<br/>
மீனைக் கொண்டவர் விரல்களும் புனிதம்."<br/>
<br/>
நிலைபெறும் முதிய வைனா மொயினன்<br/>
உருவினன் கத்தியை உறையினி லிருந்து 190<br/>
குளிர்ந்த இரும்பைக் கூட்டினி லிருந்து<br/>
கோலாச் சிமீன் கொண்டதாற் பிளந்தான்<br/>
வெட்டினன் துண்டு துண்டதாய் மீனை<br/>
இந்தச் சொற்களில் இயம்பினன் அவனே:<br/>
"அரிவையில் இளமையாய் ஆனவள் எவளோ<br/>
அவளே மீனை ஆக்கத் தகுந்தவள்<br/>
காலை உணவாய்க் களித்துண் பதற்காய்<br/>
மீனுள்ள நண்பகல் வேளை உணவாய்."<br/>
<br/>
மெல்லியர் வந்தனர் மீனைச் சமைக்க<br/>
போட்டியாய் விரைந்து போந்தனர் பதின்மர் 200<br/>
அதன்பின் மீனும் ஆக்கி முடிந்தது<br/>
காலை உணவாய்க் களித்துணற் காக;<br/>
சிற்சில எலும்புகள் கற்களில் கிடந்தன<br/>
இன்னும் சிற்சில இருந்தன பாறையில்.<br/>
<br/>
நிலைபெறும் முதிய வைனா மொயினன்<br/>
அங்கே வந்து அவற்றைப் பார்த்தான்<br/>
அவற்றைப் பார்த்தான் அவற்றைத் திருப்பினான்<br/>
உரைத்தான் ஒருசொல் உரைத்தான் இவ்விதம்:<br/>
"இவற்றி லிருந்து எவற்றைச் செய்யலாம்<br/>
இக்கோ லாச்சி மீனின் எயிற்றினில்  210<br/>
இந்த அகன்ற அலகின் எலும்பில்<br/>
கொல்லனின் கருமக் கூடத் திருந்தால்<br/>
கைவினை யாளனின் செய்தலத் திருந்தால்<br/>
கைதேர் கலைஞனின் கையில் இருந்தால்?"<br/>
<br/>
கொல்லன்இல் மரினன் கூறினன் இங்ஙனம்:<br/>
"வெறுமையி லிருந்து எதுவும் வராது<br/>
கருவி வராதுமீன் எலும்பினி லிருந்து<br/>
கொல்லனின் கருமக் கூடத் திருப்பினும்<br/>
கைவினை யாளனின் செய்தலத் திருப்பினும்<br/>
கைதேர் கலைஞனின் கையில் இருப்பினும்."  220<br/>
<br/>
நிலைபெறும் முதிய வைனா மொயினன்<br/>
இந்தச் சொற்களில் இயம்பினன் அவனே:<br/>
"இதனிலே யிருந்து ஏதேனும் வரலாம்<br/>
மீனெலும் பிருந்து விளையலாம் *கந்தலே<br/>
இயற்றத் தெரிந்தவர் எவரெனு மிருந்தால்<br/>
எலும்பிசைக் கருவிகள் இயற்றத் தெரிந்தால்."<br/>
<br/>
செய்ய வல்லவர் செய்யமுன் வராவிடம்<br/>
இல்லாத போதினில் இயற்றத் தெரிந்தவர்<br/>
எலும்பிசைக் கருவி இயற்றத் தெரிந்தவர்,<br/>
நிலைபெறும் முதிய வைனா மொயினன் 230<br/>
தானே செய்பவன் ஆகமுன் வந்தனன்<br/>
இயற்றத் தெரிந்தவன் இடத்தைப் பெற்றனன்<br/>
கோலாச் செலும்பு கொண்டுயாழ் செய்தனன்<br/>
என்றுமே நிலைக்கும் இசையமு தீந்தனன்.<br/>
<br/>
கந்தலே கீழ்ப்புறம் எந்தவா றமைந்தது?<br/>
பெரியகோ லாச்சியின் பெருமல கெலும்பினால்;<br/>
கந்தலே முளைகள் எந்தவா றமைந்தன?<br/>
கோலாச் சிமீனின் கூரிய பற்களால்; <br/>
கந்தலே நரம்புகள் எந்தவா றமைந்தன?<br/>
வீரிய மடக்கிய **விறற்பிசா சுரோமமால்.   240<br/>
<br/>
இப்போ(து) யாழும் இனிதுருப் பெற்றது<br/>
தயார்நிலை பெற்றதாய்த் தவழ்ந்தது கந்தலே<br/>
பெரியமீன் எலும்பிலே பிறந்தநல் யாழது<br/>
மீனல கெலும்பிலே விளைந்தயாழ் கந்தலே.<br/>
<br/>
இளமை மானுடர் எழுந்தே வந்தனர்<br/>
விவாக மாகிய வீரரும் வந்தனர்<br/>
வாலிபக் காளைகள் மற்றாங்கு வந்தனர்<br/>
சிறிய பெண்களும் சிறப்புடன் வந்தனர்<br/>
இளங்கன் னியரொடு இதமுது மனைவியர்<br/>
மத்திம வயதுறு மங்கையர் வந்தனர்   250<br/>
கந்தலே யாழினைக் காண்பதற் காகவே<br/>
யாழிசைக் கருவியை ஆய்ந்திடற் காகவே.<br/>
<br/>
நிலைபெறும் முதிய வைனா மொயினன்<br/>
இளையோர்க் கியம்பினன் முதியோர்க் கியம்பினன்<br/>
மத்திம வயதுள மக்களுக் கியம்பினன்<br/>
விரல்களால் யாழினை மீட்டவே இயம்பினன்<br/>
எலும்பினால் ஆகிய நரம்பிசைக் கருவியை<br/>
கழிவுமீ னெலும்பெழும் கந்தலே யாழினை.<br/>
<br/>
இசைத்தனர் இளையோர் இசைத்தனர் முதியோர்<br/>
மத்திம வயது஧துறு மக்களும் இசைத்தனர் 260<br/>
வாலிபர் இசைத்தனர் வளைந்தன விரல்கள்<br/>
முதியவர் இசைத்தனர் முன்தலை நடுங்கின<br/>
இன்பம் இன்பமாய் இயையவே யில்லை<br/>
யாழிசை இசையாய் நலம்தர வில்லை.<br/>
<br/>
குறும்பன் லெம்மின் கைனன் கூறினன்:<br/>
"அரைகுறைப் புத்தி யமைந்தபை யன்கள்நீர்<br/>
அத்துடன் மூடத் தனமமை மங்கையர்<br/>
மற்றயோர் எளிய குணமுடை மக்கள்.<br/>
உங்களில் இசைப்பவர் ஒருவரு மில்லை<br/>
சரியாய் இசைக்கத் தகுந்தவர் இல்லை; 270<br/>
என்னிடம் யாழை எடுத்துவா ருங்கள்<br/>
கந்தலே யாழைச் சுமந்துவா ருங்கள்<br/>
என்முழங் கால்கள் இரண்டின் மீதினில்<br/>
என்விரல் பத்தின் இயைந்திரு நுனியில்!"<br/>
<br/>
குறும்பன் லெம்மின் கைனன் பின்னர்<br/>
கரங்களில் பெற்றனன் கந்தலே யாழை<br/>
இருந்தது அவனுக் கிசைநலம் அருகில்<br/>
யாழது விரல்களின் கீழே இருந்தது;<br/>
தொடங்கினன் ஏற்றத் தொடுயாழ்ச் சுருதியை<br/>
திருப்பினன் சுற்றித் திகழ்கந் தலேயாழ் 280<br/>
ஆயினும் யாழினில் இசையெழ வில்லை<br/>
இசைநலம் எதுவும் ஏற்பட் டிலதே.<br/>
<br/>
முதிய வைனா மொயினன் மொழிந்தான்:<br/>
"இந்த இளைஞரில் எவருமே இல்லை<br/>
எவருமே இல்லை இதில்வளர் வோரில்<br/>
எவருமே இல்லை இம்முதி யோரிலும்<br/>
இந்த யாழினை இசைக்கத் தெரிந்தவர்<br/>
இசையின் பம்படைத் தின்பம் தருபவர்;<br/>
ஒருக்கால் வடபுலம் உளோரால் முடியலாம்<br/>
இந்த யாழினில் இசையினை எழுப்ப    290<br/>
இசையின் பம்படைத் தின்பம் நல்கிட<br/>
இதனை வடபால் இருக்குநா டனுப்பினால்?"<br/>
<br/>
வடபால் நிலத்துக் குடன்யாழ் அனுப்பினன்<br/>
சரியொலா வுக்குத் தன்யாழ் கொணர்ந்தனன்<br/>
வடபுல நிலத்தினர் வாலிபர் இசைத்தனர்<br/>
வாலிபர் இசைத்தனர் வனிதையர் இசைத்தனர்<br/>
மனிதர்கள் இசைத்தனர் மனைவிய ருடனே<br/>
கோதையர் இசைத்தனர் கொழுனரோ டிசைத்தனர்<br/>
தம்தம் வீட்டின் தலைவியர் இசைத்தனர்<br/>
இவ்விதம் திருப்பினர் அவ்விதம் முயன்றனர்  300<br/>
வாசிக்க முயன்றனர் வலியதம் விரல்களால்<br/>
விரல்களோர் பத்தின் உகிர்களா லிசைத்தனர்.<br/>
<br/>
வடபுலம் வாழும் வாலிபர் இசைத்தனர்<br/>
மற்றெல் லாவகை மக்களும் இசைத்தனர்<br/>
எனினும் இன்பம் இன்பமா யிலையே<br/>
சுருதியும் அங்கு சுத்தமா யிலையே:<br/>
ஒன்றுடன் ஒன்று நரம்புகள் சிக்கின<br/>
பரியதன் **சடைமயிர் பின்னியே முறுகின<br/>
ஓசையும் அவலமா யுடனெழ லானது<br/>
குறித்தயாழ்க் கருவியும் கோரமா யொலித்தது.   310<br/>
<br/>
மூலையில் துயின்றனன் பார்வை யிழந்தவன்<br/>
வயோதிபன் ஒருவன் மனையெடுப் போரமாய்<br/>
அடுப்பரு குறங்கிய அவனாங் கெழுந்தனன்<br/>
அடுக்களைப் பக்கமாய் அமர்ந்தவன் உரைத்தனன்<br/>
உறங்கிய இடத்திலே உறுமத் தொடங்கினன்<br/>
மூலையில் கிடந்தோன் முனகத் தொடங்கினன்:<br/>
"நிறுத்துக இசைப்பதை நிறுத்துக ஒலிப்பதை,<br/>
ஒழிக்குக, இத்தொடு உடனே நிறுத்துக,<br/>
உளஎன் செவிகளை ஊடறுத் தேகிற(து)<br/>
தலையைத் துளைத்துத் தருகின் றதுதுயர்   320<br/>
உரோமம் சிலிர்த்து உயர்ந்தெழு கின்றது<br/>
நெடும்பொழு துறக்கம் நிறுத்திவைக் கின்றது.<br/>
<br/>
பின்லாந்து மக்களின் பேரிசைக் கருவி<br/>
இசைநலம் எழுப்ப இயலாதே விடின்<br/>
தாலாட் டித்துயில் தராத வேளையில்<br/>
ஓய்வாய் இருத்தற் குதவாப் போதினில்<br/>
தூக்கி வீசுக தொடர்புனல் அதனை<br/>
அலைகளின் அடியில் ஆழத் திடுக<br/>
அல்லது மீண்டும் அதையெடுத் தேகுக<br/>
யாழினைத் திருப்பி நனியனுப் பிடுக 330<br/>
அதனைப் படைத்த அம்மா னுடன்கரம்<br/>
அதனை இசைக்கும் அம்மா னுடன்விரல்."<br/>
<br/>
யாழிசைக் கருவிதன் நாவால் நவின்றது<br/>
சொற்களில் கந்தலே சொல்லிய திவ்விதம்:<br/>
"இரும்நீர் செல்நிலை இன்னமும் நானிலை<br/>
நீரலை மூழ்கிடும் நிலையிலும் நானிலை<br/>
இசைப்பவன் கைகளில் இசையினைத் தருவேன்<br/>
முயலொரு வற்கு மூட்டுவேன் இசைநலம்."<br/>
<br/>
கொண்டே சென்றனர் குறித்ததைக் கவனமாய்<br/>
அழகாய் அதனை அவர்சுமந் தேகினர்  340<br/>
அதனைப் படைத்த அம்மா னுடன்கரம்<br/>
இயற்றிய மனிதனின் இயைமுழங் காற்கே.<br/>
<br/>
<hr/>
<br/>
<a name="Song41"><h3>
பாடல் 41 - வைனாமொயினன் கந்தலே என்னும் யாழை இசைத்தல்<br/>
<a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1 - 168 : வைனாமொயினன் கந்தலே என்னும் யாழை இசைக்கிறான்.  <br/>
அந்த இசையைக் கேட்க ஆகாயம் நிலம் நீர் ஆகியவற்றில் வாழும் சகல <br/>
உயிரினங்களும் விரைந்து வந்து கூடுகின்றன.<br/>
<br/>
அடிகள் 169 - 266 : யாழிசையைக் கேட்ட எல்லோரது இதயங்களும் <br/>
நிறைகின்றன. அவர்களின் கண்களிலிருந்து கண்ணீர் வடிகிறது. <br/>
வைனாமொயினனின் கண்களில் இருந்தும் கண்ணீர் வடிகிறது; <br/>
அங்ஙனம் வழிந்த கண்ணீர் தண்ணீருள் வீழ்ந்து அழகான நீலநிற <br/>
முத்துகளாக மாறுகின்றன.<br/>
<br/>
<hr/>
<br/>
நிலைபெறும் முதிய வைனா மொயினன்<br/>
என்றுமே நிலைத்த இசைப்பா டகனவன்<br/>
ஆயத்தம் செய்தனன் அரியதன் விரல்களை<br/>
தேய்த்துப் பெருவிரல் ஆயத்த மாயினன்;<br/>
களிப்பு என்னும்  கல்லில் அமர்ந்தனன்<br/>
பாடல் என்னும் பாறையில் இருந்தனன்<br/>
வெள்ளியில் ஆன வியன்வரை முடியினில்<br/>
தங்கத்தில் ஆன தனிக்குன் றுச்சியில்.<br/>
<br/>
விரல்களை வைத்தனன் வியன்யாழ்க் கருவியில்<br/>
வளைந்த கருவியை முழங்காற் றிருப்பினன்  10<br/>
கந்தலே யாழைக் கரங்களின் கீழே<br/>
உரைத்தான் ஒருசொல் உரைத்தான் இவ்விதம்:<br/>
"இப்போ வந்தெல் லோரும் கேட்கலாம்<br/>
முன்னொரு போதும் முயன்றுகே ளாதவர்<br/>
நித்தியப் பாடலின் நிறைந்தவின் பத்தை<br/>
கந்தலே யாழதன் கனிவாம் ஓசையை."<br/>
<br/>
முதிய வைனா மொயினன் அதன்பின்<br/>
மீட்டத் தொடங்கினன் வியனெழில் யாழை<br/>
கோலாச்சி **என்பின் குணயாழ்க் கருவியை<br/>
கடல்மீன் எலும்பின் கந்தலேக் கருவியை;    20<br/>
விரைவாய் எழுந்தன விரல்கள் அனைத்தும்<br/>
பெருவிரல் அசைந்தது பிறந்தயா ழதன்மேல்.<br/>
<br/>
இன்பமிப் போது இன்பமாய் மலர்ந்தது<br/>
ஆனந்த மிப்போ ஆனந்த மானது<br/>
இன்பிசை யிப்போ இன்பிசை யானது<br/>
பாடல்கள் நிறைந்த பாடல்களாகின;<br/>
கோலாச்சி எயிறுகள் குணவிசை யெழுப்பின<br/>
மீனதன் வாலும் மிகுவொலி தந்தது<br/>
புரவியின் சடைமயிர் புதுப்பண் இசைத்தது<br/>
குதிரையின் உரோமம் கொழுமிசை தந்தது.  30<br/>
<br/>
முதிய வைனா மொயினன் இசைத்தனன்<br/>
அங்கே காட்டில் அமர்ந்தொன் றில்லை<br/>
நான்கு கால்களில் நனிவிரை பிறவிகள்<br/>
தொடுகால் ஊன்றித் துள்ளித் திரிபவை<br/>
வனப்பிசை கேட்டு மகிழ வராதவை<br/>
இன்னிசை கேட்டு இன்புற வராதவை.<br/>
<br/>
அணில்கள் ஓடின அடைந்தன ஓடி<br/>
தளிருள கிளையால் தளிருள கிளைக்கு<br/>
கூடின **கீரிகள் கூடிச் சேர்ந்தன<br/>
வேலிக்கு வந்தன வேலியில் அமர்ந்தன   40<br/>
பாய்ந்தது **எருது பசும்புல் மேட்டில்<br/>
துள்ளின **சிவிங்கிகள் துள்ளி மகிழ்ந்தன.<br/>
<br/>
உடன்சதுப் புறங்கிய ஓநாய் எழுந்தது<br/>
நிமிர்ந்தது புற்றரை மேல்நிலக் கரடி<br/>
**தேவ தாருவின் செழுங்குகை யிருந்து<br/>
**தாரு மரத்துத் தனிப்புத ரிருந்து;<br/>
ஓநாய் நெடுந்தொலை ஓடியே வந்தது<br/>
அம்புதர்க் கரடி அலைந்தே திரிந்தது<br/>
கடைசியாய் வேலியில் கரடி யமர்ந்தது<br/>
வாயின் கதவவை வரிசையாய் இருந்தன;    50<br/>
வேலி ஒடிந்து வீழ்ந்தது பாறையில்<br/>
காட்டு வெளியில் கதவம் கவிழ்ந்தது;<br/>
அனைத்தும் **தாரு அணிமரத் தேறின<br/>
அதன்பின் தேவ **ரதாருவில் மாறின<br/>
இசையைக் கேட்டு இன்புறற் காக<br/>
இசையின் பத்தை இனிதே நுகர.<br/>
<br/>
தப்பியோ லாவின் தரமுடைத் தலைவன்<br/>
அவனே வனங்களின் அதிபதி யாவான்<br/>
தப்பியோ இனத்தைச் சார்ந்தமாந் தர்க்கெலாம்<br/>
வாலிபர் வனிதையர் வகையிரு பாற்கும்,  60<br/>
முதுகுன் றேறி முடிக்குச் சென்றனன்<br/>
மங்கள இசையை மனத்தனு பவிக்க;<br/>
அவளே வனங்கள் அனைத்தின் தலைவி<br/>
தப்பியோ லாவின் தரமுறு மனைவி<br/>
நீலக் காலுறை நெடிதணிந் திருந்தனள்<br/>
சிவப்புச் சரிகையைச் சீராய்ச் சூடினள்;<br/>
மிலாறுவின் கூனிய வியன்கிளைத் தாவினள்<br/>
வேறொரு **மரத்தின் மிளிர்வளை விருந்தனள்<br/>
கந்தலே யாழின் கனிவிசை கேட்க<br/>
மங்கள இசையை மனமனு பவிக்க. 70<br/>
<br/>
நீலவா னத்து நீந்துபுள் ளினமெலாம்<br/>
இரண்டு சிறகுள எல்லாப் பறவையும்<br/>
வந்தன பறந்து வான்மிசைச் சுழன்று<br/>
விரைவாய் வந்தன வேகம் கொண்டன<br/>
இசையினைக் கேட்டு இன்புறற் காக<br/>
இசையின் பத்தை இனிதே நுகர.<br/>
<br/>
வீட்டிலே கழுகுகள் கேட்டபோ தினிலே<br/>
பின்லாந்து நாட்டின் பேரின் னிசையினை<br/>
குஞ்சுகள் னைத்தையும் கூட்டினில் விட்டே<br/>
தாமே பறந்து தனித்துச் சென்றன  80<br/>
இனிய நாயகன் இன்னிசை கேட்க<br/>
வைனா மொயினனின் வனப்பிசை கேட்க.<br/>
<br/>
உயரத் திருந்து பறந்தது கழுகு<br/>
கருடன் கருமுகிற் கணத்தினூ டாக<br/>
எறியலை யடியி லிருந்து**வாத் துக்கள்<br/>
உறையாச் சேற்றிருந் துயரன் னங்கள்;<br/>
வந்தன சிறிய வன்னப் **பறவைகள்<br/>
கத்திக் கீச்சிடும் கானக் குருவிகள்<br/>
நூற்றுக் கணக்கில் நுண்சிறு **குருவிகள்<br/>
**வானம் பாடிகள் வருமோ ராயிரம்  90<br/>
விண்ணிலே நின்று மிகுகளிப் புற்றன<br/>
அவனது தோள்களில் அடித்துப் பறந்தன<br/>
இன்னிசை தந்தையார் எழுப்பிய போதினில்<br/>
வைனா மொயினன் இன்னிசை தருகையில்.<br/>
<br/>
காற்றில் இயற்கைக் கடிமக ளவளே<br/>
காற்றின் பாவையர் கன்னியர் அத்துடன்<br/>
இசையின் பத்தை இனிதே நுகர்ந்தனர்<br/>
கந்தலே யாழைக் காதால் களித்தனர்<br/>
ஒருசிலர் வானத் தொண்வளை விருந்தனர்<br/>
வானவில் மீதிலும் மற்றுளர் அமர்ந்தனர் 100<br/>
ஒருசிலர் இருந்தனர் சிறுமுகில் மேலே<br/>
செந்நிற வனப்பொடு மின்னிய கரைதனில்.<br/>
நிலவின் மகளவள் நிதஎழிற் கன்னி<br/>
சிறப்பு மிகுந்த செங்கதிர் மகளவள்<br/>
தாங்கி யிருந்தனள் தான்நெச வச்சை<br/>
ஏந்தி யிருந்தனள் **ஊடிழைக் கயிற்றை<br/>
நெய்துகொண் டிருந்தனர் நிகரில் பொற்றுணி<br/>
செய்துகொண் டிருந்தனர் சிறந்தவெள் ளித்துணி<br/>
செந்நிற முகிலின் திகழ்மேல் விளிம்பில்<br/>
வளைந்த நீண்ட வானவில் நுனியில்.  110<br/>
<br/>
அவர்கள் அதனைக் கேட்டஅப் போதிலே<br/>
இனிய இசையின் இன்னிசை யொலியை<br/>
அச்சுக் கைப்பிடி யதில்நழு விற்று<br/>
வழுவிற்(று) நுனாழி வலியகை யிருந்து<br/>
அறுந்து வீழ்ந்தன அம்பொன் இழைகள்<br/>
ஒடிந்தது வெள்ளி ஊடிழைக் கயிறு.<br/>
<br/>
இல்லை அங்கே எந்தப் பிறவியும்<br/>
இல்லைநீர் வாழ்வன எதுவுமே அங்கு<br/>
ஆறு **சிறகில் அசையும் பிராணிகள்<br/>
சிறந்த மீனினக் கணங்கள் எதுவுமே    120<br/>
மகிழ வராதவை வனப்பிசை கேட்டு<br/>
இன்புற வராதவை இசைநலம் கேட்டு.<br/>
<br/>
நீந்திச் சென்றன நெடுங்கோ லாச்சிமீன்<br/>
நன்றாய் நகர்ந்துநீர் நாய்கள் வந்தன<br/>
வஞ்சிரம் நீந்தி வந்தன பாறையில்<br/>
ஆழத் திருந்துவெண் ணணிநிற மீன்களும்;<br/>
வந்தன **சிறுமீன் வந்தன **வெண்மீன்<br/>
**சிறுமீன் தம்மொடு மறுமீன் வந்தன<br/>
நாணற் புற்கரை நனிநேர் வந்தன<br/>
நகர்ந்திடம் பெற்றன நளிர்நீர்க் கரையில்    130<br/>
வைனோ பாடலை மகிழ்வுடன் கேட்க<br/>
மங்கள இசையை மனமனு பவிக்க.<br/>
<br/>
அஹ்தோ என்பான் அலைகளின் அரசன்<br/>
புற்றாடி யுடையோன் பொலிநீர்த் தலைவன்<br/>
நீரின் மேற்புறம் நேராய் வந்தனன்<br/>
ஏறி அமர்ந்தனன் எழில்நீர் ஆம்பலில்<br/>
அங்கே கேட்டனன் அருமிசை யின்பம்<br/>
இந்தச் சொற்களில் இயம்பினன் அவனே:<br/>
"இதுபோல் முன்நான் எங்கும் கேட்டிலன்<br/>
வளருமிவ் வென்றன் வாழ்நாள் முழுதும்   140<br/>
வைனா மொயினன் வழங்கிய இசையினை<br/>
நிலைபெறும் பாடகன் நிகரில் இசைநலம்."<br/>
<br/>
வளர்சகோ தரியவர், வாத்தின் **சக்திகள்<br/>
நாணல் புற்களின் நல்மைத் துனிகள்,<br/>
கூந்தலை வாரிக் கொண்டிருந் தனர்தாம்<br/>
குழலைச் சீவிக் கொண்டிருந் தனர்தாம்<br/>
வெள்ளிப் பிடிகொள் வியன்வா ரியினால்<br/>
பொன்னிலே செய்த பொற்சீப் பதனால்;<br/>
அந்நிய மானதோர் அழகொலி கேட்டனர்<br/>
இனிதாய் எழுந்த இசையினைக் கேட்டனர்: 150<br/>
சீப்பு நழுவிச் செறிபுனல் விழுந்தது<br/>
வாரி வழுவி வளர்அலை மறைந்தது<br/>
வாரப் படாமலே வறுங்குழ லிருந்தது<br/>
பைங்குழல் சீவுதல் பாதியில் நின்றது.<br/>
<br/>
தண்ணீ ருக்குத் தலைவியும் தானே<br/>
கோரைநல் மார்பு கொண்ட காரிகை<br/>
இப்போ தெழுந்தனள் இருங்கட லிருந்து<br/>
அலைகளின் அடியிருந் தவளே வந்தனள்<br/>
கோரைப் புற்களின் குவைமேல் மிதந்தனள்<br/>
ஒருநீர்ப் பாறைக் குடனே விரைந்தனள்    160<br/>
கேட்பதற் காயக் கிளர்ந்தெழு மோசை<br/>
வைனா மொயினன் வழங்கிய இசையை<br/>
ஏனெனில் அவ்விசை இனியஅற் புதமாம்<br/>
இசைத்த இசையும் இனிமையா னதுவாம்;<br/>
அங்கே அவளும் அமைதியா யுறங்கினள்<br/>
பாறையில் வயிறு படியத் தூங்கினள்<br/>
ஒருபிர காசப் பெருங்கல் மேற்புறம்<br/>
தடித்த பாறைத் தன்ஒரு பக்கமாய்.<br/>
<br/>
முதிய வையினா மொயினனு மாங்கே<br/>
இசைத்தான் ஒருநாள் இசைத்தான் இருநாள் 170<br/>
எந்த வீரனும் எங்குமே யில்லை<br/>
எவனும் வல்லான் என்பவன் இல்லை<br/>
மனிதனு மில்லை மங்கையு மில்லை<br/>
இல்லைப் பின்னிய கூந்தலார் எவருமே<br/>
யாருமே இல்லை யழத்தொடங் காதோர்<br/>
ஒருவரு மில்லை யுள்ளுரு காதோர்<br/>
அழுதனர் இளைஞர் அழுதனர் முதியர்<br/>
மணம்முடி யாத மனிதரும் மழுதனர்<br/>
மணம்முடித் திருந்த மனிதரும் மழுதனர்<br/>
பாதி வளர்ந்த பையல்கள் அழுதனர்  180<br/>
பையன் அழுதனர் பாவையர் அழுதனர்<br/>
சிறிய பெண்களும் சேர்ந்தே அழுதனர்<br/>
ஏனெனில் அவ்விசை இனியஅற் புதமாம்<br/>
முதியோன் இசையும் முழுஇனி மையதாம்.<br/>
<br/>
வைனா மொயினனாம் மனிதனி னிடத்தும்<br/>
கண்களிலி ருந்து கண்ணீர் வீழ்ந்தது<br/>
விழிகளி லிருந்து விழிநீர் வழிந்தது<br/>
உருண்டது நீர்த் துளி உருண்டு வீழ்ந்தது<br/>
பழம்சிறு **பழத்திலும் பருமன் உள்ளது<br/>
பயற்றம் **விதையிலும் தடிப்ப மானது    190<br/>
வனக்கோழி முட்டையின் வட்டமா யானது<br/>
பெரியது தூக்கணங் குருவித் தலையிலும்.<br/>
<br/>
விழிகளி லிருந்து விழிநீர் வீழ்ந்தது<br/>
ஒன்றுபின் ஒன்றாய் ஓடி வடிந்தன<br/>
ஓடி வடிந்தன உதிர்ந்தன கதுப்பினில்<br/>
அவனது அழகிய வதனத் துதிர்ந்தன<br/>
அவனது அழகிய வதனத் திருந்து<br/>
அகன்ற அவனது தாடையில் வீழ்ந்தன<br/>
அகன்ற அவனது தாடையி லிருந்து<br/>
பருத்த அவனது மருமத் துதிர்ந்தன  200<br/>
பருத்த அவனது மருமத் திருந்து<br/>
உரத்த முழங்கா லுற்றே யுருண்டன<br/>
உரத்த முழங்கா லுற்றதி லிருந்து<br/>
சிறப்பா யமைந்த சீர்பதம் வீழ்ந்தன<br/>
சிறப்பா யமைந்த சீர்பதத் திருந்து<br/>
பாதத் தின்கீழ்ப் படிமிசை வீழ்ந்தன<br/>
ஐந்து கம்பளி அருஞ்சட் டையூடாய்<br/>
ஆறு பொன்னின் அகல்வார் ஊடாய்<br/>
ஏழுநீல் மார்பு எழிற்சட் டையூடாய்<br/>
எட்டுகைப் பி(ன்)னல்மேற் சட்டைக ளூடாய்.   210<br/>
<br/>
உருண்டது நீர்த்துளி உருண்டே வீழ்ந்தது<br/>
முதிய வைனா மொயினனி லிருந்து<br/>
நீலக் கடலதன் நீள்கரை யோரம்<br/>
நீலக் கடலின் நீள்கரை யிருந்து<br/>
தெளிந்த நீரதன் திகழா ழத்து<br/>
கறுத்தச் சேற்றின் கடுமூற் றின்மேல்.<br/>
<br/>
முதிய வைனா மொயினன் அதன்பின்<br/>
இந்தச் சொற்களில் இயம்பினன் அவனே:<br/>
"இங்குள இளைஞர்  இடையிலே உளரா<br/>
இங்குள அழகிய இளைஞர் மத்தியில்   220<br/>
இந்த மாபெரும் இனத்தவர் மத்தியில்<br/>
உயர்பிதா வழிவரு புதல்வர்கள் மத்தியில்<br/>
என்விழித் துளியெடுத் திணைப்பவர் ருளரா<br/>
தெளிந்த நீரதன் திகழடி யிருந்து?"<br/>
<br/>
இவ்வித மங்குள இளைஞர் கூறினர்<br/>
முதிய மனிதரும் மொழிந்தனர் மறுமொழி:<br/>
"இந்த இளைஞரில் எவருமே யில்லை<br/>
இங்குள அழகிய இளைஞரி லில்லை<br/>
மாபெரு மினத்தவர் மத்தியி லில்லை<br/>
உயர்பிதா வழிவரு புதல்வரி லில்லை  230<br/>
உன்விழித் துளிகளை ஒருங்குசேர்ப் பவர்கள்<br/>
தெளிந்த நீரதன் திகழடி யிருந்து."<br/>
<br/>
முதிய வைனா மொயினன் மொழிந்தான்<br/>
உரைத்தான் அவனே  உரைத்தான் இவ்விதம்:<br/>
"என்கண் ணீரை எவரெனும் கொணர்ந்தால்<br/>
பொறுக்கிச் சேர்த்தால் பொழிவிழித் துளிகளை<br/>
தெளிந்த நீரதன் திகழடி யிருந்து<br/>
இறகுமே லாடை என்னிடம் பெறுவர்."<br/>
<br/>
**அண்டங் காகம் அடித்துவந் ததுசிறை<br/>
முதிய வைனா மொயினன் மொழிந்தான்:  240<br/>
"காக்கையே என்றன் கண்ணீர் கொணர்வாய்<br/>
தெளிந்த நீரதன் திகழடி யிருந்து!<br/>
இறகு மேலாடை ஈவேன் உனக்கு."<br/>
ஆயினும் காகம் அதுபெற் றிலது.<br/>
<br/>
நீல்நிற வாத்து நின்றதைக் கேட்டது<br/>
ஆதலால் நீல்வாத் தங்கே வந்தது<br/>
முதிய வைனா மொயினன் மொழிந்தான்:<br/>
"நீல்நிற வாத்தே நீயோ அடிக்கடி<br/>
அலகுடன் அடியில் ஆழ்வது முண்டு<br/>
தண்ணீர் மூழ்கித் தவழ்வது முண்டு;    250<br/>
எனவே சேர்த்துவா என்னுடைக் கண்ணீர்<br/>
தெளிந்த நீரதன் திகழடி யிருந்து!<br/>
தருவேன் உனக்குநான் தரமாம் வெகுமதி<br/>
இறகுமே லாடையை என்னிடம் பெறுவாய்."<br/>
<br/>
விரிநீர் பொறுக்க விரைந்தது வாத்து<br/>
வைனா மொயினனின் கண்ணீர்த் துளிகளை<br/>
தெளிந்த நீரதன் திகழ்அடி யிருந்து<br/>
சேற்றின் கறுத்த ஊற்றின் மேற்புறம்;<br/>
கடலினி லிருந்து கண்ணீர் எடுத்தது<br/>
வைனாவின் கைக்கு வாத்துக் கொணர்ந்தது: 260<br/>
<br/>
அவைவேறு பொருள்களா யாகி யிருந்தன<br/>
அழகாம் பொருட்களாய் அவைவளர்ந் திருந்தன<br/>
முத்துக்க ளாயவை முற்றி இருந்தன<br/>
நித்தில மாயவை நேர்ந்தே யிருந்தன<br/>
அரசரை மேன்மை ஆக்குதற் காக<br/>
மன்னரை என்றுமே மனமகிழ் விக்க.<br/>
<br/>
<hr/>
<br/>
<a name="Song42"><h3>
பாடல் 42 - வடநாட்டிலிருந்து சம்போவைத் திருடுதல்<br/>
<a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1-58 : மூன்று நாயகர்களும் வடநாட்டுக்கு வந்ததும், சம்போவில் <br/>
பங்கு பெறத் தாம் வந்திருப்பதாகவும், அது தவறினால் பலாத்காரமாகச் <br/>
சம்போ பெறப்படும் என்றும் வைனாமொயினன் அறிவிக்கிறான்.<br/>
<br/>
அடிகள் 59 - 64 : வடநாட்டுத் தலைவி சமாதானமாகவோ பலாத்காரமாகவோ <br/>
சம்போவை இழக்க விரும்பவில்லை. அதனால் வைனாமொயினன் குழுவினரை <br/>
எதிர்க்க வடநாட்டு மக்களை அழைக்கிறாள்.<br/>
<br/>
அடிகள் 65 - 164 : வைனாமொயினன் தனது கந்தலே என்னும் யாழை எடுத்து <br/>
இசைத்து வடநாட்டு மக்கள் அனைவரையும் உறக்கத்தில் ஆழ்த்துகிறான். <br/>
அதன்பின் வைனாமொயினன் தன் தோழர்களுடன் சம்போ இருந்த மலைக்குச் <br/>
சென்று சம்போவைப் பெயர்த்தெடுத்துத் தனது தோணிக்குக் கொண்டு செல்கிறான்.<br/>
<br/>
அடிகள் 165 - 308 : சம்போவுடன் மகிழ்ச்சியுடன் தமது வீடு நோக்கி புறப்படுகின்றனர்.<br/>
<br/>
அடிகள் 309 - 562 : மூன்றாம் நாளில் வடநாட்டுத் தலைவி கண் விழித்து சம்போ <br/>
அபகரிக்கப்பட்டதை அறிகிறாள். தான் திருடர்களைத் தொடர்வதற்காக <br/>
அவர்களைத் தடுத்து நிறுத்தக் கடும் பனிப் புகாரையும் பெரும் காற்றையும் வேறு <br/>
தடைகளையும் வடநாட்டுத் தலைவி உண்டாக்குகிறாள். இந்தத் தடைகளின்போது <br/>
வைனாமொயினனின் யாழ் கடலில் விழுந்து மறைகிறது.<br/>
<br/>
<hr/>
<br/>
நிலைபெறும் முதிய வைனா மொயினன்<br/>
அடுத்தவன் கொல்லன் அவனில் மரினன்<br/>
குறும்பன் லெம்பியின் மகன்மூன் றாமவன்<br/>
அவன்தான் அழகிய தூர நெஞ்சினன்<br/>
தெளிந்த கடலில் எழுந்தே சென்றனர்<br/>
பரந்த திரைகளில் பயணம் செய்தனர்<br/>
அந்தக் குளிர்ந்த அகலூ ருக்கு<br/>
இருண்டு கிடந்த இரும்வட புலத்தே<br/>
மனிதரை உண்ணும் அம்மண் ணுக்கு<br/>
வீரர் ஆழ்ந்திடும் வியன்பகு திக்கு.    10<br/>
<br/>
யாரப்பா வலிப்பவன் ஆவான் துடுப்பை?<br/>
முதல்வன் கொல்லன் அவன்இல் மரினன்<br/>
அவனே வலிப்பவன் ஆவான் துடுப்பை<br/>
அமர்வான் முன்புறம் அவனே துடுப்பில்<br/>
குறும்பன் லெம்மின் கைனன் அடுத்தவன்<br/>
அமர்வான் பின்புறம் அவனே துடுப்பில்.<br/>
<br/>
நிலைபெறும் முதிய வைனா மொயினன்<br/>
அவனே சுக்கான் பக்கம் அமர்ந்தான்<br/>
விரைவாய்ப் படகை மிகமுன் செலுத்தினன்<br/>
திரைகளைக் கிழித்துச் சென்றான் முன்னே    20<br/>
உயர்ந்த நுரைகளின் ஊடாய்ச் சென்றனன்<br/>
வெண்ணுரை முடியுறும் வெள்ளலை யூடாய்<br/>
வடபுலப் படகு வன்துறை நோக்கி<br/>
தான்முன் அறிந்த தரிப்பிடம் நோக்கி.<br/>
<br/>
அவர்கள் அவ்விடம் அடைந்த போதினில்<br/>
முடித்த நேரம் முயல்தம் பயணம்<br/>
தோணியை இழுத்தனர் தொடர்தரைப் பக்கமாய்<br/>
தாருண் மார்புள தகுமப் படகை<br/>
உருக்கினால் இயற்றிய உருளைகள் மீது<br/>
செம்பினா லாகிய திகழ்பட குத்துறை.   30<br/>
<br/>
அவ்விட மிருந்து அவர்இல் வந்தனர்<br/>
விரைந்து சென்றனர் மிகநேர் உட்புறம்;<br/>
வடபுலத் தலைவி வருமா றுசாவினாள்<br/>
அவள்பார்த் துசாவினாள் அப்புது வரவினர்:<br/>
"உங்களின் செய்திகள் உளஎவை மனிதரே<br/>
வீரரே புதினம் ஏதேனும் உளவோ?"<br/>
<br/>
நிலைபெறும் முதிய வைனா மொயினன்<br/>
அதற்கு மாங்கே அளித்தான் மறுமொழி:<br/>
"மனிதரின் செய்திகள் இனியசம் போவாம்<br/>
வீரரின் புதினம் மிக்கொளிர் மூடியாம்   40<br/>
சம்போ(வில்) பங்குறத் தான்நாம் வந்துள்ளோம்<br/>
படரொளிர் மூடியைப் பார்க்கவும் வந்துள்ளோம்."<br/>
<br/>
அவளே வடநிலத் தலைவியப் போது<br/>
உரைத்தாள் ஒருசொல் உரைத்தாள் இவ்விதம்:<br/>
"குளிர்கான் கோழியீர் கூறாய்ப் பகிர்வதும்<br/>
படர்மூ வர்க்கணில் பகுப்பது மிலையே;<br/>
நன்றுதான் சம்போ நன்கிரைந் தொலிப்பதும்<br/>
நன்றுதான் கடைவதும் நின்றொளிர் மூடி<br/>
வடநிலக் குன்றதன் மணிமுக டதன்மேல்<br/>
செப்பினால் இயைந்தசெம் மலைகளுக் குள்ளே  50<br/>
இங்குநான் இருப்பது நன்றத னாலே<br/>
மாபெரும் சம்போ வதன்காப் பாளாய்."<br/>
<br/>
நிலைபெறும் முதிய வைனா மொயினன்<br/>
உரைத்தான் ஒருசொல் உரைத்தான் இவ்விதம்:<br/>
"ஒருபங் கினைநீ உகந்தளி யாயேல்<br/>
அச்சம் போவின் அடுத்த பாதியை<br/>
அனைத்தையும் நாங்கள்அகல்வோம் எடுத்து<br/>
எடுத்தகன் றேற்றுவோம் எங்கள் தோணியில்."<br/>
<br/>
லொவ்ஹி என்பவள் வடநிலத் தலைவி<br/>
கண்டனள் அவ்வுரை கனமிகக் கொடியதாய்   60<br/>
அழைத்தனள் வடபுலம் அனைத்தையும் ஒன்றாய்<br/>
வாளுடன் அழைத்தனள் வல்லிள மனிதரை<br/>
அழைத்தனள் வீரரை அரும்படைக் கலத்தொடு<br/>
வைனா மொயினனின் வன்தலை குறித்து.<br/>
<br/>
நிலைபெறும் முதிய வைனா மொயினன்<br/>
கந்தலே யாழினைக் கையினி லெடுத்தனன்<br/>
தானே அமர்ந்தனன் தனியிசைப் பதற்காய்<br/>
இனிதாய் யாழை இசைக்கத் தொடங்கினன்;<br/>
அனைவரும் நின்றனர் அவ்விசைக் கேட்க<br/>
இசையின் பத்தை இரசிக்க நுகர்ந்து  70<br/>
மானுடர் நல்ல மனநிலை கொண்டனர்<br/>
வனிதையர் சிரித்த வாயுட னிருந்தனர்<br/>
வீரர் இருந்தனர் விழிகளில் நீருடன்<br/>
பையன்கள் **முழங்காற் படியினி லிருந்தனர்.<br/>
<br/>
மக்களைக் களைக்க வைத்தனன் அவனும்<br/>
இளைக்க வைத்தனன் எல்லாரையு மவன்<br/>
கேட்டே யிருந்தவர் கீழ்த்துயில் வீழ்ந்தனர்<br/>
பார்த்தே யிருந்தவர் பகருணர் விழந்தனர்<br/>
உறங்கினர் இளையோர் உறங்கினர் முதியோர்<br/>
வைனா மொயினனின் வனப்பிசை கேட்டு.  80<br/>
<br/>
விவேகி வைனா மொயினனப் போது<br/>
நிலைபெறும் மாய நெறியறி முதல்வன்<br/>
பையினுக் குள்ளே கையினை விட்டனன்<br/>
துளாவித் தடவினன் தொடுபைக் குள்ளே<br/>
தூக்க ஊசிகள் தூக்கினன் கையினில்<br/>
துயிலை அவர்கள் துணைவிழிப் பூசினன்<br/>
கொள்கண் இமைகளைக் குறுக்காய்ச் சேர்த்தனன்<br/>
கொழுங்கண் மடல்களைக் கோர்த்துப் பூட்டினன்<br/>
அங்கே களைப்பாய் ஆனமாந் தர்க்கு<br/>
சோர்ந்துபோ யிருந்தவத் துவள்மனி தர்க்கு; 90<br/>
ஆழ்த்தினன் நீண்ட உறக்கத் தவர்களை <br/>
நீண்ட நேரம் நித்திரை யாக்கினன்<br/>
ஆங்கு வடநாட் டனைத்துக் குடும்பமும்<br/>
அத்தனை கிராமத் தம்மக் களையும்.<br/>
<br/>
சம்போ பெறற்குத் தானெழுந் தேகினன்<br/>
சென்றனன் பார்க்கத் திகழ்ந்தொளிர் மூடியை<br/>
வடநிலக் குன்றதன் மணிமுக டதன்மேல்<br/>
செப்பினால் இயைந்தசெம் மலைகளுக் குள்ளே<br/>
பூட்டிய ஒன்பது பூட்டுகட் கப்பால்<br/>
பூட்டிய பத்தாம் பூட்டுக்கு மப்பால்.  100<br/>
<br/>
முதிய வைனா மெயினனு மங்கே<br/>
மென்மையாய் அதன்பின் வியனிசை தொடங்கினன்<br/>
செப்பினால் இயைந்தசெம் மலைகளின் வாயிலில்<br/>
கல்லினால் ஆனகற் கோட்டையின் பக்கலில்:<br/>
அப்போ(து) கதவுகள் அசைந்தன கோட்டையில்<br/>
இரும்புப் பிணையல்கள் எல்லாம் ஆடின.<br/>
<br/>
அவனே கொல்லன் அவ்வில் மரினன்<br/>
இருந்தனன் அங்கே இரண்டாம் மனிதனாய் <br/>
பூட்டுகள் மீது பூசினன் வெண்ணெயை<br/>
பிணையல்கள் மீது பெய்தனன் கொழுப்பை  110<br/>
கதவுகள் சத்தம் காட்டா திருக்க<br/>
ஒலியைப் பிணையல்கள் ஊட்டா திருக்க;<br/>
விரல்களைப் பூட்டுள் விட்டுத் திருப்பினன்<br/>
தாளையும் மெதுவாய்த் தளர்த்தத் தொடங்கினன்;<br/>
அப்போ(து) துண்டுதுண் டாயின பூட்டுகள்<br/>
திறந்து விரிந்தன செம்பலக் கதவுகள்.<br/>
<br/>
முதிய வைனா மொயினனு மதன்பின்<br/>
இந்தச் சொற்களில் இயம்பினன் அவனே:<br/>
"ஓ, நீ குறும்பா, லெம்பியின் மைந்தா,<br/>
எனது நண்பரில் இனிதுயர் நண்பன் 120<br/>
எடுக்கச் சம்போ ஏகுவை உள்ளே <br/>
பிரகாச மூடியும் பெறற்குச் செல்வாய்."<br/>
<br/>
குறும்பன் லெம்மின் கைனனப் போது<br/>
அதாவது அழகிய தூர நெஞ்சினன்<br/>
ஆணை யிடுமுன் ஆயத்த மாகினன்<br/>
தயார்நிலை பெற்றனன் தானே தூண்டுமுன்<br/>
சம்போ பெறற்குத் தான்உட் சென்றனன்<br/>
பிரகாச மூடி பெறற்கே ஏகினன்<br/>
சென்றதும் அவ்விடம் செப்பினன் இங்ஙனம்:<br/>
செல்கையில் வீம்புரை செப்பினன் இவ்விதம்:  130<br/>
"என்னுள் இருப்பவன் எவ்வகை மனிதன்<br/>
மனுமுதல் வோனின் மைந்தனி னுள்ளே<br/>
சம்போ தூக்குதல் தான்நிகழ் இப்போ<br/>
திருப்புதல் நிகழும் திகழ்ஒளிர் மூடியும்<br/>
வலப்புற என்றன் வன்கா லுதவியால்<br/>
தொடுதலைக் காலணிக் குதியால் செய்தலால்."<br/>
<br/>
அப்போது லெம்மின் கைனன் தூக்கினன்<br/>
அப்போ தூக்கினன் அப்போ திருப்பினன்<br/>
சம்போ வைக்கைத் தழுவிப் பெயர்த்தனன்<br/>
நிலத்தில் முழங்கால் அழுத்திப் பெயர்த்தனன்:   140<br/>
ஆயினும் சம்போ அசைந்திட வில்லை<br/>
பிரகாச மூடி பெயரவு மில்லை;<br/>
ஏனெனில் வேர்விட் டிருந்தன வேர்கள்<br/>
ஒன்பது மடங்கிலோர் **ஆறடி ஆழம்;<br/>
<br/>
வடநிலத் தொருநல் வல்லெரு திருந்தது<br/>
உரம்பெறு முடலோ டுலவிய தெருது<br/>
அதன்விலாப் பக்கம் அதிவலு வுடையது<br/>
தரமா யமைந்தன தசைநார் அதற்கு<br/>
அதன்கொம் புகளோ ஆறடி நீளம்<br/>
வாய்க்கட்(டுத்) தடிப்பம் வரும்ஒன் பதடி.  150<br/>
<br/>
எருதைப் புற்றரை யிருந்தே கொணர்ந்தனர்<br/>
வயற்கரை யிருந்து கலப்பையும் கொணர்ந்தனர்<br/>
சம்போ வேர்களை தாம்அதால் உழுதனர்<br/>
பிரகாச மூடியின் பெருந்தளை உழுதனர்<br/>
அப்போ சம்போ அசைந்தது மெதுவாய்<br/>
பிரகாச மூடியும் பின்னர் நகர்ந்தது.<br/>
<br/>
முதிய வைனா மொயினன் அதன்பின்<br/>
அடுத்தவன் கொல்லன் அவன்இல் மரினன்<br/>
குறும்பன் லெம்மின் கைனன்மூன் றாமவன்<br/>
வியன்பெரும் சம்போ மேலே தூக்கினர் 160<br/>
வடநிலக் குன்றதன் மணிமுக டிருந்து<br/>
செப்பினால் இயைந்தசெம் மலைகளி லிருந்து<br/>
தங்கள்தோ ணிக்குத் தாமெடுத் தேகினர்<br/>
கப்பலின் உள்ளே கவனமாய் வைத்தனர்.<br/>
<br/>
தம்பட குக்குச் சம்போ பெற்றனர்<br/>
படரொளிர் மூடியைப் பக்கத் திருத்தினர்<br/>
தள்ளித் தோணியைத் தண்ணீர் விட்டனர்<br/>
அலையினில் பலகைநூ றாலமை படகை;<br/>
புனல் தெறித்திடவே போனது படகு<br/>
அதன்பெரும் பக்கம் அலையினிற் சென்றது.  170<br/>
<br/>
இவ்விதம் கொல்லனில் மரினன் கேட்டனன்<br/>
உரைத்தான் ஒருசொல் உரைத்தான் இவ்விதம்:<br/>
"எங்குசம் போவை எடுத்துச் செல்லலாம்<br/>
எவ்வழிக் கொண்டு ஏகலாம் அதனை<br/>
இந்தத் தீய இடங்களி லிருந்து<br/>
அதிர்ஷ்டமில் இவ்வட அகல்நா டிருந்து?"<br/>
<br/>
நிலைபெறும் முதிய வைனா மொயினன்<br/>
உரைத்தான் ஒருசொல் உரைத்தான் இவ்விதம்:<br/>
"அங்குசம் போவை எடுத்துச் செல்லலாம்<br/>
செல்லலாம் அத்துடன் திகழொளிர் மூடியும்    180<br/>
புகார்படி கடலதன் புணர்முனை நுனிக்கு<br/>
செறிபனிப் புகாருள தீவதன் கரைக்கு<br/>
அங்கே இருப்பது அதிர்ஷ்டம் ஆகலாம்<br/>
அத்துடன் என்றும் அங்கே யிருக்கலாம்;<br/>
இனியதோர் சிறுஇடம் இருக்கிற தங்கு<br/>
உண்மையில் மிகவும் உகந்த சிறுவிடம்<br/>
அடிபிடி யில்லை அயில்வது மில்லை<br/>
மானுடர் வாள்களின் மோதலு மில்லை."<br/>
<br/>
முதிய வைனா மொயினன் அதன்பின்<br/>
அகன்றான் வடநிலம் அதிலே யிருந்து  190<br/>
நல்மன நிலையில் நனிபய ணித்தான்<br/>
உரியநாட் டுக்கு உவகையோ டேகினன்;<br/>
இவ்விதம் பின்னர் இயம்பினன் அவனே<br/>
"படகே திரும்புவாய் வடநா டிருந்து<br/>
வீட்டினை நோக்கி விரைவாய்த் திரும்புவாய்<br/>
பிறநாட் டின்திசை பின்புற மிருக்க.<br/>
<br/>
மாருதம் தோணியை ஆராட் டிச்செல்<br/>
தண்ணீர் படகைத் தாலாட் டிச்செல்<br/>
வலிக்கும் துடுப்புக்(கு) வழங்குக உதவி<br/>
தொடர்துடுப் புக்கு தொடர்ந்தளி ஆறுதல்  200<br/>
அகன்று பரந்த அந்நீர்ப் பரப்பில்<br/>
திறந்து பரந்த திகழ்நீர்ப் பரப்பில்.<br/>
<br/>
இந்தத் துடுப்புகள் இருந்தால் சிறியதாய்<br/>
துடுப்பை வலிப்பவர் அடைந்தால் தளர்ச்சி<br/>
சுக்கான் பிடிப்பவர் தோன்றினால் சிறியராய்<br/>
பெரும்பட கோட்டுவோர் பிள்ளைக ளானால்<br/>
உன்றன் துடுப்புகள் உதவுவீர், அஹ்தோ!<br/>
உயர்நீர்த் தலைவனே, உன்றன் படகினை!<br/>
தருவீர் புதியவை, தருவீர் சிறந்தவை,<br/>
உரமிகு மின்னொரு தரத்துடுப் பருள்வீர்,  210<br/>
அமர்வீர் துடுப்புகள் அருகினில் நீரே<br/>
துடுப்புகள் வலித்தலைத் தொடருவீர் நீரே<br/>
உயர்மரப் படகினை ஓடிட வைப்பீர்<br/>
இரும்பின் சுக்கான் இயக்குவீர் நீரே<br/>
உயர்ந்த அலையின் ஊடாய்ச் செலுத்துக<br/>
வெண்ணுரை முடியுறும் விரியலை யூடாய்!"<br/>
<br/>
முதிய வைனா மொயினன் அதன்பின்<br/>
விரைவாய் முன்னே வியன்பட கோட்டினன்<br/>
அவனே கொல்லன் அவ்வில் மரினன்<br/>
குறும்பன் லெம்மின் கைனன் அடுத்தவன்  220<br/>
துடுப்பை வலித்துத் தொடர்ந்தாங் கேகினர்<br/>
வலித்தனர் துடுப்பை வலித்துச் சென்றனர்<br/>
தெளிந்த கடலின் செறிநீ ரதன்மேல்<br/>
பரந்து விரிந்த படரலை களின்மேல்.<br/>
<br/>
குறும்பன் லெம்மின் கைனன் கூறினன்: <br/>
"முன்னொரு காலம் என்வாழ் நாளில்<br/>
வலித்திடத் துடுப்பு வளநீர் இருந்தது<br/>
பாடிடக் கதைகளும் பாடகர்க் கிருந்தன<br/>
ஆயினும் இல்லை ஆம்இந் நாட்களில்<br/>
என்றுமே கேட்பது இல்லையே நாங்கள்   230<br/>
படகிலே மந்திரப் பாடல்கள் இல்லை<br/>
இசைத்தலைக் கேட்பதும் இல்லை யலைகளில்."<br/>
<br/>
நிலைபெறும் முதிய வைனா மொயினன்<br/>
உரைத்தான் ஒருசொல் உரைத்தான் இவ்விதம்:<br/>
"படகிலும் மந்திரப் பாடலக்ள் இல்லை<br/>
இசைத்தலைக் கேட்பதும் இல்லை யலைகளில்;<br/>
மக்களைச் சோம்பலாய் மாற்றிடும் பாடல்கள்<br/>
துடுப்பு வலித்தலில் கொடுத்திடும் தாமதம்;<br/>
பொன்னாம் பகலதும் போய்விடும் வெறிதாய்<br/>
அற்புத மாயிரா அகன்றிடும் நடுவில்   240<br/>
இந்த அகன்ற இருநீர்ப் பரப்பிலே<br/>
பரந்து விரிந்து படரலை களின்மேல்."<br/>
<br/>
குறும்பன் லெம்மின் கைனன் அவனே<br/>
உரைத்தான் ஒருசொல் உரைத்தான் இவ்விதம்:<br/>
"எப்படி யிருப்பினும் இப்பொழு திழியும்<br/>
அழகிய பகலும் அவ்வா றகலும்<br/>
இரவும் விரைவாய் எதிரே வந்திடும்<br/>
மாலைப் பொழுதும் வந்திடும் முன்னே<br/>
பாடா திருப்பினும் பதிவாழ் பொழுதே<br/>
என்றும் இசையா திருப்பினும் மனதில்."   250<br/>
<br/>
முதிய வைனா மொயினன் சென்றான்<br/>
நீல நிறத்து நெடுமுயர் கடலினில்<br/>
சென்றான் ஒருநாள் சென்றான் இருநாள்<br/>
சென்றா னப்பா மூன்றாம் நாளிலும்<br/>
குறும்பன் லெம்மின் கைனனப் போது<br/>
இரண்டாம் முறையாய் இவ்வா றுரைத்தான்:<br/>
"வைனா மொயினநீ பாடா துளதேன்?<br/>
இசையா(த) தெதற்கு **இந்ந(ன்)னீர் மனிதனே?<br/>
நல்லசம் போநீ நன்கடைந் திப்போ<br/>
செல்கிறாய் அல்லவா திசைசரி யானதில்?  260<br/>
<br/>
நிலைபெறும் முதிய வைனா மொயினன்<br/>
சரியாய் அவன்தான் சாற்றினன் மறுமொழி:<br/>
"பாடல்கள் பாட படர்ந்தில நேரம்<br/>
களித்து மகிழவும் காலம் வந்தில;<br/>
பாடல்கள் பாடப் படர்சரி நேரமும்<br/>
களித்து மகிழக் கனித்திடு காலமும்<br/>
கண்களில் சொந்தக் கதவுகள் பட்டிடும்<br/>
சொந்தக் கதவுகள் ஒலித்திடும் நேரமே!"<br/>
<br/>
குறும்பன் லெம்மின் கைனன் கூறினன்:<br/>
"சுக்கான் பிடிப்பது தொடர்நதுநா னானால்    270<br/>
என்னால் இயன்றள வினிற்குப் பாடுவேன்<br/>
வலுவுள வரையில் குயிலாய்க் கூவுவேன்;<br/>
இன்னொரு நேரம் இயலா தாகலாம்<br/>
இவ்வள(வு) சக்தியு மிலாமற் போகலாம்<br/>
பாடுவ தாகநீ பகர்ந்திடா திருப்பின் <br/>
தொடங்குவேன் பாடல் தொடர்ந்துநா னிப்போ."<br/>
<br/>
குறும்பன் லெம்மின் கைனனு மங்கே<br/>
அவனே அழகிய தூர நெஞ்சினன்<br/>
உறுவா யசைத்து ஒழுங்கு படுத்தினன்<br/>
ஆயத்த மாக்கினன் அமைத்தே இசையை;  280<br/>
இசையை யமைத்தனன் இராக மெடுத்தனன்<br/>
கொடுபலத் தெளியவன் கூவத் தொடங்கினன்<br/>
கத்தத் தொடங்கினன் கடுங்கொடுங் குரலில்<br/>
காய்ந்த தொண்டையால் கதறத் தொடங்கினன்.<br/>
<br/>
குறும்பன் லெம்மின் கைனன் பாடினன்<br/>
தூர நெஞ்சினன் பேர்குரற் கத்தினன்<br/>
தன்வா யசைந்தது தாடியா டிற்று<br/>
தனிஅவன் முகத்துத் தாடைகள் நடுங்கின;<br/>
தொடங்கவன் பாடல்கள் தொலைவிலும் கேட்டன<br/>
கேட்டது உளறல் நீர்த்துறைக் கப்பால் 290<br/>
ஆறு கிராமம் அனைத்திலும் கேட்டது<br/>
கடல்கள்ஓ ரேழுக் கப்பால் கேட்டது.<br/>
<br/>
கொக்கொன்று வந்து கட்டையி லமர்ந்தது<br/>
இருந்தது உச்சியில் ஈரத்து மேட்டில்<br/>
எண்ணிக்கொண் டிருந்தது இணைவிரல் நகங்கள்<br/>
செய்தது முயற்சி செழுங்கால் உயர்த்த;<br/>
அதனுளத் தப்போ அச்சம் எழுந்தது<br/>
லெம்மின் கைனன் நிகழ்த்தும் பாடலால்.<br/>
<br/>
நிறுத்திய ததன்செயல் நேராய்க் கொக்கது<br/>
அச்சத் தாற்கொடி தலறத் தொடங்கிய(து)    300<br/>
உடனே எழுந்தது உயரப் பறந்தது<br/>
பறந்தது நோக்கிப் படர்வட பால்நிலம்;<br/>
அவ்விடம் அப்புள் அடைந்ததன் பின்னர்<br/>
சதுப்பில் வடக்கே சார்ந்ததன் பின்னர்<br/>
அதுபினும் கொடிதாய் அலறிக் கிடந்தது<br/>
அவலக் குரலில் அதுகத் தியது:<br/>
அவ்விதம் வடக்கை அப்புள் எழுப்பிய(து)<br/>
சக்தி - கொடியதைத் தான்துயி லெழுப்பிய(து).<br/>
<br/>
அந்த வடநிலத் தலைவி எழுந்தாள்<br/>
நீண்டநே ரத்து நித்திரை விட்டே  310<br/>
உயர்மாட் டுத்தொழு வுட்புறம் சென்றனள்<br/>
களஞ்சியக் கூடம் காண்பதற் கோடினள்<br/>
கால்நடை யாவும் கவனமாய் நோக்கினள்<br/>
சரிபிழை பார்த்தனள் தன்சொத் துடைமைகள்:<br/>
கால்நடை எதுவும் காணா(து) போயில<br/>
பொருள்பண் டங்கள் போகா திருந்தன.<br/>
<br/>
பின்னர் பாறையின் குன்றவள் போயினள்<br/>
செப்பினால் இயைந்த செம்மலைக் கதவகம்<br/>
வந்து சேர்ந்ததும் வருமா றுரைத்தனள்:<br/>
"ஐயகோ, பாவிநான், ஆனஎன் வாழ்நாள், 320<br/>
எவனோ அன்னியன் இங்குவந் துற்றனன்<br/>
அனைத்துப் பூட்டையும் அவன்நொருக் கிட்டனன்<br/>
கோட்டைக் கதவுகள் கொடுமசைப் புண்டன<br/>
இரும்புத் தாள்கள் இங்குடை பட்டன<br/>
கொண்டுசெல் பட்டதா சம்போவிங் கிருந்து<br/>
அனுமதி யின்றியே அகற்றிடப் பட்டதா?"<br/>
<br/>
ஆம்,அங் கிருந்து சம்போ அகன்றது<br/>
பட்டொளிர் மூடியும் பறிபோய் விட்டது<br/>
வடநிலக் குன்றதன் மணிமுகட் டிருந்து<br/>
செப்பினால் இயைந்தசெம் மலைகளி லிருந்து  330<br/>
பூட்டிய ஒன்பது பூட்டுகட் கப்பால்<br/>
பூட்டிய பத்தாம் பூட்டுக்கு மப்பால்.<br/>
<br/>
லொவ்ஹி என்பவள் வடநிலத் தலைவி<br/>
கொண்டனள் அதனைக் கொடியதா யவளும் <br/>
தனது சக்திகள் தளர்வதை யுணர்ந்தாள்<br/>
தனததி காரம் தவறுதல் கண்டாள்<br/>
*புகார் மகளவளைப் பிரார்த்தனை செய்தனள்:<br/>
"பனிப்புகார்ப் பெண்ணே, பனிப்புகைப் பாவாய்!<br/>
உன்றன் முறத்தினால் உடன்புகார் பரப்பு<br/>
மூடு பனியினால் முற்றிலும் நிரப்பு  340<br/>
பனிப்பட லத்தை இறக்குசொர்க் கத்தால்<br/>
வானத் திருந்து வரட்டும்மூ டிடுபனி<br/>
தெளிந்த கடலதன் செறிவிரி பரப்பில்<br/>
திறந்து பரந்த திகழ்நீர்ப் பரப்பில்<br/>
வைனா மொயினனின் வழிதனைத் தடுக்க<br/>
அமைதிநீர் மனிதன் அகல்வதைத் தடுக்க.<br/>
இதுவும் போதா தின்னமு மென்றால்<br/>
**முதியவன் மைந்தா, முனைகட **லரக்கனே!<br/>
இருங்கட லிருந்துன் பெருந்தலை யுயர்த்து<br/>
அலைகளி லிருந்து அருஞ்சிரம் தூக்கு 350<br/>
கலேவா மக்களைக் கடற்கீழ் வீழ்த்து<br/>
அமைதிநீர் மனிதரை அடியினில் ஆழ்த்து<br/>
கட்டோ  டழிப்பாய் கடுங்கொடு மனிதரை<br/>
ஆழியின் ஆழத் தலைகளின் கீழே<br/>
சம்போவைக் கொணர்வாய் தகுவட பால்நிலம்<br/>
அதுகீழ் விழாது அமர்ந்திடப் படகில்.<br/>
<br/>
இதுவும் போதா தின்னமு மென்றால்<br/>
ஓ, முது மனிதனே, உயர்மா தெய்வமே!<br/>
வானத்தில் வாழும் மாபொன் அரசனே!<br/>
ஆட்சியை நடத்தும் வெள்ளிஆ ளுனனே!   360<br/>
கால நிலையினைக் கடுங்கொடி தாக்கு<br/>
எழுப்பு பாரிய இகல்கால் சக்தியை<br/>
காற்றை ஆக்கு கடுந்திரை அனுப்பு<br/>
நேராய் அந்த நெடும்பட கெதிராய்<br/>
வைனா மொயினனின் வழிதனைத் தடுக்க<br/>
அமைதிநீர் மனிதனின் அகல்போக் கடைக்க.<br/>
பனிப்புகார்ப் பெண்ணவள் பனிப்புகை பாவை<br/>
பரவையின் மீது பனிப்புகார் உயிர்த்தனள்<br/>
பனிப் படலத்தைப் பவனம் பரப்பினள்<br/>
முதிய வைனா மொயினனைத் தடுத்தனள் 370<br/>
மூன்று இரவுகள் முழுமையா யங்கே<br/>
நீல நிறத்துக் நெடுங்கடல் நடுவே<br/>
போக்கிடம் நோக்கி போகவொண் ணாமல்<br/>
எவ்விடம் நோக்கியும் ஏகவொண் ணாமல்.<br/>
<br/>
மூன்று இரவுகள் முழுமையா யாறினன்<br/>
நீல நிறத்து நெடுங்கடல் நடுவே<br/>
முதிய வைனா மொயினன் மொழிந்தான்<br/>
இயம்பினன் அவனே இயம்பினன் இவ்விதம்:<br/>
"தாழ்வுறும் மனிதர்த் தானும் நிகழா(து)<br/>
சோம்பல்மா னிடருக்குத் துளியும் நடவா(து)  380<br/>
அடர்பனிப் புகாரிலே ஆழ்ந்து போவது<br/>
பனிப் படலத்தில் பட்டுத் தோற்பது."<br/>
<br/>
நெடுவாள் எடுத்து நீரைக் கிழித்தனன்<br/>
வாளினை ஓங்கி வன்கட லறைந்தனன்<br/>
சென்ற வாள் வழியில் மலர்த்தேன் தெறித்தது<br/>
வாள்கிழிப் பிடத்தில் வருநறை பறந்தது<br/>
பனிப்புகார் எழுந்தது நனிவான் நோக்கி<br/>
பனிப்புகை சென்றது பரந்துவிண் நோக்கி<br/>
பனிப்புகா ரின்றிப் பரவை இருந்தது<br/>
கவிழ்பனிப் புகாரிலாக் கடலலை இருந்தது   390<br/>
பரவை பரந்து பெரிதாய் விரிந்தது<br/>
பூமியும் அதனால் பொலிந்தது பெரிதாய்.<br/>
<br/>
காலம் சற்றுக் கரைந்துசென் றிட்டது<br/>
கணநே ரம்சில கடந்தே முடிந்தது<br/>
அப்போ(து) கேட்டது அங்கோர் பெருமொலி<br/>
சிவப்பு நிறத்தின் திகழ்பட கோரமாய்<br/>
திரைநுரை எழுந்தது பறந்தது உயர<br/>
வைனா மொயினனின் வன்பட கெதிராய்.<br/>
<br/>
அங்கே கொல்லன் அவ்வில் மரினன்<br/>
அதிகம் பயந்தனன் அச்சம் கொண்டனன் 400<br/>
வதனத்(தில்) இரத்தம் வரண்டு காய்ந்தது<br/>
கன்னம் செந்நிறம் காணா தொழிந்தது;<br/>
கம்பளிப் போர்வையால் கவின்தலை சுற்றினன்<br/>
இருசெவிப் பக்கமும் இழுத்தே விட்டனன்<br/>
அதனால் முகத்தை அழகாய் மூடினன்<br/>
இருவிழி சீராய் இன்னும் மறைத்தனன்.<br/>
<br/>
முதிய வைனா மொயினன் அவன்தான் <br/>
பக்கம் திரும்பிப் பார்த்தனன் தண்ணீர்<br/>
படகின் பக்கமாய்ப் பார்வை செலுத்தினன்<br/>
அதிசய மானது அவன்எதோ கண்டனன்:  410<br/>
ஆழி அரக்கனாம் அதிமுதி யோன்மகன்<br/>
சிவப்பு நிறத்துத் திகழ்பட கோரம்<br/>
பரவையி லிருந்துதன் பெருந்தலை உயர்த்தினன்<br/>
அலைகளி லிருந்துதன் அருஞ்சிரம் தூக்கினன்.<br/>
<br/>
நிலைபெறும் முதிய வைனா மொயினன்<br/>
அவனைப் பிடித்தனன் அவன்செவி பற்றி<br/>
உறும்செவி பிடித்தே உயரத் தூக்கினன்<br/>
அவனை வினவினான் அவனுக் குரைத்தான்<br/>
உரைத்தான் ஒருசொல் உரைத்தான் இவ்விதம்:<br/>
"முதியவன் மைந்தா, முனைகட லரக்கனே! 420<br/>
எதற்குக் கடலி லிருந்துநீ எழுந்தாய்<br/>
எதற்கு அலைகளில் இருந்துநீ வந்தாய்<br/>
மனித இனத்தின்முன் வந்தது எதற்கு<br/>
அதிலும் கலேவாவின் தனையன்முன் வந்தாய்?"<br/>
<br/>
முதியவன் மைந்தனாம், முனைகட லரக்கன்<br/>
மனதிலே அதனால் மகிழ்ச்சி கொண்டிலன்<br/>
ஆயினும் அகத்தில் அச்சமும் கொண்டிலன்<br/>
அத்துடன் மறுமொழி அவன்எதும் தந்திலன்.<br/>
<br/>
நிலைபெறும் முதிய வைனா மொயினன்<br/>
அடுத்தும் கவனமாய் அவனும் கேட்டான்  430<br/>
உசாவினன் மும்முறை உரத்த குரலிலே<br/>
"முதியவன் மைந்தா, முனைகட லரக்கனே! <br/>
எதற்குக் கடலில் இருந்துநீ எழுந்தாய்<br/>
எதற்கு அலைகளில் இருந்துநீ வந்தாய்?"<br/>
<br/>
முதியவன் மைந்தனாம், முனைகட லரக்கன்<br/>
மூன்றாம் வினவிய முறையின் போதினில்<br/>
மறுமொழி யாக வழங்கினன் ஒருசொல்:<br/>
"இதற்குக் கடலில் இருந்துநான் எழுந்தேன்<br/>
இதற்கு அலைகளில் இருந்துநான் வந்தேன்:<br/>
என்றன் நெஞ்சினில் இருந்தது இதுதான்   440<br/>
கலேவா இனத்தைக் கட்டோ  டழிப்பது<br/>
ஏற்றுச் சம்போ ஏகுதல் வடபுலம்;<br/>
என்னைநீ அலைகளில் இட்டால் இப்போ<br/>
இந்த எளியோன் உயிரைநீ ஈந்தால்<br/>
மற்றொரு தடவைநான் வரவே மாட்டேன்<br/>
மானுட இனத்துமுன் வரவே மாட்டேன்."<br/>
<br/>
முதிய வைனா மொயினனப் போது<br/>
அலைகளில் வீசினன் அவ்வெளி யோனை<br/>
இந்தச் சொற்களில் இயம்பினன் அவனே:<br/>
"முதியவன் மைந்தா, முனைகட லரக்கனே!   450<br/>
இருங்கட லிருந்துநீ எழுதலும் வேண்டாம்<br/>
திரைகளி லிருந்துநீ வருதலும் வேண்டாம்<br/>
மானுட இனத்துமுன் வரவே வேண்டாம்<br/>
இந்நாள் இருந்து இனிவர வேண்டாம்!"<br/>
<br/>
அந்தநாள் தொடங்கி அதன்பின் என்றும் <br/>
எழுந்ததே இல்லை இருங்கட லரக்கன்<br/>
மானுட இனத்துமுன் வரவே யில்லை<br/>
சந்திர சூரியர் தாமுள வரையிலும்<br/>
நற்பகற் போது நனிவரு வரையும்<br/>
வானம் மகிழ்வுடன் வயங்கும் வரையிலும்.   460<br/>
<br/>
முதிய வைனா மொயினன் பின்னர்<br/>
தனது கப்பலைத் தான்முன் செலுத்தினன்<br/>
காலம் சற்றுக் கரைந்துசென் றிட்டது<br/>
கணநே ரம்சில கடந்தே முடிந்தது<br/>
மானிட முதல்வன், மாபெருந் தேவன்,<br/>
அவரே வானகம் அனைத்தின் தந்தை<br/>
காற்றினை வீசக் கட்டளை யிட்டனர்<br/>
கொடிய காற்றுக் கொடிதாய் எழவே.<br/>
<br/>
எழுந்தது காற்று எழுந்துவீ சிற்று<br/>
கொடிய காற்றுக் கொடிதா யெழுந்தது    470<br/>
மேற்புறக் காற்று மூர்க்கமாய் வந்தது<br/>
வடமேற் காற்று வன்மையாய் வந்தது<br/>
தென்புறக் காற்றும் வன்மமா யெழுந்தது<br/>
கீழ்க்கால் கொடிதாய் கிளர்ந்துகூ வியது<br/>
கோரமாய் தென்கீழ்க் காற்று மொலித்தது<br/>
உரத்தொலி இட்டது வடக்குக் காற்று.<br/>
<br/>
மரங்களின் இலைகளை வன்கால் பறித்தது<br/>
ஊசி(யி)லை மரங்கள் உளஇலை இழந்தன<br/>
புதர்ச்செடி யாவும் பூக்களை இழந்தன<br/>
புல்லினம் யாவும் நற்றாள் இழந்தன 480<br/>
கருஞ்சே றுயர்ந்து கடல்மேல் வந்தது<br/>
தெளிந்து பரந்த திகழ்தண் ணீர்மேல்.<br/>
<br/>
கொடுங்காற் றப்போ கடுமையா யெழுந்தது<br/>
அலைகள் எழுந்து அடித்தன படகை<br/>
கோலாச்சி எலும்பைக் கொண்டயாழ் எடுத்தன<br/>
மீனெலும் பினிலமை வியன்கலந்த லேயை<br/>
வெல்லமோ மக்களின் நல்லமைக் காக<br/>
அஹ்தோவின் நிலைபே றானஇன் பினுக்காய்;<br/>
அஹ்தோ அதனை அலைகளில் கண்டனன்<br/>
அஹ்தோவின் பிள்ளைகள் அதைத்திரை கண்டனர்  490<br/>
நல்லிசைக் கருவியை நன்கவ ரெடுத்தனர்<br/>
எடுத்துக் கொண்டதை இல்லத் தேகினர்.<br/>
<br/>
முதிய வைனா மொயினனுக் காங்கே<br/>
கண்களில் துயரால் கண்ணீர் வந்தது<br/>
இந்தச் சொற்களில் இயம்பினன் அவனே:<br/>
"என்றன் படைப்பு இவ்விதம் போனதே<br/>
போனதே என்றன் ஆசையாழ்க் கருவி<br/>
நிலைக்குமென் னின்பம் நேராய்த் தொலைந்ததே<br/>
இதனிலும் சிறந்தது இனிக்கிடைக் காது<br/>
என்றுமே இந்த இகதல மீதிலே 500<br/>
கோலாச்சி பல்லில் கொண்டபே ரின்பம்<br/>
மீனதன் எலும்பில் விளைந்த இன்னிசை."<br/>
<br/>
அவனே கொல்லன் அவ்வில் மரினன்<br/>
மதிலே பெரிய மனத்துயர் கொண்டான்<br/>
உரைத்ததான் ஒருசொல் உரைத்தான் இவ்விதம்:<br/>
"ஐயகோ வாழ்நாள் அதிர்ஷ்டம் அற்றநான்<br/>
இந்தக் கடல்களில் இவ்விதம் வந்தேன்<br/>
திறந்து பரந்த திகழ்நீர்ப் பரப்பில்<br/>
காலடி வைத்தேன் கடும்சுழல் மரத்தில்<br/>
நடுங்கும் மரத்து நகர்பட கதனுள்  510<br/>
காற்றினை என்தலை மயிரும் கண்டதே<br/>
என்சிகை பயங்கர இக்கால் நிலையை<br/>
கண்டதென் தாடியும் கடுந்தீ நாட்களை<br/>
கண்டு கொண்டதிக் கடுந்தண் ணீரிலே;<br/>
ஒருவன் அரிதிலும் அரிதாய்க் காணலாம்<br/>
இதுபோற் காற்றை இதன்முன் நாட்களில்<br/>
இவ்வள வுயர்ந்த இக்கொடு மலைகளை<br/>
வெண்ணுரை முடியுடை விதமாம் அலைகளை;<br/>
இப்பொழு தெனக்கிக் காற்றே அடைக்கலம்<br/>
கடலின் அலைகளே கருணையின் புகலிடம்." 520<br/>
<br/>
நிலைபெறும் முதிய வைனா மொயினன்<br/>
அப்போ திவ்விதம் அவன்சிந் தித்தான்:<br/>
"எவருமே தோணியில் இங்கழ வேண்டாம்<br/>
எவ்விதப் புலம்பலும் இப்பட கணுகேல்;<br/>
அழுகைதுன் பத்தை அகற்றி விடாது<br/>
புலம்பல் தீய நாட்களைப் போக்கா."<br/>
<br/>
பின்வரும் மொழிகளில் பின்அவன் சொன்னான்<br/>
உரைத்தான் அவனே உரைத்தான் இவ்விதம்:<br/>
"புனலே, உன்றன் புத்திர னைத்தடு!<br/>
பேரலை யே,உன் பிள்ளையை நிறுத்து!  530<br/>
அஹ்தோ, இந்த அலைகளை அடக்கு!<br/>
வெல்லமோ, நீரின் **நல்லினம் அமர்த்து!<br/>
தெறியா திருக்கத் திண்தோ ணிப்**புறம்<br/>
**வங்கக் காலில்நீர் வந்துவீ ழாமல்.<br/>
<br/>
எழுவாய் காற்றே, எழுவாய் விண்ணகம்!<br/>
அடைவாய் முகில்கள் அமைந்திடு மிடத்தை<br/>
உன்றன் இனத்தை உன்கூட் டத்தை<br/>
உன்சொந் தத்தை உன்குடும் பத்தை!<br/>
கவின்மரப் படகைக் கவிழ்த்து விடாதே<br/>
ஊசி(யி)லை மரப்பட குடன்புரட் டாதே   540<br/>
காட்டு வெளிமரங் களைவீழ்த் திடுக<br/>
குன்றத் தூசிக் கொழுமரம் புரட்டுக!"<br/>
<br/>
குறும்பன் லெம்மின் கைனன் அவனே<br/>
அவன்தான் அழகிய தூர நெஞ்சினன்<br/>
உரைத்தான் ஒருசொல் உரைத்தான் இவ்விதம்:<br/>
"லாப்புவின் கழுகே இங்கே வருவாய்<br/>
உன்றன் இறகுகள் ஒருமூன் றளிப்பாய்<br/>
கழுகே மூன்று காக்கையே இரண்டு<br/>
பாதுகாத் தற்குஇப் படர்சிறு படகை<br/>
இப்பட கிழிந்ததன் மேற்புறம் ஆக!"  550<br/>
<br/>
பலகைகள் கொஞ்சம் பார்த்தவன் சேர்த்தனன்<br/>
பக்கப் படகா யத்தப் படுத்தினன்<br/>
பலகைகள் மேலும் பக்கம் பொருத்தினன்<br/>
ஆறடி உயரம் அதுஎழும் வரையும்<br/>
உள்வரும் திரைகளை உடகன்தடுத் தற்காய்<br/>
நிறுத்தத் தெறிப்பதை நேர்கல மேற்புறம்.<br/>
<br/>
போதிய பலகைகள் பொருந்தின அப்போ<br/>
படகிலே போதிய பக்கப் பலகைகள்<br/>
மூர்க்கமாய்க் கொடிய காற்றது வீச<br/>
மோதிப் பலமாய் மொய்ம்திரை தள்ள  560<br/>
நுரைதிரை யூடாய் நுழைந்துசெல் வேளை<br/>
உயர்ந்தெழு மலைமீ தூர்ந்துசெல் லுகையில்.<br/>
<br/>
<hr/>
<br/>
<a name="Song43"><h3>
பாடல் 43 - சம்போவுக்காக நடைபெற்ற கடற்போர்<br/>
<a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1-22 : வடநிலத் தலைவி ஒரு போர்க் கப்பலைத் தயார் செய்து சம்போவைத் <br/>
திருடியவர்களைப் பின்தொடர்கிறாள்.<br/>
<br/>
அடிகள் 23 - 258 : சம்போவைத் திருடியவர்களை வடநாட்டுத் தலைவி அடைந்தவுடன், <br/>
கலேவா இனத்தவருக்கும் வட நிலத்தவருக்கும் இடையே போர் மூள்கிறது. போரில் <br/>
கலேவா இனத்தவர் வெல்கிறார்கள்.<br/>
<br/>
அடிகள் 259 - 266 : போரில் வெற்றி பெறாத போதிலும் வடநிலத் தலைவி சம்போவைக் <br/>
கப்பலில் இருந்து கடலுக்கு இழுக்கிறாள். அவ்விதம் இழுக்கும் பொழுது, அது துண்டு <br/>
துண்டுகளாக உடைகிறது.<br/>
<br/>
அடிகள் 267 - 304 : பெரிய துண்டுகள் கடலில் ஆழ்ந்து கடலின் செல்வங்கள் ஆகின்றன. <br/>
சிறிய துண்டுகளை அலைகள் அடித்துக் கரை சேர்க்கின்றன.<br/>
<br/>
அடிகள் 305 - 368 : வடநிலத் தலைவி கலேவா மாகாணம் முழுவதையும் அழிப்பதாகப் <br/>
பயமுறுத்துகிறாள். அதைக் கேட்டு வைனாமொயினன் அஞ்சவில்லை.<br/>
<br/>
அடிகள் 369 - 384 : வடநிலத் தலைவி சம்போவின் சிறு துண்டுகளைப் பெற்றுப் பெரும் <br/>
துக்கத்துடன் வடநாட்டுக்குப் போகிறாள்.<br/>
<br/>
அடிகள் 385 - 434 : வைனாமொயினன் கரையில் கிடந்த துண்டுகளைக் கவனமாகச் <br/>
சேர்த்து, அவற்றை வளர்த்து, எதிர்காலத்தில் நல்ல செல்வம் உண்டாக்கலாம் என்று <br/>
எதிர்பார்க்கிறான்.<br/>
<br/>
<hr/>
<br/>
லொவ்ஹி என்பவள் வடநிலத் தலைவி<br/>
வடநில மக்களை மற்றொருங் கழைத்தனள்<br/>
கூட்டத் தார்க்குக் குறுக்குவில் கொடுத்தனள்<br/>
அனைத்துமா னிடர்க்கும் அளித்தாள் வாள்களை<br/>
முடித்தனள் கட்டி வடநிலப் படகை<br/>
தயார்செய் திட்டனள் சமர்க்கலம் ஒன்று.<br/>
<br/>
ஏற்றினள் மனிதரை இயைந்ததன் கப்பலில்<br/>
ஒழுங்காய் அமர்த்தினள் உளபோர் வீரரை,<br/>
வாத்தொன் றுதன் வளரிளம் குஞ்சினை<br/>
ஓதக் கடல்வாத் தொழுங்காக் குதல்போல்,   10<br/>
வாளுடன் இருந்தனர் மனிதர்கள் நூற்றுவர்<br/>
வில்லுடன் இருந்தனர் வீரர்கள் ஆயிரம்.<br/>
உயர்த்தி நிறுத்தினள் உடன்பாய் மரங்களை<br/>
**பாய்தூக்(கும்) கொம்பினைப் பார்த்தனள் கவனமாய்<br/>
பாய்களைக் கட்டினள் பாய்மரங் களிலே<br/>
மரங்களில் கட்டினள் வன்பாய்த் துணிகளை<br/>
நீண்டு கிடந்ததோர் நெடுமுகில் திரள்போல்<br/>
வானில் குழுமிய மேகக் கணம்போல்;<br/>
அவளும் புறப்பட லாயினள் அதன்பின்<br/>
புறப்பட லாயினள் போயினள் விரைந்து 20<br/>
இறங்கச் சம்போ எடுக்கும் முயற்சியில்<br/>
வைனா மொயினனின் வன்பட கிருந்து.<br/>
<br/>
நிலைபெறும் முதிய வைனா மொயினன்<br/>
நீலக் கடலில் நிகழ்த்தினன் பயணம்<br/>
இந்தச் சொற்களில் இயம்பினன் அவனே<br/>
படகின் சுக்கான் பகுதியி லிருந்தே:<br/>
"ஓ,நீ குறும்பா, லெம்பியின் மைந்தா!<br/>
எனது நண்பரில் இனிதுயர் நண்பா!<br/>
ஏறு பாய்மர இகல்மேல் உச்சி<br/>
பெரும்பாய் மரத்தின் அரும்நுனி யடைவாய்  30<br/>
எதிர்ப்புறக் **கவிநிலை எவ்வா றெனவறி<br/>
வானப் பின்புற வகைநிலை ஆராய்<br/>
திகழ்வான் தெளிவாய்ச் சீராய் உள்ளதா<br/>
சீரா யுள்ளதா சீரற் றுளதா!"<br/>
<br/>
குறும்பன் லெம்மின் கைனனப் போது<br/>
பையன் செந்நிறப் படுபோக் கிரிபின்<br/>
ஆணை யிடுமுன் ஆயத்த மாகினன்<br/>
தயார்நிலை பெற்றனன் தானே தூண்டுமுன்<br/>
பாய்மரக் கம்பப் படுமுச்(சி) ஏறினன்<br/>
பெரும்பாய் மரத்தின் அரும்நுனி அடைந்தனன்.    40<br/>
<br/>
பார்த்தனன் கிழக்கே பார்த்தனன் மேற்கே<br/>
பார்த்தனன் தெற்கும் படர்வட மேற்கும்<br/>
வடக்குக் கரையைக் குறுக்கே பார்த்தனன்<br/>
பின்வரும் மொழிகளில் பின்அவன் சொன்னான்:<br/>
"எதிர்ப்புறம் கவிநிலை இருப்பது தெளிவாய்<br/>
இரும்பின் புறவான் இருளா யுள்ளது:<br/>
வடதிசை ஒருசிறு மழைமுகி லுள்ளது<br/>
முகில்திரள் உள்ளது முன்வட மேற்புறம்."<br/>
<br/>
முதிய வைனா மொயினன் மொழிந்தான்:<br/>
"இங்குநீ நிச்சயம் இயம்பினை பொய்யுரை  50<br/>
அதுஒரு போதும் முகிலா யிராது<br/>
இல்லைச் சாத்தியம் இருந்திட முகில்திரள்<br/>
பாய்கள் கட்டிய படகே அதுவாம்<br/>
மீண்டும் கவனம் ஊன்றி யதைப்பார்!"<br/>
<br/>
பார்த்தனன் மீண்டும்  பார்த்தனன் கவனமாய்<br/>
இனிவரும் சொற்களில் இவ்விதம் சொன்னான்:<br/>
"தீவொன் றங்கே தெரிகிற(து) தொலைவில்<br/>
மிகத்தூ ரத்தில் மின்னலாய்த் தெரிகிற(து)<br/>
நிறைந்து **காட் டரசில் நிற்பன பருந்துகள்<br/>
மிலாறுவில் புள்ளி வீழ்கான் கோழிகள்."  60<br/>
<br/>
முதிய வைனா மொயினன் மொழிந்தான்:<br/>
இங்குநீ நிச்சயம் இயம்பினை பொய்யுரை<br/>
அவைபருந் துகளா யாகவே மாட்டா<br/>
குறும்புள்ளி வீழ்கான் கோழியு மாகா<br/>
வடநிலப் பையன் மாரவ ராவர்<br/>
கவனமாய்ப் பார்த்திடு அதைமூன் றாம்முறை!"<br/>
<br/>
குறும்பன் லெம்மின் கைனன் அவனே<br/>
மூன்றாம் முறையாய் மீண்டும் பார்த்தான்<br/>
இனிவரும் சொற்களில் இவ்விதம் சொன்னான்<br/>
இந்த மொழிகளில் இவ்விதம் மொழிந்தான்: 70<br/>
"வருவது வடநில வன்படகு கிப்போ<br/>
துடுப்பு வளையம்நூ றமை(த்த) படகு<br/>
துடுப்பில் நூற்றுவர் இருப்பவர் மனிதர்<br/>
ஆயிரம் மக்கள் அருகினில் உள்ளனர்."<br/>
<br/>
முதிய வைனா மொயினனப் போது<br/>
உண்மை முழுவதும் உணர்ந்தே கொண்டனன்<br/>
உரைத்தான் ஒருசொல் உரைத்தான் இவ்விதம்:<br/>
"வல்இல் மரினனே, வலிப்பாய் துடுப்பை!<br/>
குறும்பன் லெம்மின் கைனனே, வலிப்பாய்!<br/>
ஒன்றாய் வலிப்பீர் உளஎலா மக்களும் 80<br/>
இந்தப் படகு இனிவிரைந் தோட<br/>
வேகமாய் இந்தத் தோணிமுன் னேற!"<br/>
<br/>
வல்இல் மரினன் வலித்தனன் துடுப்பை<br/>
குறும்பன் லெம்மின் கைனன் வலித்தனன்<br/>
ஒன்றாய் வலித்தனர் உளஎலா மக்களும்<br/>
தொடர்கனப் பலகைத் துடுப்புகள் வளைந்தன<br/>
மோதின பேரியி லாம்உகை மிண்டு<br/>
நடுங்கிற் றூசி(இ)லை நன்மரப் படகு;<br/>
ஒலித்தது நீர்நாய் போல்முன் னணியம்<br/>
சுக்கான் இரைந்தது தொடர்நீர் வீழ்ச்சிபோல்  90<br/>
கொதித்த தண்ணீர் குமிழிக ளாயின<br/>
உருண் டோ டுற்று உயர்நுரை திரண்டு.<br/>
<br/>
வீரர்கள் போட்டிபோல் விரைந்து செலுத்தினர்<br/>
மனிதர்பந் தயத்தொடு வலித்தனர் துடுப்பு<br/>
எனினும் பயணத் தில்லைமுன் னேற்றம்<br/>
விரைந்திட வில்லை வியன்மரப் படகு<br/>
பாய்விரித் தோடிய படகதன் முன்னே<br/>
வடபால் நிலத்தால் வருபட கதன்முன்.<br/>
<br/>
முதிய வைனா மொயினனப் போது<br/>
தனக்கு அழிவு தான்வரல் உணர்ந்தான்    100<br/>
துயர்தரும் நாட்கள் தலைமேல் வருவதை<br/>
சிந்தனை செய்தான் சீருற நினைத்தான்<br/>
எங்ஙனம் இருப்பது எவ்விதம் வாழ்வது<br/>
இந்தச் சொற்களில் இயம்பினன் அவனே:<br/>
"இதற்கொரு தந்திரம் இன்னமும் அறிவேன்<br/>
அதிசயம் கொஞ்சம் ஆக்கிநான் பார்ப்பேன்."<br/>
<br/>
தீத்த(ட்)டிக் கற்களைத் தேடித் தடவினன்<br/>
தீத்த(ட்)டிப் பெட்டியுள் தேடித் துழாவினன்<br/>
தீத்தட்டிக் கல்லொன்று சிறிய தெடுத்தனன்<br/>
சின்னஞ் சிறியதோர் தீத்தட்டிக் கல்லினை 110<br/>
அதனைத் தூக்கி ஆழியில் எறிந்தனன்<br/>
அவனது இடப்புற அகல்தோள் மேலாய்<br/>
இனிவரும் சொற்களில் இவ்விதம் சொன்னான்<br/>
இந்த மொழிகளில் இவ்விதம் மொழிந்தான்:<br/>
"எழட்டுமோர் கடலடி இகல்கற் பாறை<br/>
இரகசியத் தீவதாய் எழுந்திடட் டும்அது<br/>
வந்துமோ தட்டும் வடநிலப் படகதில்<br/>
பிளக்கட் டும்சதத் **துடுப்(பு)வளை(ய)ப் படகு<br/>
கடற்புயல் வந்து கடிதுராய் வேளையில்<br/>
திரைநுரை எழுந்து தேய்க்கும் போதினில்."  120<br/>
<br/>
கடலின் பாறையாய் அதுபின் எழுந்தது<br/>
மாறிநின் றதுகடல் வலியதோர் குன்றமாய்<br/>
அதன்நீள் பக்கம் அமைந்தது கிழக்கே<br/>
மற்றதன் குறுக்கு வடபுறம் பார்த்தது.<br/>
<br/>
வடநிலப் படகு வந்தது விரைவாய்<br/>
ஓடிவந் ததுவது உளஅலை நடுவே<br/>
அதுவந்து மோதிற் றதுகடற் பாறையில்<br/>
படகு குன்றினில் பட்டுமுட் டியது;<br/>
உடைந்து பறந்தது உயர்மரப் படகு<br/>
பலகைநூ றமைந்த படகு சிதைந்தது  130<br/>
கப்பலின் பாய்கள் கடலில் வீழ்ந்தன<br/>
பாய்கள் அசைந்து பறந்துகீழ் வந்தன<br/>
அவற்றைக் காற்று அள்ளிச் செலற்கு<br/>
புயலும் எழுந்து புரட்டிச் செலற்கு.<br/>
<br/>
லொவ்ஹி என்பவள் வடநிலத் தலைவி<br/>
கால்களி னாலே கடல்நீர் ஓடினள்<br/>
தாங்கப் படகினைத் தானவ்வா றோடினள்<br/>
கப்பலைத் தூக்கிக் கடலில் நிறுத்திட;<br/>
எனினும் படகை உயர்த்தினாள் இல்லை<br/>
தூக்கி நிறுத்தினாள் தோணியும் இல்லை;   140<br/>
உடைந்தே போயின உடன்எலாப் பக்கமும்<br/>
துடுப்பு வளையம் அனைத்தும் சிதறின.<br/>
<br/>
சிந்தான செய்தாள் சீருற நினைத்தாள்<br/>
இந்தச் சொற்களில் இயம்பினள் அவளே:<br/>
"எவ்வகை யோசனை இதையடுத் தெழுவது<br/>
எவரது உபாயம் இருப்பது முன்னே?"<br/>
<br/>
அவள்தன் உருவை அதன்பின் மாற்றினள்<br/>
வேறொரு விதமாய் மாற்றினள் வடிவை<br/>
ஐந்தரி வாள்கள் அவள்கை எடுத்தனள்<br/>
அத்துடன் தேய்ந்த ஆறுமண் வெட்டிகள்   150<br/>
அவற்றை மாற்றினள் அவளும் நகங்களாய்<br/>
அவள்தன் கைகளில் அதன்பின் மாட்டினள்;<br/>
உடைந்துபோய்ப் படகு கிடந்தது பாதி<br/>
அவள்தன் கீழே அதனை வைத்தனள்<br/>
பக்கப் பலகைகள் படர்சிறை யாக்கினள்<br/>
வலிக்கும் துடுப்பை வாலாய் மாற்றினள்<br/>
இருந்தனர் நூறுபேர் இணைசிற கின்கீழ்<br/>
வாலின் முனையில் மற்றா யிரம்பேர்<br/>
வாளுளோர் அவ்விடம் மற்றும் நூறுபேர்<br/>
எய்யும் வீரர்கள் இருந்தனர் ஆயிரம்.    160<br/>
<br/>
அவளும் பறந்திட அகல்சிறை விரித்தனள்<br/>
உயரத் தூக்கினள் உடன்தனைக் கழுகுபோல்;<br/>
உயரத் தெழுந்து ஒழுங்காய்ப் பறந்தனள்<br/>
அவனே வைனா மொயினனைத் தேடி;<br/>
ஒருசிறை மேலே உயர்முகில் தொட்டது<br/>
மறுசிறை கீழே வருநீர் பட்டது.<br/>
<br/>
நீரின் அன்னை, நேரெழில் மங்கை,<br/>
இந்தச் சொற்களில் இயம்பினள் அவளே:<br/>
"முதிய வைனா மொயினனே! ஓ,நீ!<br/>
செங்கதி ரோன்கீழ் சென்னியைத் திருப்பு   170<br/>
பார்வையை வடமேற் பக்கம் செலுத்து<br/>
திரும்பிச் சற்றே திகழ்பின் புறம்பார்!"<br/>
<br/>
நிலைபெறும் முதிய வைனா மொயினன்<br/>
செங்கதி ரோன்கீழ் சென்னியைத் திருப்பினன்  <br/>
பார்வையை வடமேற் பக்கம் செலுத்தினன்<br/>
சற்றே திரும்பித் தன்பின் நோக்கினன்:<br/>
வடநில மாது வந்துகொண் டிருந்தனள்<br/>
அதிசயப் பறவை அதுபறந் திருந்தது<br/>
பார்த்தால் தோள்களைப் பறக்கும் கருடன்<br/>
**இராட்சசக் கழுகுபோல் இருந்தது உடலும்.   180<br/>
<br/>
வைனா மொயினனை அதிசயப் படுத்தினள்<br/>
பாய்மர நுனியின் பக்கமாய்ப் பறந்தனள்<br/>
பாய்மரம் பெரியதன் பக்கமாய் விரைந்தனள்<br/>
பாய்மர உச்சியில் மேலாய் நின்றனள்;<br/>
படகு அடியில் அமிழப் பார்த்தது<br/>
கப்பல் புரண்டு கவிழப் பார்த்தது.<br/>
<br/>
அங்கே கொல்லன் அவ்வில் மரினன்<br/>
தன்தேவ தைக்குத் தன்னையர்ப் பணித்தான்<br/>
தன்இறை கருணையைத் தானே நம்பினன்<br/>
இனிவரும் சொற்களில் இவ்விதம் சொன்னான்:   190<br/>
"வலிய தெய்வமே, வந்தெமைக் காப்பாய்<br/>
எழிலார் தெய்வமே, எங்களைக் காத்தருள்!<br/>
பையன் தொலைந்து செல்லா திருக்க<br/>
அன்னையின் பிள்ளை அழியா திருக்க<br/>
படைத்தவன் படைத்த படைப்பு(க்)க ளிருந்து<br/>
ஆக்கிய இறைவனின் ஆக்கத் திருந்து.<br/>
<br/>
மனுமா முதல்வனே, மாபெரும் தேவே!<br/>
விண்ணுல கத்து மேதகு தந்தைநீர்!<br/>
அனல்உடை ஒன்றை அருள்வாய் எனக்கு<br/>
அணிவாய் எனக்கு அனல்வீ சாடையை  200<br/>
அதன்கா வலிலே ஆற்றுவேன் போரை<br/>
அதன்பின் நின்று அமர்நான் புரிவேன்<br/>
இன்னல்என் தலைக்கு ஏற்படா திருக்க<br/>
தலைமயி ருக்கு அழிவேற் படாமல்<br/>
ஒளிரும் இரும்புவாள் உயர்விளை யாட்டில்<br/>
உருக்கினால் ஆன உயர்கூர் வாள்முனை."<br/>
<br/>
முதிய வைனா மொயினன் அவனே <br/>
உரைத்தான் ஒருசொல் உரைத்தான் இவ்விதம்:<br/>
"ஓகோ, வடபுலத் தேசத் தலைவியே!<br/>
சம்போ(வை) இப்போ சரிபங் கிடுவமா    210<br/>
புகார்படி கடலதன் புணர்முனை நுனியில்<br/>
செறிபனிப் புகாருள திவதன் கரையில்?"<br/>
<br/>
வடநிலத் தலைவி வருமா றுரைத்தாள்:<br/>
"என்றும் பகிர்தலே இலைச்சம் போவை<br/>
எளியமா னுடனே இல்லை உன்னுடன்!<br/>
வைனா மொயினனே உன்னுட னில்லை!"<br/>
சம்போ(வைப்) பற்றத் தானே முயன்றாள்<br/>
வைனா மொயினன் வன்பட கிருந்து.<br/>
<br/>
குறும்பன் லெம்மின் கைனனனு மங்கே<br/>
இடுப்புப் பட்டியி லிருந்துவா ளுருவினன்  220<br/>
உருக்கினா லான உயரல குருவினன்<br/>
இடப்புற மிருந்து இழுத்தான் வாளை<br/>
குறிபார்த் தறைந்தனன் கொடுங்கழு கின்கால்<br/>
பறவையின் பாதம் படஉரத் தறைந்தனன்.<br/>
<br/>
குறும்பன் லெம்மின் கைனன் அறைந்தனன்<br/>
அறைந்தனன் அத்துடன் உரைத்தனன் இவ்விதம்:<br/>
"வீழ்க மானுடர் வீழ்க வாளெலாம்<br/>
வீழ்க சோம்பல் மிகவுடை மனிதரும்<br/>
இறகின் கீழுறும் ஒருநூற் றுவரும்<br/>
பருசிறை நுனியமர் பதின்மரும் வீழ்க!"  230<br/>
<br/>
வடபுல முதியவள் வருமா றியம்பினள்<br/>
உச்சிப் பாய்மரத் துள்ளோள் கூறினள்:<br/>
"ஓ, நீ குறும்பா லெம்பியின் மைந்தா!<br/>
இழிந்தோய், எளிய ஏ, தூர நெஞ்சின!<br/>
சொந்தஉன் அன்னையை விந்தைஏ மாற்றினை<br/>
உன்பெற் றோர்க்கு உரைத்தனை பொய்யுரை;<br/>
போர்க்களம் போகேன் என்றுநீ புகன்றனை<br/>
ஆறு, பத்துக் கோடைகா லத்தில்<br/>
பொன்னை விரும்பியும் போகேன் என்றனை<br/>
வெள்ளி வேண்டியும் விரையேன் என்றனை."   240<br/>
<br/>
நிலைபெறும் முதிய வைனா மொயினன்<br/>
நிலைபெறும் மாய நெறியறி முதல்வன்<br/>
எண்ணினன் கூடிய தென்றே நேரமும்<br/>
தருணம் வந்ததாய்த் தானே உணர்ந்தனன்;<br/>
இழுத்தனன் கடலில் இருந்தே துடுப்பினை<br/>
சிந்துர மரத்தின் துண்டை அலைகளில்<br/>
அறைந்தனன் அதனால் அம்முது மாதை<br/>
கழுகின் சிற்சில கடும்உகிர் அடித்தனன்<br/>
விழுந்தன ஏனைய **வள்ளுகிர் நொருங்கி<br/>
இருந்தது ஒருசிறு எஞ்சிய விரலே.  250<br/>
<br/>
பையன்கள் வீழ்ந்தனர் பருமிற கிருந்தோர்<br/>
திரைகடல் வீழ்ந்து தெறித்தனர் மானுடர்<br/>
சிறகுகீழ் இருந்த ஒருநூறு மாந்தரும்<br/>
வாலதன் பக்க வீரரா யிரவரும்<br/>
கழுகும் தானாய்க் கடிதுகீழ் வந்தது<br/>
கப்பலின் வங்கக் கட்டைமோ தியது<br/>
மரத்தினால் வீழும் வனக்கோ ழியைப்போல்<br/>
ஊசி யிலைமரத் தொருஅணி லைப்போல்.<br/>
<br/>
சம்போகைப் பற்றத் தான்முயன் றனள்பின்<br/>
அவள் தன்மோதிர அணியுறும் விரலால்   260<br/>
சம்போவை அப்போ தண்ணீர்ப் போட்டனள்<br/>
ஒளிரும் மூடி முழுதையும் வீழ்த்தினள்<br/>
படர்செம் படகின் பக்கத் திருந்து<br/>
நீல நிறத்து நெடுங்கடல் நடுவில்<br/>
சம்போ உடைந்து துண்டுக ளானது<br/>
ஒளிரும் மூடியும் உதிர்துணுக் கானது.<br/>
<br/>
அவ்விதம் சென்றன அந்தத் துண்டுகள்<br/>
சம்போவின் உடைந்த தகுபெருந் துண்டுகள்<br/>
அமைதி நீரின் அடிக்குச் சென்றன<br/>
கரிய சேற்றின் கனமடி சென்றன.    270<br/>
தண்ணீர்க் காயவை தாம்விடப் பட்டன<br/>
அஹ்தோ இனத்துக் காம்நற் புதையலாய்;<br/>
வளருமிவ் வுலகின் வாழ்நா ளிலி(ல்)லை<br/>
பொன்னிலாத் திகழும் பொற்பொழு தெல்லாம்<br/>
செல்வம் வேண்டிய தில்லைநீ ருக்கு<br/>
நிகரிலாத் திரவியம் நீரஹ் தோவுக்(கு).<br/>
<br/>
உடைந்த ஏனைய உண்மைத் துண்டுகள்<br/>
மிகமிகச் சிறிய வியன்துண் டாவன<br/>
விழுந்தன நீல விரிகடற் பரப்பில்<br/>
பரந்த கடலின் படரலைச் சேர்ந்தன    280<br/>
காற்று அதைத்தா லாட்டிச் செல்ல<br/>
கடலலை அவற்றைக் கடத்திப் போக.<br/>
<br/>
அவ்விதம் கால்தா லாட்டிச் சென்றது<br/>
கடலலை அவ்விதம் கடத்திச் சென்றது<br/>
நீலக் கடலின் நீர்ப்பரப் பினிலே<br/>
பரந்து விரிந்த படர்கட லலையில்<br/>
காற்றுத் தள்ளிச் சேர்த்தது தரையில்<br/>
கடலலை கடத்திக் கரையிடைச் சேர்த்தது.<br/>
<br/>
நிலைபெறும் முதிய வைனா மொயினன்<br/>
எறிநுரை அவற்றை எறிந்ததைக் கண்டான்  290<br/>
செறிதிரை தரையில் சேர்த்ததைக் கண்டான்<br/>
கண்டனன் சேர்த்ததைக் கடலலை கரையில்<br/>
சம்போவின் சிறிய தகுதுண் டுகளை<br/>
பிரகாச மூடியின் சிறுதுண் டுகளை.<br/>
<br/>
அதனால் அவனும் ஆனந்த முற்றான்<br/>
உரைத்தான் ஒருசொல் உரைத்தான் இவ்விதம்:<br/>
"விதையின் முளைஅதில் இருந்துண் டாகும்<br/>
நிலைபெறும் இன்பம் அதிலுரு வாகும்<br/>
உழுதலி லிருந்து உறும்விதைப் பிருந்து<br/>
அதிலே எல்லா அரும்வகை வளரும்  300<br/>
அதிலே குளிர்மதி அகல்நிலாத் திகழும்<br/>
சிறந்த சூரியத் திகழொளி ஒளிரும்<br/>
பின்லாந்து நாட்டின் பெருந்தோப் பெல்லாம்<br/>
பின்லாந்து நாட்டின் நன்னில மெல்லாம்."<br/>
<br/>
லொவ்ஹி என்பவள் வடநிலத் தலைவி<br/>
உரைத்தாள் ஒருசொல் உரைத்தாள் இவ்விதம்:<br/>
"இதற்கொரு தந்திரம் இன்னமும் அறிவேன்<br/>
அறிவேன் இன்னமும் ஒருவழி காண்பேன்<br/>
உன்உழ வுக்கெதிர் உன்விதைப் புக்கெதிர்<br/>
உன்கால் நடைக்கெதிர் உன்பயிர் கட்கெதிர்    310<br/>
தவழும் நின்றன் தண்மதிக் கெதிராய்<br/>
ஒளிவிடும் ஆதவன் உயர்கதிர்க் கெதிராய்<br/>
பாறைக் கல்லுள் பால்நிலாத் திணிப்பேன்<br/>
அருணனைக் குன்று அதன்நடு மறைப்பேன்<br/>
உயர்குளிர் வந்து உறையச் செய்வேன்<br/>
நிறுத்திக் குளிர்நாள் நிலையினை வைப்பேன்<br/>
உன்றன் உழுதலில் உன்றன் விதைத்தலில்<br/>
உன்தா னியத்தில் உன்அறு வடையில்<br/>
இரும்புக் குண்டு எறிமழை பொழிவேன்<br/>
உருக்குத் துண்டாய் ஊற்றுவேன் மாரி 320<br/>
நன்கு வளர்ந்தஉன் நற்பயிர் மீது<br/>
உன்றன் சிறந்த உயர்வயல் களின்மேல்.<br/>
<br/>
கவின்பசும் புற்றரைக் கரடியை எழுப்புவேன்<br/>
பெரியபற் பிராணியை நறுந்தேவ தாருவில்<br/>
உன்விறல் அடக்கிய உயர்பரி அழிக்க<br/>
பெண்பரி அனைத்தையும் கொன்றே முடித்திட<br/>
கால்நடை யாவையும் கவிழ்த்தே வீழ்த்திட<br/>
பசுவினம் முழுதையும் பரப்பிடச் சிதறி;<br/>
அனைத்துமக் களையும் அழிப்பேன் நோயினால்<br/>
உன்றன் இனத்தை ஒன்றிலா தொழிப்பேன்,   330<br/>
என்றுமே இந்த எழில்நில வுளவரை<br/>
அவர்களைப் பற்றி அவனியில் பேச்செழா(து)."<br/>
<br/>
முதிய வைனா மொயினனப் போது<br/>
இந்தச் சொற்களில் இயம்பினன் அவனே:<br/>
"என்னைப் பாடி லாப்பியர் சபித்தலும்<br/>
துர்யா மனிதரின் திணிப்பும் நடவா;<br/>
கவிநிலைக் கட்டுமம் கடவுளி னிடத்திலும்<br/>
அதிர்ஷ்டத் திறவுகோல் ஆண்டவ னிடத்துள,<br/>
கடுங்கொடு மனிதர் கைகளில் அவையிலை<br/>
வெறுப்பவர் விரல்களின் விறல்நுனி யிலுமிலை. 340<br/>
<br/>
நல்லிறை காப்பை நாடிநான் நின்றால்<br/>
கடவுளா ரிடத்தில் புகலிடம் பெற்றால்<br/>
என்பயிர்ப் புழுவை இல்லா தாக்குவார்<br/>
என்நிதி யிருந்து எதிரியை நீக்குவார்<br/>
தானியப் பயிர்வேர் தான்கிளம் பாமல்<br/>
விளைபயிர் எதுவும் வீழ்த்தப் படாமல்<br/>
எனதிளம் முளைகளை எடுத்தே காமல்<br/>
எனதுசெல் வங்கள் எதுவும் கெடாமல்.<br/>
<br/>
நீ,வட பாலுள நிலத்தின் தலைவி,<br/>
பாறையில் திணிப்பாய் படுதுய ரெடுத்து    350<br/>
குன்றிலே அழுத்துவாய் கொடுமைகள் அனைத்தையும்<br/>
மலையின் முடியிலே வருநோ வேற்றுவாய்<br/>
ஆயினும் என்றுமே அல்லநல் மதியை<br/>
என்றுமே அந்த இரவியை அல்ல!<br/>
<br/>
வந்து கடுங்குளிர் வலிதுறை யட்டும்<br/>
நின்று குளிர்கவி நிலைநிலைக் கட்டும்<br/>
உனக்குச் சேர்ந்த உன்னுடை முளைகளில்<br/>
நீயே விதைத்த நின்னுடை விதைகளில்<br/>
இரும்புக் குண்டு இயைமழை எழட்டும்<br/>
உருக்குத் துண்டு மாரியூற் றட்டும்    360<br/>
உனது சொந்த உழவதன் மேலே<br/>
வடபால் நிலத்து வயல்களின் மீதே!<br/>
<br/>
கவின்பசும் புற்றரைக் கரடியை எழுப்பு<br/>
சினமுறும் பூனையை செறிபுத ரிருந்து<br/>
வளையுகிர்ப் பிராணியை வன்கா டிருந்து<br/>
ஊசி(யி)லை மரத்தடி **எயிறகல் மிருகம்<br/>
வடபால் நிலத்தின் வழிஒழுங் கைகளில்<br/>
வடபுலக் கால்நடை நடந்துசெல் தடத்தில்."<br/>
<br/>
அந்த வடநிலத் தலைவியும் அதன்பின்<br/>
உரைத்தாள் ஒருசொல் உரைத்தாள் இவ்விதம்:    370<br/>
"இப்போ தென்வலு இறங்குகிற தென்னால்<br/>
வற்றி வடிந்தென் வல்லமை போகிற(து)<br/>
என்றன் செல்வம் ஏகிய தாழியுள்<br/>
நொருங்கிச் சம்போ நுடங்கலை வீழ்ந்தது!"<br/>
<br/>
அழுதுகொண் டவள் அடைந்தனள் இல்லம்<br/>
புலம்பிக் கொண்டவள் போயினள் வடநிலம்,<br/>
கிடைத்தவை இவையென வழுத்துதற் கில்லை<br/>
முழுச்சம் போவிலும் **முயன்றில் கொணர்ந்தவை;<br/>
ஆயினும் சிறிதே அவள்கொண் டேகினள்<br/>
தனது மோதிரத் தனிவிர லதிலே;  380<br/>
வடநாட் டுக்கவள் கொணர்ந்தாள் மூடியை<br/>
கைப்பிடி கொணர்ந்தனள் காண்சரி யோலோ;<br/>
வடநிலத் ததனால் வறுமையும் வந்தது<br/>
வந்தது ரொட்டியில் வாழ்வுலாப் பினிலே.<br/>
<br/>
நிலைபெறும் முதிய வைனா மொயினன்<br/>
அவனே கரையை அடைந்திடு நேரம்<br/>
சம்போத் துண்டுகள் தம்மைக் கண்டனன்<br/>
ஒளிரும் மூடியின் உடைதுகள் கண்டனன்<br/>
ஓதநீர்க் கரையின் ஓரப் பகுதியில்<br/>
மென்மை மணல்கள் விரவிய இடத்தில்.  390<br/>
<br/>
சம்போதத் துண்டுகள் தானெடுத் தேகினன்<br/>
வியனொளிர் மூடியின் வேறுபல் துண்டுகள்<br/>
புகார்படி கடலதன் புணர்முனை நுனிக்கு<br/>
செறிபனிப் புகாருள தீவதன் கரைக்கு<br/>
வளர்த்தெடுப் பதற்கு வளப்பெருக் குக்கு<br/>
வி஢ளைவிப் பதற்கு விரிசெழிப் புக்கு<br/>
பாரர்லித் தானியப் பருகுபீர்ப் பானமாய்<br/>
**தானிய உணவாம் தட்டிய ரொட்டியாய்.<br/>
<br/>
முதிய வைனா மொயினனு மாங்கே<br/>
இந்தச் சொற்களில் இயம்பினன் அவனே:  400<br/>
"தந்தருள் கர்த்தனே, தந்தருள் இறைவனே!<br/>
தந்தருள் பாக்கியம் தான்நிறை வாழ்வை<br/>
என்றும் சிறப்பாய் இனிதுவாழ் வரத்தை<br/>
தந்தருள் மேன்மை தான்மிகு மரணம்<br/>
இப்பின் லாந்து இனிமையாம் நாட்டில்<br/>
கவின்நிறைந் திடுமிக் கர்யலாப் பகுதியில்.<br/>
<br/>
நிலைபெறும் தெய்வமே, நீகாப் பருள்வாய்!<br/>
இனியஎம் இறைவனே, இனிக்காப் பாயிரும்!<br/>
மனிதரின் தீய மனநினை வவைக்கு<br/>
முதிய மாதரின் சதிநினை வவைக்கு;   410<br/>
கொடும்புவிச் சக்திகள் குப்புற வீழ்த்துவீர்<br/>
புனற்சூ னியத்தரைப் புவியில்வென் றருளுவீர்.<br/>
<br/>
உமது மக்களின் உறுமருங் கிருப்பீர்<br/>
என்றும் பிள்ளைகட் கிருப்பீர் உதவியாய்<br/>
நிசியில்எப் போதும் நிற்பீர் காவலாய்<br/>
பகலிலும் தருவீர் பாதுகாப் பினையே<br/>
ஒளிர்கதிர் கொடிதாய் ஒளிரா திருக்க<br/>
திகழ்மதி கொடிதாய்த் திகழா திருக்க<br/>
விரிகால் கொடிதாய் வீசா திருக்க<br/>
பொழிமழை கொடிதாய்ப் பொழியா திருக்க  420<br/>
உறுகுளிர் வந்து உறையா திருக்க<br/>
கொடிய கவிநிலை கூடா திருக்க.<br/>
<br/>
இரும்பால் வேலி ஒன்றியற் றிடுவீர்<br/>
கல்லால் கோட்டை ஒன்றைக் கட்டுவீர்<br/>
என்றன் வதிவிடம் இதனைச் சுற்றியே<br/>
என்னின மக்களின் இரண்டு பக்கமும்<br/>
மண்ணிலே யிருந்து விண்ணகம் வரைக்கும்<br/>
விண்ணகத் திருந்து விரிபுவி வரைக்கும்<br/>
என்றுமே வாழ்விடம் எனக்கா கட்டும்<br/>
புகலிட மாக புனர்காப் பாக  430<br/>
எதிரிகள் உணவை எடுத்துணா திருக்க<br/>
செல்வம் பகைவர் திருடா திருக்க<br/>
வளருமிவ் வுலகின் வாழ்நாள் என்றும்<br/>
பொன்னிலாத் திகழும் பொற்பொழு தெல்லாம்!<br/>
<br/>
<hr/>
<br/>
<a name="Song44"><h3>
பாடல் 44 - வைனாமொயினனின் புதிய யாழ்<br/>
<a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1 - 76 : வைனாமொயினன் தனது தொலைந்த யாழைக் கடலில் தேடிப் <br/>
பார்க்கிறான்; ஆனால் கிடைக்கவில்லை.<br/>
<br/>
அடிகள் 77 - 334 : வைனாமொயினன் மிலாறு மரத்திலிருந்து ஒரு புதிய யாழைச் <br/>
செய்து, அதனை மீட்டி, எல்லா உயிரினங்களும் இன்பம் அளிக்கிறான்.<br/>
<br/>
<hr/>
<br/>
நிலைபெறும் முதிய வைனா மொயினன்<br/>
தன்மூ ளையிலே தான் சிந்தித்தான்:<br/>
"இசைப்பது பொருத்தமாய் இருக்கும் இப்போ<br/>
இரசித்து மகிழ்வதும் இருக்கும் நன்றாய்<br/>
இப்போ வந்துள இப்புதுச் சூழ்நிலை<br/>
இந்த அழகிய இனியதோட் டவெளி;<br/>
ஆயினும் கந்தலே அதுதொலைந் திட்டது<br/>
இன்பமும் அடியோ டில்லா தானது<br/>
வாழும் மீன்களின் வதிவிடங் களுக்கு<br/>
வஞ்சிரம் வாழும் வன்பா றைக்கு   10<br/>
ஆழியின் ஆழம் ஆள்பவர் கட்கு<br/>
வெல்லமோ வினது மன்னுயிர் கட்கு<br/>
கொணரப் போவது அதைமீண் டுமிலை<br/>
அஹ்தோ மீண்டும் அதுதரு வதுமிலை.<br/>
<br/>
ஓ,நீ கொல்ல, உயர்இல் மரின!<br/>
முன்னரும் நேற்றும் முனைந்தே செய்தனை<br/>
இன்றும் ஒன்றை இயற்றுவாய் அங்ஙனம்<br/>
இரும்பிலே வாரி இனிதொன் றாக்குவாய்<br/>
மூட்டுக வாரி முட்களை நெருக்கி<br/>
<br/>
நெருக்கமாய் முட்கள் நீளமாய்க் கைபிடி   20<br/>
அதனால் நானும் அலைகளை வாருவேன்<br/>
திரைகளை அதனால் தினம்நான் கலக்குவேன்<br/>
வாரிபுற் படுகையை வைக்கோற் போராய்<br/>
கரைகளைக் கூலக் கதிராய் அலசுவேன்<br/>
யாழிசைக் கருவியை மீளப் பெறநான்<br/>
கந்தலே என்னும் கருவியை அடைய<br/>
உறையும் மீனினத் துறைவிடங் களிலே<br/>
வஞ்சிரம் வாழும் வன்கற் பாறையில்!"<br/>
<br/>
அந்தக் கொல்லன் அவ்வில் மரினன்<br/>
கவின்அழி வில்லாக் கைவினைக் கலைஞன்  30<br/>
ஆக்கினன் வாரியை அகல்உலை இரும்பால்<br/>
அதற்குச் செப்பிலே அமைத்தான் கைபிடி<br/>
அதன்முன் நீளம் **அறுறூ றடியாம்<br/>
அதன்கைப் பிடியோ **ஐந்நூற் றாறடி.<br/>
<br/>
முதிய வைனா மொயினன் அதன்பின்<br/>
எடுத்தனன் இரும்பினால் இயற்றிய வாரியை<br/>
அடிவைத் தேகினன் அவன்சிறு பாதையில்<br/>
செய்தனன் பயணம் சிறுதொலை தூரம்<br/>
உருக்கினால் செய்த உருளையின் இடத்தே<br/>
செப்பினால் செய்த செறிபட குத்துறை.  40<br/>
<br/>
படகுகள் இருந்தன படகிரண் டவ்விடம்<br/>
இருந்தன படகுகள் இரண்டா யத்தமாய்<br/>
உருக்கினால் செய்த உருளைகள் மீதினில்<br/>
செம்பினால் செய்த செறிபட குத்துறை:<br/>
அவற்றிலோர் படகு அதிபுதி தானது<br/>
இன்னொரு படகு இருந்தது பழையது.<br/>
<br/>
முதிய வைனா மொயினன் மொழிந்தான்<br/>
புகன்றனன் இருந்த புதுப்பட குக்கு:<br/>
"செல்வாய் படகே தெளிபுனல் மேலே<br/>
தோணியே விரைவாய் தொடர்திரை களின்மேல்  50<br/>
உன்னைக் கைகளால் உறப்புரட் டாமல்<br/>
விரல்கள் வைத்து விரைந்துனைத் தொடாமல்!"<br/>
<br/>
சென்றது படகு தெளிபுனல் மேலே<br/>
தோணி விரைந்தது தொடர்திரை மீது;<br/>
நிலைபெறும் முதிய வைனா மொயினன்<br/>
தானே சுக்கான் தன்மருங் கமர்ந்தனன்<br/>
கடலைப் பெருக்கிக் காணப் போயினன்<br/>
அலைகளைக் கூட்டி அலசப் போயினன்;<br/>
நீராம் பல்மலர் நிறைத்தொன் றாக்கினன்<br/>
குப்பைகூ ளத்தைக் கொணர்ந்தனன் கரைக்கு   60<br/>
கோரைத் துணுக்குகள் வாரிக் குவித்தனன்<br/>
கோரைத் துணுக்குகள் நாணல் துண்டுகள்<br/>
ஆழப் பகுதிகள் அனைத்தும் வாரினன்<br/>
அகல்கற் பாறைகள் அனைத்தும் வாரினன்<br/>
காணவும் இல்லைக் கைப்பட வும்மிலை<br/>
இயைந்தகோ லாச்சி எலும்புக் கருவியை<br/>
அடியோ டிசைநலம் அழிந்தே போனது<br/>
கந்தலே யாழும் காணா தொழிந்தது.<br/>
<br/>
நிலைபெறும் முதிய வைனா மொயினன்<br/>
இல்லம் நோக்கி எடுத்தடி வைத்தனன்    70<br/>
தாழ்ந்த தலையுடன் வீழ்ந்த மனத்துடன்<br/>
உயர்ந்த தொப்பியும் உறச்சரிந் திருந்தது<br/>
இந்தச் சொற்களில் இயம்பினன் அவனே:<br/>
"இதன்மேல் என்றும் இருக்கமாட் டாது<br/>
கோலாச்சி எயிற்றில் மிழற்றிய இன்னிசை<br/>
மீனின் எலும்பினில் விளைந்த பண்ணிசை."<br/>
<br/>
அடவியின் வெளியில் அவனே குகையில்<br/>
வனத்தின் எல்லையில் வந்தநே ரத்தில்<br/>
அங்கொரு மிலாறு அழுததைக் கேட்டனன்<br/>
புரிசுருள் மரத்தின் புலம்பொலி கேட்டனன்;    80<br/>
அதன்பக் கத்தை அவன்சென் றடைந்தனன்<br/>
அருகில் சென்றனன் அருகில் நின்றனன்.<br/>
<br/>
வினவினன் இவ்விதம் விளம்பினன் இவ்விதம்:<br/>
"அழகுறும் மிலாறுவே, அழுவது எதற்கு?<br/>
பச்சிளம் மரமே, புலம்புதல் எதற்கு?<br/>
**வெண்ப(ட்)டி மரமே, விசனமும் எதற்கு?<br/>
இகல்போர்க் குன்னை எடுத்தே கிடார்கள்<br/>
செருதற் கில்லைத் தேவைப் படுவதும்."<br/>
<br/>
திறமாய் மிலாறு செப்பிய திப்பதில்<br/>
பசுமை மரமும் பகர்ந்தது இவ்விதம்: 90<br/>
"ஆமப்பா சிலபேர் அறைவர் இப்படி<br/>
சிலபேர் இப்படிச் சிந்தனை செய்வர்<br/>
மற்றுநான் இங்குநல் மகிழ்வுட னிருக்கிறேன்<br/>
உவகையில் திளைத்து உயிர்வாழ் கிறேனென;<br/>
எளிய மரம்நான் இன்னலில் இருக்கிறேன்<br/>
துன்பத் திலேதான் இன்பம் காண்கிறேன்<br/>
அல்லல் நாட்களில் அகப்பட் டுழல்கிறேன்<br/>
முன்மனத் துயரால் முணுமுணுக் கின்றேன்.<br/>
<br/>
அழுகிறேன் எனது அறியா(மை) வெறுமைக்(கு)<br/>
பயனிலா என்நிலை பார்த்துப் புலம்பினேன் 100<br/>
அதிர்ஷ்ட மற்றநான் ஆத(஡)ர மற்றநான்<br/>
அல்லலே பட்டநான் அபலையு மானநான்<br/>
தீமைகள் நிறைந்தவித் தீதா மிடங்களில்<br/>
திறந்து பரந்தவிச் செறிபுல் வெளிகளில்.<br/>
<br/>
பேறுபெற் றவர்கள் பெருங்களி கொண்டவர்<br/>
என்றுமே அவர்கள் இதையெதிர் பார்ப்பர்<br/>
அழகிய கோடை ஆம்பரு வம்வர<br/>
வியன்சீர்க் கோடை வெப்ப நிலைவர;<br/>
ஆயினும் மடமைக் காளாம் நானோ<br/>
அச்சம் கொண்டு அல்லற் படுகின்றேன்;  110<br/>
உரியஎன் பட்டை உரிக்கப் படுவதால்<br/>
இலையுள கிளைகள் எடுத்திடப் படுவதால்.<br/>
<br/>
அனேகமாய் என்றன் ஆம்இருள் நிலையில்<br/>
பெரும்பா(உம்) என்றன் பேரிருள் நிலையில்<br/>
விரைந்தே செல்லும் வசந்தப் பிள்ளைகள்<br/>
எனது மருங்கே இனிதே வருவார்<br/>
கிடைத்தஐங் **கத்தியால் கீறிக் கிழிப்பர்<br/>
சாறுஆர் வயிற்றைத் தாம்பிளந் தகற்றுவர்;<br/>
கோடைகா லத்தில் கொடிய இடையர்கள்<br/>
என்வெண் பட்டியை எடுத்துச் செல்வர் 120<br/>
நீர்ப்பைக் கொன்று, நெடுவாள் உறைக் கொன்(று),<br/>
இன்னொன்று சிறுபழம் எடுத்தகல் கூடைக்(கு).<br/>
<br/>
அனேகமாய் என்றன் ஆம்இருள் நிலையில்<br/>
பெரும்பால்(உம்) என்றன் பேரிருள் நிலையில்<br/>
பெண்டிர் வருவார் என்கீழ் இருப்பார்<br/>
கூடியென் பக்கம் கும்மாள மிடுவார்<br/>
இலையுள கிளைகளை எடுப்பார் வெட்டி<br/>
**இலைக்கட் டமைத்துக் கிளைகளை முடிப்பார்.<br/>
<br/>
அனேகமாய் என்றன் ஆம்இருள் நிலையில்<br/>
பெரும்பால்(உம்) என்றன் பேரிருள் நிலையில்  130<br/>
வெட்டி யெரிக்க வீழ்த்தப் படலுள<br/>
விறகாய் எரிக்க வெட்டிப் பிளப்புள<br/>
மூன்று முறைகள் மொழியுமிக் கோடையில்<br/>
இந்தக் கோடை இயைகா லத்தில்<br/>
என்கீழ் வருவார் இருப்பர் மனிதர்<br/>
கோடரி எடுப்பர் கூர்மைப் படுத்துவர்<br/>
ஏழைஎன் தலையை வீழத் தறிக்க<br/>
வலிமை குறைந்தஎன் வாழ்வினை முடிக்க.<br/>
<br/>
கோடை காலக் குதூகலம் அதுவாம்<br/>
சிறப்புறு கோடைத் தினக்களிப் பிதுவாம்; 140<br/>
அதிலும் சிறப்பாய் ஆகா குளிர்நாள்<br/>
அதிலும் நன்றாய் ஆகா பனிநாள்.<br/>
<br/>
அனேகமாய் முன்பெலாம் அமையு மிவ்வாறு<br/>
துயரமே என்றன் தோற்றம் மாற்றிடும்<br/>
தலையும் மாறிடும் தனிப்பெரும் பாரமாய்<br/>
வெளுத்து முகமும் வெண்ணிற மாகிடும்<br/>
நினைவிலே ஓடி நிதம்வரும் இருள்நாள்<br/>
தீய காலமும் சிந்தையில் வருமே.<br/>
<br/>
இன்னலைக் கொணரும் இதன்பின் காற்று<br/>
கவலையீன் பனிப்புகார் கவனித் திடும்பின்:   150<br/>
என்பசும் மேலுடை எடுத்தே கிடும்கால்<br/>
எழிற்பா வாடையை எடுக்கும் கவிழ்பனி<br/>
அதனால் எனக்கோ அதிகம் பொருளில<br/>
எளிய மிலாறுநான் இங்கொரு பாவி<br/>
நிர்வ(஡)ண மாக நிற்கிறேன் இவ்விடம்<br/>
ஆடைகள் முற்றாய் அணியா நிற்கிறேன்<br/>
உயர்கடும் குளிரால் உதற லெடுக்கிறேன்<br/>
நனிப்பனிப் புகாரால் நடுங்கிக் கிடக்கிறேன்."<br/>
<br/>
முதிய வைனா மொயினன் மொழிந்தான்:<br/>
"அழகுபைம் மரமே, அழுதலும் வேண்டாம்!   160<br/>
பொற்பசுந் தழையே, புலம்பலும் வேண்டாம்!<br/>
வெண்ணிற் பட்டியே, இன்னலும் வேண்டாம்!<br/>
பெறுவாய் நீயும் பெரும்பாக் கியத்தை<br/>
இனிய வாழ்வினை எழிற்புது வாழ்வினை;<br/>
களிப்பின் கண்ணீர் காண்பாய் விரைவில்<br/>
மகிழ்ச்சியைக் கண்டு மனங்களி கூர்வாய்."<br/>
<br/>
முதிய வைனா மொயினன் அதன்பின்<br/>
இசைநற் கருவியாய் இயற்றினன் மிலாறுவை;<br/>
ஒருகோடை நாள்முழு துவந்தே செதுக்கினான்<br/>
கந்தலே யாழாம் கருவியை இயற்றினான்  170<br/>
புகார்படி கடலதன் புணர்முனை நுனியில்<br/>
செறிபனிப் புகாருள தீவதன் கரையில்<br/>
கந்தலே கருவியின் கவினுருச் செதுக்கினன்<br/>
புத்திசை இன்பப் பொலிவுட லமைப்பை<br/>
வைர மிலாறுவில் வடிவம் வந்தது<br/>
உறுசுருள் மிலாறுவில் உடலமைப் பானது.<br/>
<br/>
முதிய வைனா மொயினன் மொழிந்தான்<br/>
உரைத்தான் அவனே உரைத்தான் இவ்விதம்:<br/>
"அதோஇருக் கிறது எழிற்கந் தலேயுரு<br/>
அழியா இன்பத் தழகுட லமைப்பு    180<br/>
எனினும் முளைகளை எங்கே பெறலாம்<br/>
எங்கே பெறலாம் இதன்முறுக் காணிகள்?"<br/>
<br/>
தொழுவமுன் றிலில்சிந் தூரம் வளர்ந்தது<br/>
முற்றத் தெல்லையில் முதிர்ந்ததோர் உயர்மரம்<br/>
சிந்துர மரத்தில் சிறப்புறும் கொம்புகள் <br/>
ஒவ்வொரு கிளையிலும் ஒவ்வொரு **பழமாம்<br/>
ஒவ்வொரு பொற்பந் தொவ்வொரு பழத்திலும்<br/>
ஒவ்வோர்(பொற்) பந்திலும் ஒவ்வொரு குயிலாம்.<br/>
<br/>
குயிலொவ் வொன்றும் கூவிய நேரம்<br/>
சுருதிகள் ஐந்து தொடர்ந்தொலி தருகையில்  190<br/>
பாய்ந்தது வாயிலே பசும்பொன் சுரந்து<br/>
வாயிலே வெள்ளியும் வழிந்தே வீழ்ந்தது<br/>
பொன்னா லாகிய பொன்மே டொன்றிலே<br/>
வெள்ளியில் விளைந்த வெண்ணிறக் குன்றில்<br/>
அங்குதான் கந்தலே யாழ்முளை ஆகின<br/>
உறும்சுருள் மிலாறுவின் உரு(வு)க்கு முறுக்க(஡)ணி.<br/>
<br/>
முதிய வைனா மொயினன் மொழிந்தான்<br/>
உரைத்தான் அவனே உரைத்தான் இவ்விதம்:<br/>
"கந்தலே யாழ்க்குக் கவின்முளை கிடைத்தது<br/>
உறும்சுருள் மிலாறுவின் உரு(வு)க்கு முறுக்க(஡)ணி  200<br/>
எனினும் இன்னமும் எதுவோ குறையுள<br/>
யாழ்க்குத் தேவை நல்நரம் பைந்து;<br/>
எங்குநான் பெறுவேன் இந்த நரம்புகள்<br/>
தொடர்ஒலி எழுப்பிச் சுருதிகள் சேர்த்திட?"<br/>
<br/>
நரம்புகள் தேடி நனிபுறப் பட்டனன்<br/>
அடிவைத் தேகினன் அடவியின் வெளியில்<br/>
காட்டினில் இருந்தனள் கன்னி யொருத்தி<br/>
ஈரத் தரையினில் இளம்பெண் ணொருத்தி<br/>
அரிவையும் அங்கே  அழுதனள் அல்ல<br/>
ஆயினும் உவகையில் ஆழ்ந்தனள் அல்ல   210<br/>
தனக்குள் பாடித் தானே யிருந்தனள்<br/>
அந்திப் பொழுதை அவள்கழித் திருந்தனள்<br/>
நம்பி மணமகன் நாடியே வருமென<br/>
காதலன் நினைவில் கலந்த நிலையிலே.<br/>
<br/>
நிலைபெறும் முதிய வைனா மொயினன்<br/>
மெதுவாய்க் காலணி **மிலையா நகர்ந்தனன்<br/>
**விரல்துணி யின்றி  விரைந்தனன் அங்கே;<br/>
அவனும் வந்து அவ்விடம் சேர்ந்ததும்<br/>
இறைஞ்சிக் கேட்டனன் இளம்பெண் கூந்தலை<br/>
இந்தச் சொற்களில் இயம்பினன் அவனே:    220<br/>
"குமரியே, சிறிதுன் கூந்தலைத் தருவாய்!<br/>
செழும்எழிற் பெண்ணே, சிறிதுஉன் கூந்தலை!<br/>
கந்தலே யாழாம் கருவியின் நரம்பாய்<br/>
உயர்நிலை இன்பத் தொலியாய்த் திகழ்ந்திட!"<br/>
<br/>
குமரியும் சிறிதுதன் கூந்தலைத் தந்தனள்<br/>
திகழ்எழிற் கூந்தலில் சிறிதவள் தந்தனள்<br/>
ஐந்தாறு கூந்தலை அரிவையும் தந்தனள்<br/>
அளவோ ரேழு அவள்குழல் தந்தனள்<br/>
கந்தலே நரம்புகள் கடிததில் அமைந்தன<br/>
கவின்இன் நித்தியக் கருவியின் நரம்புகள்.    230<br/>
<br/>
யாழிசைக் கருவி நனிதயா ரானது;<br/>
முதிய வைனா மொயினன் அதன்பின்<br/>
ஒருகற் பாறையில் உவந்தமர்ந் திருந்தனன்<br/>
படிக்கட் டிருந்த பாறையொன் றினிலே.<br/>
<br/>
கரங்களில் எடுத்தனன் கந்தலேக் கருவியை<br/>
இசைஇன் கருவியை எடுத்தனன் அருகினில்<br/>
வைத்தனன் தலைப்புறம் வான்நோக் கியேயதை<br/>
அழுத்தினன் **முழங்கால் அதில்தோள் வைத்து<br/>
ஒழுங்காய் நரம்பினில் ஓசையை அமைக்க<br/>
சுருதியைச் சேர்த்து சுகஒலி எழுப்ப.    240<br/>
<br/>
ஒழுங்காய் நரம்பினின் ஓசையை அமைத்தனன்<br/>
சுருதி யாழிசைக் கருவியில் சேர்த்தனன்<br/>
கரங்களின் கீழே கருவியைத் திருப்பினன்<br/>
முழங்காற் குறுக்காய் முழுயாழ் வைத்தனன்<br/>
பணித்தனன் விரல்களின் பத்து நகங்களை<br/>
ஐந்து விரல்களை அதன்மேல் வைத்தனன்<br/>
விளையா டிடவே நரம்புமேற் பறந்து<br/>
துள்ளித் திரிந்திடத் தொனியெழு தந்தியில்.<br/>
<br/>
முதிய வையினா மொயினனு மாங்கே<br/>
கந்தலே என்னும் கவின்யாழ் மீட்டினன் 250<br/>
வியன்சிறு கரத்தால் மென்மை விரல்களால்<br/>
பெருவிரல் அவைதாம் பின்புறம் வளைந்தன<br/>
வலிசுருள் மிலாறு மரம்பே சியது<br/>
இலையுள இளமரம் இனிதே யொலித்தது<br/>
கொழும்பொன் குயில்கள் கூவி யழைத்தன<br/>
கன்னியின் கூந்தல் களிப்பைத் தந்தது.<br/>
<br/>
மீட்டினன் வைனா மொயினன் விரலால்<br/>
கந்தலே நரம்புகள் கனிவா யொலித்தன<br/>
பன்மலை முழங்கின பாறைகள் மோதின<br/>
உயர்குன் றங்கள் ஒருங்கசைந் தாடின  260<br/>
கற்பா(றை) வீழ்ந்து கனதிரைத் தெறித்தன<br/>
கூழாங் கற்கள் குளிர்புனல் நகர்ந்தன<br/>
தேவ தாருகள் திளைத்தன மகிழ்ச்சியில்<br/>
கவின்புற் றரைமரக் கட்டைகள் துள்ளின.<br/>
<br/>
கலேவாப் பெண்கள் கவின்மைத் துனிமார்<br/>
சித்திரத் தையலின் மத்தியி லிருந்தனர்<br/>
நதியினைப் போலவே நங்கையர் விரைந்தனர்<br/>
அருவியைப் போலவே அனைவரு மோடினர்<br/>
நகைத்த வாயிள நங்கையிய ரோடினர்<br/>
மகிழ்ந்த மனத்துடன் மனைவியர் கூடினர்   270<br/>
யாழினை மீட்பதை நலமாய்க் கேட்கவே<br/>
இசையின் பத்தை இனிதே நுகர.<br/>
<br/>
மருங்கினில் நின்ற மனிதர்கள் அனைவரின்<br/>
கரங்களி லிருந்தன கவிழ்த்தவர் தொப்பிகள்;<br/>
பக்கம் முதிய பாவையர் யாவரும்<br/>
கன்னம் தாங்கிக் கைகளில் நின்றனர்;<br/>
பூவையர் விழிகளில் புனலுடன் நின்றனர்<br/>
நிலத்தூன்(றி) முழங்கால் நின்றனர் மைந்தர்<br/>
கந்தலே இசையினைக் கவினுறக் கேட்க<br/>
இசையின் பத்தை இனிதே நுகர    280<br/>
ஒரேகுர லெடுத்து உரைத்தன ரனைவரும்<br/>
ஒரேநா வெடுத்தே உரைத்தனர் மீண்டும்:<br/>
"இல்லையே முன்னர் இப்படி கேட்டது<br/>
இன்னிசை நிகழ்ச்சி இதுபோல் ஒன்றினை<br/>
வளருமிவ் வுலகின் வாழ்நாள் என்றும்<br/>
பொன்னிலாத் திகழும் பொற்பொழு தெல்லாம்."<br/>
<br/>
இனிமை நிறைந்த இசையும் கேட்டது<br/>
ஆறு கிராமம் அனைத்தும் கேட்டது;<br/>
எந்தப் பிராணியும் இலையாம் அங்கே<br/>
மகிழ்ந்து கேட்க வராத பிராணிகள்   290<br/>
இனிய அந்தயாழ் இசையின் பெருக்கை<br/>
கந்தலே தந்த கனிவுறும் ஒலியினை.<br/>
<br/>
வாழும் அனைத்து வனவிலங் குகளும்<br/>
தரையில் உகிருறத் தாழ்ந்தே இருந்தன<br/>
கந்தலே இசையினைக் கனிவாய்க் கேட்க<br/>
இசையின் பத்தை இனிதே நுகர;<br/>
காற்றிற் பறந்து கடிதலை பறவைகள்<br/>
மரங்களின் கிளைகளில் வந்தொன் றாயின<br/>
நீரிலே வாழும் நீர்மீன் வகையெலாம்<br/>
ஒன்றாய் நீர்க்கரை யோரம் சேர்ந்தன    300<br/>
மண்ணதன் கீழ்உறை மண்புழு யாவும்<br/>
மண்ணின் மேற்புறம் வந்தன மெதுவாய்<br/>
நகர்ந்தவை வந்தன நல்லிசை கேட்டன<br/>
அந்த யாழின் அரும்மின் னிசையினை<br/>
நிகழ்கந் தலேயாழ் நித்திய இசையினை<br/>
வைனா மொயினனின் வண்ணநல் லிசையினை.<br/>
<br/>
முதிய வையினா மொயினனு மாங்கே<br/>
உண்மையில் சிறப்பாய் உயர்யாழ் மீட்டினன்<br/>
எழிலார் ஒலியை எழுப்பி இசைத்தனன்;<br/>
இசைத்தனன் ஒருநாள் இசைத்தனன் இருநாள்  310<br/>
தொடங்கி ஒரேமுறை தொடர்ந்தே இசைத்தனன்<br/>
ஒரேயொரு காலை உணவுட னிசைத்தனன்<br/>
இடுப்புப் பட்டியை இணைத்தே ஒருமுறை<br/>
உடலில் சட்டையை ஒருமுறை அணிந்தே.<br/>
<br/>
இல்லத் தவனும் இசைத்த போதினில்<br/>
ஊசி யிலைமரத் துருவாம் அறையினில் <br/>
எதிரொலி கூரையில் இருந்தே எழுந்தது<br/>
தரையிலே பலகைகள் சத்தம் போட்டன<br/>
உத்தரம் இசைத்தது உடன்கத வொலித்தது<br/>
சாளரம் அனைத்தும் தனிக்களிப் புற்றன   320<br/>
அடுக்களைக் கற்கள் ஆடி யசைந்தன<br/>
மிலாறுவின் தூண்கள் பதிலாய்ப் பாடின.<br/>
<br/>
**தாருவின் பக்கம் தான்அவன் செல்கையில்<br/>
**தேவதா ரிடை யே திரிந்தவே ளையிலே<br/>
தாரு மரங்கள் தாழ்த்தின தலைகள்<br/>
தேவதா ரவைமலைத் திரும்பியே நின்றன<br/>
**கூம்புபுல் மேட்டில் புறம்வீழ்ந் துருண்டன<br/>
**சுள்ளிகள் வேரிலே சொரிந்து பரவின<br/>
பொழிலிடை அவனும் போய்நடக் கையிலே<br/>
அல்லது வெளியாம் அடவியில் செல்கையில் 330<br/>
ஆடின சோலைகள் ஆனந் தித்தன<br/>
காடுகள் என்றும் களிப்போ டிருந்தன<br/>
மலர்ந்த மலர்கள் மகிழ்ச்சியில் திளைத்தன<br/>
இளமரக் கன்றுகள் எழில்தலை தாழ்த்தின.<br/>
<br/>
<hr/>
<br/>
<a name="Song45"><h3>
பாடல் 45 - கலேவா மாகாணத்தில் கொள்ளை நோய்<br/>
<a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1-190 : வட நாட்டின் தலைவி கொடிய நோய்களைக் கலேவா <br/>
மாகாணத்துக்கு அனுப்புகிறாள்.<br/>
<br/>
அடிகள் 191-362 : மந்திர சக்தியாலும் மருத்துவத்தாலும் வைனாமொயினன் <br/>
நோய்களைக் குணமாக்குகிறான்.<br/>
<br/>
<hr/>
<br/>
லொவ்ஹி என்பவள் வடநிலத் தலைவி<br/>
செய்திகள் தனது செவிகளில் கேட்டனள்<br/>
*வைனொலா நாட்டின் வளர்சிறப் பனைத்தும்<br/>
கலேவலாப் பகுதியின் கவின்வளர்ச் சிகளை<br/>
அவர்கள் பெற்றஅச் சம்போத் துண்டினால்<br/>
ஒளிரும் மூடியின் ஒண்துணுக் குகளால்.<br/>
<br/>
அதனால் அவளும் அழுக்கா றுற்றனள்<br/>
அதனைச் சிந்தனை அவள்சதா செய்தனள்<br/>
பொ஢யதோர் அழிவைப் பெறச்செயல் எப்படி<br/>
எவ்விதம் மரணம் ஏற்படுத் திடலாம்   10<br/>
வைனொலா நாட்டு மக்களுக் கங்கே<br/>
கலேவலாப் பகுதியின் காண்இனத் தோர்க்கு.<br/>
<br/>
மனுமுதல் வனையே மற்றவள் வணங்கினள்<br/>
முழக்க முதல்வனை முறையீ டிட்டனள்:<br/>
"ஓ, முது மனிதனே, உயர்மா தெய்வமே!<br/>
கலேவா மக்களைக் கட்டொடு வீழ்த்து<br/>
இரும்புக் குண்டு இகல்மழை பொழிந்து<br/>
உருக்கு முனையுள ஊசிகள் சொ஡஢ந்து<br/>
அல்லது நோயால் அவர்களை அழிப்பாய்<br/>
அவ்வெளி(ய) இனத்தை அடியோ டொழிப்பாய்  20<br/>
மனிதரைப் பொ஢ய வனத்தோட் டவெளி<br/>
பெண்களைத் தொழுவப் பெருமுற் றநிலம்!"<br/>
<br/>
அவளோ துவோனலா அந்தகப் பெண்ணாம்<br/>
*லொவியத்தார் என்று நுவல்முது மாதவள்<br/>
துவோனியின் மக்களில் தொடர்தீ மையவள்<br/>
மரணத்(து) உலகிலே வன்மிகுக் கொடியவள்<br/>
முழுத் தீமைக்கும் முழுக்கா ரணமவள்<br/>
ஆயிர மழிவுக் காதா ரமவள்;<br/>
அவள்வடி வநிறம் அனைத்தும் கருமை<br/>
அவளது தோலோ அதிலும் கடும்நிறம். 30 <br/>
<br/>
அந்தத் துவோனியின் அதிகரும் பெண்ணவள்<br/>
*ஆழத் துலகில் அருநோக் கிழந்தவள்<br/>
படுக்கையைப் போட்டனள் பாதை நடுவிலே<br/>
தீமைப் பூமியில் சிறியதன் அமளியை;<br/>
காற்றுக்கு முதுகைக் காட்டிப் படுத்தனள்<br/>
தன்னொரு புறத்தை தகாக்கவி **நிலைக்கு<br/>
கடுங்குளிர்ப் பக்கம் காட்டினள் பின்புறம்<br/>
விடியலை நோக்கிமுன் புறமிகக் காட்டினள்.<br/>
<br/>
பெருங்காற் றொன்று பீறிட் டெழுந்தது<br/>
கிழக்கினி லிருந்து கிளர்ந்ததோர் பெரும் புயல்   40<br/>
கொடுத்தது கர்ப்பம் கொடும்பிற விக்கு <br/>
நனைத்தது கர்ப்பம் நன்றாய் வளர்வரை<br/>
மரஞ்செடி யற்ற வெறும்தரை யொன்றிலே <br/>
புல்பூண் டில்லாப் பொன்றுபாழ் நிலத்திலே.<br/>
<br/>
கடுமையாய்ச் சுமந்தனள் கனமுறு கர்ப்பம்<br/>
கடிதே தாங்கினள் கனம்நிறை வயிற்றை<br/>
மாதம் இரண்டு மூன்றும் சுமந்தனள்<br/>
சுமந்தனள் நாலிலும் சுமந்தனள் ஐந்திலும்<br/>
ஏழிலும் திங்கள் எட்டிலும் சுமந்தனள்<br/>
ஒன்பதாம் மாதம் முற்றும் சுமந்தனள்    50<br/>
கன்னியர் பழைய கணக்கதன் படியே <br/>
பத்தாம் மாதம் பாதியும் சுமந்தனள்<br/>
<br/>
ஒன்பதாம் மாதம் ஊர்ந்து முடிந்து <br/>
மாதம் பத்து வந்து தொடங் கையில்<br/>
கர்ப்பம் மிகவும் கடினமா யிருந்தது<br/>
சுமையின் அழுத்தலால் தோன்றிய துநோ;<br/>
ஆயினும் பிறப்போ ஆகிய தொன்றிலை<br/>
ஏதும் படைப்போ ஏற்பட்ட தொன்றிலை.<br/>
<br/>
அப்போ இடத்தை அவள்தான் மாற்றினாள்<br/>
தேர்ந்தின் னோ஡஢டம் சென்றாள் அவளே 60<br/>
பிரசவத் துக்காய்ப் பரத்தைப் போந்தனள்<br/>
சிசுவைப் பெறற்காய்ச் சென்றனள் பொதுமகள்<br/>
இரண்டுசெங் குத்துப் பாறையின் இடைநடு<br/>
ஐந்து மலைகளின் அதனிடைப் பிளவில்;<br/>
ஆயினும் பிறப்போ ஆகிய தொன்றிலை<br/>
ஏதும் படைப்போ ஏற்பட்ட தொன்றிலை.<br/>
<br/>
ஈனுத லுக்காம் இடத்துக் கெழுந்தாள்<br/>
வேறிடம் தேடி வெறிதாக் கிடவயி(று)<br/>
அசைந்து நகரும் அழிசே றுறைவிடம்<br/>
நீரோடி நிறையும் நீரூற் றுப்புறம்;   70<br/>
எனினும் அங்கே இடமெதும் கிடைத்தில<br/>
வயிறு வெறிதுற வகையும் கிடைத்தில.<br/>
<br/>
ஈனுதல் முயற்சியும் இயைந்தது மெதுவாய்<br/>
உதரம் வெறிதுற ஒருங்கே முயன்றனள்<br/>
ஓர்பயங் கரநீர் வீழ்ச்சியின் நுரையில்<br/>
ஓர்வலு நீர்ச்சுழி உதிப்பின் சுழிப்பில்<br/>
மூன்றுநீர் வீழ்ச்சியின் மோதுநீர் வீழ்வுகீழ்<br/>
ஒன்பது நதிகளின் உறும்அணை களின்கீழ்<br/>
ஆயினும் பிறப்போ ஆகிய தொன்றிலை<br/>
கொடியவள் கர்ப்பம் எதுவும் பு஡஢ந்தில.  80<br/>
<br/>
அப்போ(து) வெறுப்பொடு அழுதது பிராணி<br/>
கொடிய விலங்கு தொடங்கிற் றலற<br/>
போக்கிடம் எதுவும் பு஡஢ந்திலள் அவளே<br/>
செல்லும் இடமும் தொ஢ந்திலள் அவளே<br/>
தனது வயிற்றினைத் தான்வெறி தாக்கிட<br/>
தனது மக்களைத் தானீன் றெடுத்திட.<br/>
<br/>
முகில்மே லிருந்து மொழிந்தனர் கடவுள்<br/>
விண்ணகத் திருந்து விளம்பினர் இறைவன்:<br/>
"சேற்றில்முக் கோணச் சிறுகுடில் ஒன்றுள<br/>
கடற் புறமாகக் கடற்கரை யோரம்   90<br/>
இருள்நிறை வடபால் இயைநிலத் தாங்கே<br/>
செறிபு கார் நாடாம் சா஢யோ லாவில்;<br/>
பெற்றிடப் புறப்படு பிள்ளைகள் அங்கே<br/>
வயிற்றினை வெறுமையாய் மாற்றிடச் செல்வாய்<br/>
உனக்கொரு தேவை உள்ளது அங்கே<br/>
அங்கெதிர் பார்த்துளர் அவர்களுன் மக்களை."<br/>
<br/>
பின்னர் துவோனியின் பெண்கரு நிறத்தாள்<br/>
மரண உலகின் வன்கொடும் மங்கை<br/>
வடபுலத் திருக்கும் வதிவிடம் வந்தாள்<br/>
சா஢யொலா நாட்டின் சவுனாப் பகுதி  100<br/>
தனது மக்களைத் தான்பெற் றெடுத்திட<br/>
தன்பிள் ளைகளைத் தானீன் றெடுத்திட.<br/>
<br/>
லொவ்ஹி என்பவள் வடநிலத் தலைவி<br/>
நீக்கல் எயிறுள நீள்வட முதுபெண்<br/>
இரகசிய மாயவள் சவுனாச் சேர்த்தனள்<br/>
அழைத்தனள் களவாய்க் குளிப்பறை யதற்குள்<br/>
ஊரவர் எவரும் உணரா வண்ணம்<br/>
கிராமத் தொருசொலும் கேளா வண்ணம்.<br/>
<br/>
வெப்பமேற் றினள்சவு னாமிக ரகசியம்<br/>
அவ்விடம் சென்று அடைந்தனள் விரைந்து 110<br/>
கபாடம் மீது`பீர்`ப் பானம் பூசினள்<br/>
பிணையல்கள் நனைத்தனள் **பெய்தகப் `பீரை` <br/>
கதவுகள் கறீச்சொலிக் காட்டா திருக்க<br/>
ஓசையை எழுப்பா தொழியப் பிணையல்கள்.<br/>
<br/>
பின்வரும் சொற்களில் பின்அவள் சொன்னாள்<br/>
உரைத்தாள் அவளே உரைத்தாள் இவ்விதம்:<br/>
"இயற்கையின் மகளே இருமுது பெண்ணே!<br/>
அழகிய பாவாய் அம்பொன் அணங்கே!<br/>
முழுமா தா஢லும் முதியவள் நீயே!<br/>
மானுட இனத்தின் வருமுதல் தாய்நீ!  120<br/>
ஓடுக, கடலினுள் உன்முழங் கால்வரை,<br/>
இடைப்பட்டி வரைக்கும் இருங்கடல் அலையினுள்<br/>
நன்னீர் **மீனின் நளிர்உமிழ் நீர்எடு<br/>
வேறொரு **மீனின் மிகுகழி வும்மெடு<br/>
எலும்புக ளிடையே ஒழுங்காய்ப் பூசு<br/>
பக்கங்க ளெல்லாம் பதமாய்த் தடவு<br/>
பெண்ணவள் நோவைப் பொ஢தும் அகற்ற<br/>
மாதவள் வயிற்று வாதையைத் தீர்க்க<br/>
இந்தக் கொடிய இன்னலி லிருந்து<br/>
உதர வேதனைத் துயரத் திருந்து!  130<br/>
<br/>
இதுவும் போதா தின்னமு மென்றால்,<br/>
ஓ, முது மனிதனே, உயர்மா தெய்வமே!<br/>
தேவையாம் தருணம் தொ஢ந்திங் கெழுக<br/>
கூவியழைக் கையில் குறைபோக் கிடவா<br/>
இங்கே ஒருத்தி இருக்கிறாள் நோவுளாள்<br/>
வனிதை வயிற்று வாதைப் படுகிறாள்<br/>
சூழ்ந்தெழும் சவுனா சுடுபுகை மத்தியில்<br/>
குறுங்கிரா மத்துறும் குளிக்கும் குடிலுள்.<br/>
<br/>
பொன்னிலே யான பொற்கோல் எடுப்பீர்<br/>
உம்வலக் கரத்தில் உவந்ததைக் கொள்வீர்   140<br/>
தடைச்சட் டமெலாம் தவிர்ப்பீர் பொடிபட<br/>
கதவுத் தம்பங் களையுடைத் தெறிவீர்  <br/>
படைப்போன் பூட்டைத் திருப்பித் திறப்பீர்<br/>
தாழ்ப்பாள் உட்புறம் தகர்த்துத்  தறிப்பீர்<br/>
பொ஢யதும் சிறியதும் சா஢நுழைந் தேவர<br/>
அவ்வாறு நுழைந்தே வரப்பல வீனரும்!"<br/>
<br/>
அந்தக் கொடிதிலும் கொடியாள் அதன்பின்<br/>
பார்வை யிழந்தவள் துவோனியின் பாவை<br/>
ஆக்கினள் வெறுமை அவள்தன் வயிற்றை<br/>
பிள்ளைகள் வெறுப்பாய்ப் பெற்றே எடுத்தனள்   150<br/>
செப்பிழை பொருந்தித் திகழ்மே லாடைகீழ்<br/>
மென்மையாய் நெய்த வி஡஢ப்பதன் கீழே.<br/>
<br/>
புத்திரர் ஒன்பதைப் பெற்றனள் பாவை<br/>
கோடைகா லத்து குறித்தவோ ஡஢ரவில்<br/>
நீராவி யொருமுறை நிகழ்த்திய போதிலே<br/>
சவுனா ஒருமுறை தான்சூ டாகையில்<br/>
ஒற்றை வயிற்றின் உறுகரு விருந்து<br/>
கனத்த ஒற்றைக் கர்ப்பத் திருந்து.<br/>
<br/>
மைந்தர்க் கதன்பின் வைத்தனள் பெயர்கள்<br/>
அடுத்து அவர்களை ஆயத்தம் செய்தனள்   160<br/>
அனைவரும் தத்தம் பிள்ளைக்கா ற்றல்போல்<br/>
படைத்த தமது படைப்புக் காற்றல்போல்;<br/>
ஆக்கினள் ஒன்றை அதிதுளை நோவாய்<br/>
வயிற்று வலியாய் வைத்தனள் அடுத்ததை<br/>
எலும்பு நோவா யின்னொன் றியற்றினள்<br/>
இன்னொன் றியற்றினள் இடர்கணை நோயாய்<br/>
மாற்றினள் மற்றதை வன்கட்டி நோயாய்<br/>
குட்ட நோயாய்க் குறித்தனள் மற்றதை<br/>
வேறொன்றைப் பண்ணினள் வெம்புற்று நோயாய்<br/>
மற்றொன்றை மாற்றினள் வருதொற்று நோயாய். 170<br/>
<br/>
இருந்தது பெயரெதும் இல்லா தொன்றுதான்<br/>
ஒருமகன் வைக்கோல் உட்கூ ளத்தடி<br/>
அவனையும் பின்னர் அங்கே அனுப்பினள்<br/>
சூனியக் காரனாய்த் தொல்புனற் றள்ளினள்<br/>
மந்தர வாதியாய் வரவே சேற்றினுள் <br/>
தீய சக்தியாய்த் திகழ்ந்திட எங்கணும்.<br/>
<br/>
லொவ்ஹி என்பவள் வடநிலத் தலைவி<br/>
அப்பால் செல்ல அனுப்பினள் அனைவரும்<br/>
புகார்படி கடலதன் புணர்முனை நுனிக்கு<br/>
செறிபனிப் புகாருள தீவதன் கரைக்கு;    180 <br/>
கொடும்பிறப் பவைக்குக் கோபமுண் டாக்கினள்<br/>
ஏவினள் **வழக்கத் தில்லா நோய்களை<br/>
வைனொலா நாட்டு மக்களின் மீது<br/>
எழிற்கலே வாநாட் டினத்தரை அழிக்க!<br/>
<br/>
வைனொலாப் பையல்கள் வருநோய் வீழ்ந்தனர்<br/>
கலேவா மக்களும் கடும்நோ யுற்றனர்<br/>
வழக்கத் தில்லா வன்நோய் வந்ததால்<br/>
பெயர் தொ஢யாத பிணிகள் பிடித்ததால்;<br/>
உளுத்துப் போனது உற்றகீழ்ப் புற்றரை<br/>
மேலே படுக்கை வி஡஢ப்புகள் மக்கின.  190<br/>
<br/>
முதிய வைனா மொயினைப் போது<br/>
நிலைபெறும் மாய நெறியறி முதல்வன்<br/>
தலைகளை காக்கத் தலைப்பட் டேகினன்<br/>
உயிர்களைக் காக்க உடன்பட் டேகினன்<br/>
சாவுக் கெதிராய்ச் சமா஢டச் சென்றனன்<br/>
புன்பிணிக் கெதிராய்ப் போ஡஢டச் சென்றனன்.<br/>
<br/>
சவுனா ஒன்றினில் தக்கசூ டேற்றினன்<br/>
நீராவி கற்களில் நேர்ந்திடச் செய்தனன்<br/>
சுத்தமாய் வெட்டிய துண்டு மரங்களால்   <br/>
வி஡஢புனல் வழிக்கொணர் விறகுக ளாலே;   200  <br/>
ஒளித்துத் தண்ணீர் உடனே கொணர்ந்தனன்<br/>
குளியல் தூ஡஢கை மறைவாய்க் கொணர்ந்தனன்<br/>
**கட்டிலைத் தூ஡஢கை வெப்பமா யாக்கினன்<br/>
**சதஇலைத் தூ஡஢கை தனைமெது வாக்கினன்.<br/>
<br/>
தேன்போல் ஆவியைச் செறிந்தெழச் செய்தனன்<br/>
நறைநீ ராவியை நனியுயர் வாக்கினன்<br/>
கடுஞ்சூ டேறிய கற்களி லிருந்து<br/>
கனலை உமிழும் கற்களில் இருந்து<br/>
இனிவரும் சொற்களில் இவ்விதம் சொன்னான்<br/>
இந்த மொழிகளில் இவ்விதம் மொழிந்தான்: 210<br/>
"இந்நீ ராவியுள் இறைவனே, வருக!<br/>
வானகத் தந்தையே, வருகவெப் பத்துள்!<br/>
நல்ல சுகத்தை நலமாய்த் தந்திட!<br/>
அமைதியைக் கட்டி அழகா யெழுப்பிட!<br/>
புனிதப் பொறிகளை நனிதுடைத் **தமர்த்துக!<br/>
புனித நோய்களை நனித்தணித் தகற்றுக!<br/>
கொடியநீ ராவியைப் படியடித் திறக்கு(க)<br/>
விலக்குக துரத்தி வெய்ய நீராவியை<br/>
அதுஉன் மைந்தரை எ஡஢யா திருந்திட!<br/>
தீங்கு செய்யா திருக்கவுன் படைப்புக்(கு)!    220<br/>
<br/>
நானே **எறியும் நந்நீ ரனைத்துமே<br/>
எ஡஢கனற் கற்களில் எற்றுநீ ரனைத்துமே<br/>
தேனாய் மாறித் திகழக் கடவது!<br/>
பொழிநறை யாகப் பொலியக் கடவது!<br/>
ஒருதே னாறு ஊற்றெடுத் தோடுக!<br/>
நறைக்குள முதித்து நனிபெரு கட்டும்!<br/>
அடுக்கிய இக்கல் லடுப்பத  னூடாய்!<br/>
தகுபாசி பூசுமிச் சவுனா வூடாய்!<br/>
உண்ணப் படோ ம்நாம் **ஒருகா ரணமிலா(து)<br/>
கொல்லப் படோ ம்நாம் கொடுநோ யின்றி  230<br/>
அரும்பெரும் காத்தா஢ன் அனுமதி யின்றி<br/>
இறைவனின் செயல்தரு மரணம் தவிர!<br/>
எமையெவ ரேனும் ஏதிலா துண்ணில்<br/>
அவர்மந் திரச்சொல் அவர்வா யடையும்<br/>
அவரது தீச்செயல் அவர்தலைக் கேகும்<br/>
அவரது சிந்தனை அவரையே சேரும்!<br/>
<br/>
மனிதனின் தகைமை வாய்ந்துநா னிலையெனில்,<br/>
மானுட முதல்வனின் மகனிலை நானெனில்,<br/>
கொடுஞ்செய லிருந்து கொண்டிட விடுதலை,<br/>
தீச்செய லிருந்து சென்னியைத் தூக்கிட,    240<br/>
அவரே மானிட முதல்வர் இருக்கிறார்!<br/>
முகிற்குலம் புரக்கும் முதுகா வலரவர்!<br/>
வண்ண முகிலில் வசிப்பிடம் கொண்டவர்!<br/>
நீராவி அனைத்தையும் நிதமாள் பவரவர்!<br/>
<br/>
ஓ, முது மனிதனே, உயர்மா தெய்வமே!<br/>
முகில்மே லுறையும் முதுமே லிறைவனே!<br/>
தேவையாம் தருணம் தொ஢ந்திங் கெழுக!<br/>
எங்கோ ஡஢க்கை இரங்கிக் கேட்பீர்,<br/>
இந்தத் துயர்களை இனிதுணர்ந் தறிக,<br/>
துன்பநா ளிவற்றைத் தூர அனுப்பிட,  250<br/>
கொடுஞ்செய லிருந்து கொணர்ந்திட விடுதலை,<br/>
வஞ்செய லிருந்து வைக்க வெளிப்பட!<br/>
<br/>
எடுத்து வருக எனக்கொரு கனல்வாள்!<br/>
பொறிகனல் அலகுறும் புதுவாள் கொணர்க!<br/>
அதனால் தீயவை அனைத்தும் அழிப்பேன்<br/>
கொடியவர் எவரையும் அடியொடு முடிப்பேன்<br/>
காற்று வழியிலே காண்துயர் ஒழிப்பேன்<br/>
காட்டு வெளியினில் கடுநோ வைப்பேன்.<br/>
<br/>
நோவினை அங்கே நானே அனுப்புவேன்<br/>
அங்கே அனுப்பி அடக்குவேன் நோவை 260<br/>
கற்களால் கட்டிய கடுநில வறைக்குள்<br/>
இரும்பினா லான இருப்பிடத் துள்ளே<br/>
கற்களுக் கங்கே கடுந்துயர் கொடுக்க!<br/>
பாறைக் கற்களைப் பாடாய்ப் படுத்த!<br/>
கற்கள் நோவினால் கதறுவ தில்லை<br/>
பாறைகள் நோவால் பலத்தழல் இல்லை<br/>
அவற்றிலெவ் வளவை அழுத்திய போதிலும்<br/>
அளவுக்கு மீறிச் சுமத்திய போதிலும்.<br/>
<br/>
நோவதன் பெண்ணே, துவோனியின் மகளே!<br/>
நோவெனும் கல்லில் நேரமர் பவளே, 270<br/>
மூன்று நதிகள் முனைந்தோ டிடத்தில்<br/>
மூன்று அருவிகள் முன்பி஡஢ விடத்தில்<br/>
நோவெனும் கல்லை மேவிய ரைத்தே<br/>
நோவெனும் மலையைத் தாவி முறுக்கியே<br/>
சென்றுநீ நோவைச் சேர்ப்பாய் ஒன்றாய்<br/>
நீலப் பாறையின் நெடுவாய் அலகினுள்,<br/>
அல்லது நீருள்நீ அடித்துருட் டிடுவாய்<br/>
ஆழியின் ஆழத் தவற்றைநீ யெறிவாய்<br/>
அவற்றைக் காற்று அறியா தாகுக <br/>
ஆதவன் ஒளியும் ஒளிரா தாகுக.    280<br/>
<br/>
இதுவும் போதா தின்னமு மென்றால்<br/>
நோவின் **மகளே! நா஡஢,நல் லவளே!<br/>
ஊனச் **சக்தியே! **ஓர்ந்துதேர்ந் தவளே!<br/>
சேர்ந்துநீ வருவாய் சேர்ந்துநீ போவாய்<br/>
நல்ல சுகத்தினை நலமாய்த் தருவாய்<br/>
அமைதியைக் கட்டி அழகோ டெழுப்புவாய்<br/>
நோவனைத் தினையும் நோவறச் செய்வாய்<br/>
ஊனமா மவற்றை உபாதையற் றிடச்செய்<br/>
நோயுளோ ரயர்ந்து நோவறத் துயில<br/>
நலிந்தவர் சற்று நல்லா றுதல்பெற   290<br/>
நோவுளோர் ஓய்வு நேயமாய்ப் பெற்றிட<br/>
காயம் பட்டோ ர் கள்நகர்ந் தசைய!<br/>
<br/>
வாதையை அள்ளியோர் வாளியில் போடு<br/>
சேர்நோ வெடுத்தொரு செப்புப் பெட்டியில்<br/>
வாதையை அங்கே வா஡஢க் கொண்டேக<br/>
ஊனத்தை யங்கே ஒருங்காழ்த் துதற்கு<br/>
நோவெனும் குன்றின் நேர்நடுப் பகுதியில்<br/>
நோவெனும் மலையில் ஆம்உச் சியிடம்;<br/>
அங்கே கொதிக்க அந்நோ வைத்திடு<br/>
சின்னஞ் சிறியதோர் செறிகல யத்தில் 300<br/>
ஒருவிரல் நுழைய உவந்தவக் கலயம்<br/>
பெருவிர லளவே பொ஢தாம் கலயம்.<br/>
<br/>
அசலம் மத்தியில் அமைந்துள தொருகல்<br/>
கல்லதன் மத்தியில் காணும் ஒருபுழை<br/>
துளையூசி யாலது துளைக்கப் பட்டது<br/>
துறப்பணத் தாலூ டுருவப் பட்டது;<br/>
அங்கே திணித்து அமர்த்தலாம் நோவை<br/>
கொடுமூ னத்தை யடைத்தும் வைக்கலாம்<br/>
வலிய வாதையை வைக்கலாம் தள்ளி<br/>
அழுத்தித் துன்ப நாட்களை யமர்த்தலாம்   310<br/>
செறிநிசி நேரம் செயற்படா திருக்க<br/>
பகலிலே தப்பிப் படரா திருக்க."<br/>
<br/>
முதிய வைனா மொயினன் அதன்பின்<br/>
நிலைபெறும் மாய நெறியறி முதல்வன்<br/>
பூசினன் பழுதுறும்  புறமெலாம் தொடர்ந்து<br/>
பூசினன் தடவிக் காயம் மீதெலாம்<br/>
பூச்சு மருந்துகள் புணருமொன் பதுவகை<br/>
மந்திர மருந்துகள் வகையொரு எட்டு<br/>
இனிவரும் சொற்களில் இவ்விதம் சொன்னான்<br/>
இந்த மொழிகளில் இவ்விதம் மொழிந்தான்:    320<br/>
"ஓ, முது மனிதனே, உயர்மா தெய்வமே!<br/>
விண்ணகத் துறையும் மேதகு முதியோய்!<br/>
இயக்குவாய் கிழக்கி லிருந்தொரு முகிலை<br/>
வடமேற் கொன்று வந்துதிக் கட்டும்<br/>
மேற்கி லிருந்தொரு மேகத் திரள்விடு<br/>
பொழிக தேன்மழை பொழிக புனல்மழை<br/>
பூச்சு மருந்தாய்ப் புணர்நோ வுளவிடம்<br/>
ஊனங்க ளுக்கொரு உற்ற மருந்தாய்.<br/>
<br/>
என்னா லாவது எதுவுமே யில்லை<br/>
ஆளமென் படைத்தோன் அருளிலா விட்டால்;    330<br/>
படைத்தவன் வரட்டும் பார்த்துத விக்கு<br/>
இறைவன் உதவி எனக்குத் தரட்டும்<br/>
நான்பார்த் தோர்க்கென் நயனங் களினால்<br/>
நான்என் கைகளால் நன்குதொட் டவர்க்கு<br/>
இனியஎன் வாயால் இயம்பியர்க் கேநான்<br/>
என்சுவா சத்தால் இனிதூதி யோர்க்கு.<br/>
<br/>
எனது கைகள் எட்டித் தொடாவிடில்<br/>
ஆண்டவன் கைகள் அங்கே தொடட்டும்;<br/>
எனது விரல்கள் எட்டிப் படாவிடில்<br/>
ஆண்டவன் விரல்கள் அங்கே படட்டும்; 340<br/>
கடவுளின் விரல்கள் கவினா யமைந்தவை<br/>
கடவுளின் கரங்கள் சுறுசுறுப் பானவை.<br/>
<br/>
உச்சாடனம் செ(ய்)ய உடன்வா இறைவனே! <br/>
வாய்மொழி பகர வருகநல் லிறையே!<br/>
அனைத்தும் வல்லவா, எமைப்பார்த் தருள்க!<br/>
நற்சுக மாக்கும், நளிர்நிசி எங்களை!<br/>
பகலிலும் அவ்விதம் நலமா யாக்கும்!<br/>
உணரா திருக்க உளஎவ் வாதையும்<br/>
அறியா திருக்க அந்நோ வெதையும்<br/>
இன்னல் சேரா திருக்க இதயம்  350<br/>
சிறிதும் கூட உணரா திருக்க<br/>
அ஡஢தும் துயரை அறியா திருக்க<br/>
வளருமிவ் வுலகின் வாழ்நாளி லென்றும்<br/>
பொன்னிலாத் திகழும் பொற்பொழு தெல்லாம்."<br/>
<br/>
நிலைபெறம் முதிய வைனா மொயினன்<br/>
நிலைபெறும் மாய நெறியறி முதல்வன்<br/>
மந்திர நோய்களை மாற்றினன் இவ்விதம்<br/>
வெஞ்செய லிருந்து வெளிப்பட வைத்தனன்;<br/>
மந்திர நோய்க்கெலாம் மருத்துவம் பார்த்தனன்<br/>
வெங்கொடும் செயற்கு விடுதலை தந்தனன் 360<br/>
மக்களை மீட்டான் மரணத் திருந்து<br/>
கலேவா இனத்தைக் காத்தான் அழிவில்.<br/>
<br/>
<hr/>
<br/>
<a name="Song46"><h3>
பாடல் 46 - வைனாமொயினனும் கரடியும் <br/>
<a href="#top"><img alt=" * " border="0" height="22" src="http://www.tamil.net/icons/up.gif" width="20"/></a></h3>
<hr/>
<br/>
அடிகள் 1-20 : கலேவா மாகாணத்தின் கால்நடைகளை அழிக்கும்படி <br/>
வடநாட்டுத் தலைவி ஒரு கரடியை ஏவி விடுகிறாள்.<br/>
<br/>
அடிகள் 21-606 : வைனா மொயினன் கரடியைக் கொல்லுகிறான். <br/>
அதற்காக கலேவா மாகாணத்தில் ஒரு பொ஢ய கொண்டாட்டம் <br/>
நடைபெறுகிறது.<br/>
<br/>
அடிகள் 607-644 : வைனாமொயினன் பாடுகிறான்; யாழ் இசைக்கிறான்; <br/>
கலேவா மாகாணத்துக்கு சிறப்பானதும் மகிழ்ச்சியானதுமான ஓர் <br/>
எதிர்காலம் வரும் என்று நம்புகிறான்.<br/>
<br/>
<hr/>
<br/>
செய்தி வடபுலம் சென்றிட லானது<br/>
போனது குளிர்க் கிரா மத்தே புதினம்<br/>
நாடு வைனோ நனிவிடு பட்டதாய்<br/>
விடுதலை கலேவலா விரைந்துபெற் றதுவாய்<br/>
மந்திரம் விளைத்த வன்துய ஡஢ருந்து<br/>
**வழக்கில் நோய்களின் வன்பிடி யிருந்து.<br/>
<br/>
லொவ்ஹி என்பவள் வடநிலத் தலைவி<br/>
நீக்கல் எயிறுள நீள்வட முதுபெண்<br/>
அதனைக் கேட்டதும் அடைந்தனள் கடுஞ்சினம்<br/>
உரைத்தாள் ஒருசொல் உரைத்தாள் இவ்விதம்: 10<br/>
"இன்னொரு தந்திரம் இருக்கும்என் நினைவில்<br/>
மற்றொரு பாதையின் வழிவகை யறிவேன்<br/>
எழுப்புவேன் புற்புத ஡஢ருந்தொரு கரடியை<br/>
வளைந்த நகத்ததை வனத்தினி லிருந்து<br/>
வைனோ நாட்டின் வளர்கால் நடைமேல்<br/>
கலேவாப் பகுதியின் காண்நிரை களின்மேல்."<br/>
<br/>
எழுப்பினள் புற்புத ஡஢ருந்தொரு கரடியை<br/>
கடும்நிலத் திருந்தொரு கரடியை எழுப்பினள்<br/>
வைனோ நாட்டின் வளர்புல் வெளிமேல்<br/>
கலேவாப் பகுதியின் காண்நிரை களின்மேல்.   20<br/>
<br/>
நிலைபெறும் முதிய வைனா மொயினன்<br/>
இந்தச் சொற்களில் இயம்பினன் அவனே:<br/>
"சகோதர, கொல்ல, தகைஇல் மா஢ன!<br/>
புதிதாய் எனக்கொரு ஈட்டியைச் செய்வாய்<br/>
எழும்முக் கூருறும் ஈட்டியைச் செய்வாய்<br/>
செய்வாய் கைப்பிடி செப்பிலா னதுவாய்<br/>
இங்கொரு கரடியை எதிர்கொளல் வேண்டும்<br/>
மிகுபெறு மதியதை வீழ்த்திட வேண்டும்<br/>
தாக்கா திருக்கத் தகும்என் பொலிப்பா஢<br/>
அழிக்கா திருக்க ஆனஎன் பெண்பா஢  30<br/>
வீழ்த்தா திருக்க மிகுமென் கால்நடை<br/>
நசுக்கா திருக்க நற்பசுக் கூட்டம்."<br/>
<br/>
ஈட்டி ஒன்றினை இயற்றினன் கொல்லன்<br/>
அதுகுறி தல்ல அதுநீண் டதல,<br/>
செய்தனன் அளவில் திகழ்நடுத் தரமாய்;<br/>
**ஓனாய் நின்றது உயர்அதன் நுனியில்<br/>
நின்றது கரடி நெடுமுருக் கலகில்<br/>
பொருத்திற்காட் டேறு சறுக்கிச் சென்றது<br/>
சென்றது குட்டிமா திகழ்கைப் பிடிவழி<br/>
கைப்பிடி முனையில் காட்டுக் கலைமான்.  40<br/>
<br/>
பெய்ததப்போது பெரும்புதுப் பனிமழை<br/>
பொழிந்தது சிறந்த புதிய பனிமழை<br/>
காண்இலை யுதிர்ருதுக் கம்பளி ஆடுபோல்<br/>
முழுக்குளிர் கால முயலின் தன்மைபோல்;<br/>
முதிய வைனா மொயினன்  மொழிந்தான்<br/>
உரைத்தான் அவனே உரைத்தான் இவ்விதம்:<br/>
"இப்போ(து) நானும் எண்ணுவ திதுவே<br/>
இருங்கா னுள்ளே ஏகிடல் வேண்டும்<br/>
கானக மகளிரைக் கண்டிட வேண்டும்<br/>
நீல நிறத்து நா஡஢யர் முன்றிலில்.  50<br/>
<br/>
மனிதரை விட்டு வனத்துக் கேகிறேன்<br/>
வீரரை விட்டு வெளியிடத் தேகிறேன்<br/>
ஒளிர்கான், என்னையுன் ஒருவனாய்ப் பெறுக!<br/>
என்னையுன் வீரனாய் ஏற்க, தப்பியோ!<br/>
அதிர்ஷ்டம் எனைத்தொட ஆற்றுக உதவிகள்<br/>
அடர்கா னகத்துறும் **அழகினை வீழ்த்த!<br/>
<br/>
கவின்மியெ லிக்கியே, காட்டின் தலைவியே!<br/>
தகமைத் தெல்லர்வோ, தப்பியோ மனைவியே!<br/>
கட்டிவை யுங்கள் கடியநும் நாய்களை<br/>
பிணைத்து வையுங்கள் பெருநீச நாய்களை  60<br/>
ஒழுங்கையின் **கொடிபடர்ந் துள்ள பக்கமாய்<br/>
சிந்துர மரத்தின் திகழடைப் பொன்றினுள்!<br/>
<br/>
கவினார் கரடியே **கானகத் தப்பிளே!<br/>
தடித்த **தேன்தோய் தகுநற் பாதமே!<br/>
நீகேட்க நேர்ந்தால் நான்வரு வதனை<br/>
வீரன்என் அடியொலி வீழில்நின் செவியில்<br/>
உன்சடைக் குள்ளே ஒளிப்பாய் நின்நகம்<br/>
வாய்முர சுக்குள் மறைப்பாய் பற்களை<br/>
அவையெனைத் தீண்டா தவ்வா றிருக்க<br/>
அவைநீ நகர்கையில் அசையா திருக்க!   70<br/>
<br/>
என்றன் கரடியே, **இணையில் அன்பே!<br/>
தேனார் பாதமே. திகழ்என் அழகே!<br/>
உன்னைப் பசும்புல் உறுதரைத் தாழ்த்து<br/>
எழிலாய் அமைந்த இருங்கற் பாறைமேல்<br/>
**தேவதா ருயரே திகழ்ந் தாடுகையில்<br/>
**தாருவும் உயரத் தாடிச் சுழல்கையில்;<br/>
அங்கே வட்ட மடிப்பாய் கரடியே,<br/>
சுற்றி அங்கே சுழல்கதேன் பாதமே,<br/>
காட்டுக் கோழிதன் கூட்டில் இருப்பபோல்<br/>
வாத்தடை காத்து வாகா யிருப்பபோல்."    80<br/>
<br/>
முதிய வைனா மொயினனு மாங்கே<br/>
நன்கு கேட்டனன் நாய்குரைப் பதனை<br/>
குட்டிநாய் உரத்துக் குரைப்பதன் ஒலியை<br/>
சிறுகண் படைத்தது ஒருமுற் றத்தே<br/>
நீண்டமூக் குடையது நேர்த்தொழுப் பக்கம்<br/>
உரைத்தான் ஒருசொல் உரைத்தான் இவ்விதம்:<br/>
"இருங்குயில் கூவுவ தென்றே நினைத்தேன்<br/>
பாடுதல் செல்லப் பறவையென் றெண்ணினேன்<br/>
ஆயினும் கூவுவ தல்லக் குயிலுமே<br/>
பாடுதல் செல்லப் பறவையு மல்லவே;   90<br/>
எனது சிறந்தநாய் இங்கிருக் கிறது<br/>
மிகவும் சிறப்பாம் மிருகமென் னுடையது<br/>
கரடியின் வதிவிடக் கதவினின் வாயிலில்<br/>
தொல்எழில் மனிதனின் தோட்ட வெளியினில்."<br/>
<br/>
நிலைபெறும் முதிய வைனா மொயினன்<br/>
அங்கே கொன்றனன் அந்தக் கரடியை<br/>
புரட்டிப் போட்டனன் பட்டுப் படுக்கையை<br/>
தங்கநேர் இடத்தைத் தலைக்கீ ழாக்கினன்<br/>
இனிவரும் சொற்களில் இவ்விதம் சொன்னான்<br/>
இந்த மொழிகளில் இவ்விதம் மொழிந்தான்:   100<br/>
"நான்உமக் கிறைவனே, நன்றிகள் புகன்றேன்!<br/>
ஏகனே, கர்த்தரே, ஏத்தினேன் நின்புகழ்!<br/>
எனக்குப் பங்காய்க் கரடிஈந் தமைக்கு<br/>
பொழில்வனப் பொன்என் பொருளா னமைக்கு!"<br/>
<br/>
அவன்பின் பார்த்தனன் அ஡஢யதன் **பொன்னை<br/>
உரைத்தான் ஒருசொல் உரைத்தான் இவ்விதம்:<br/>
"என்றன் கரடியே, என்னுடை அன்பே!<br/>
தேனார் பாதமே, திகழ்என் அழகே!<br/>
காரண மின்றிக் கடுஞ்சினம் வேண்டாம்<br/>
உன்னைவீழ்த் தியது உண்மைநா னல்ல   110<br/>
இழுவை வளையத் திருந்துருண் டதுநீ<br/>
தேவதார்க் கிளையால் தீரவீழ்ந் ததுநீ<br/>
உன்மரத் துடைகளை உறக்கிழித் திட்டாய்<br/>
தாருமே லாடையைத் தான்பிய்த் திட்டாய்;<br/>
இலையுதிர் காலம் இருப்பது வழுக்கல்<br/>
முகிலுறும் நாட்கள் மூள்இருள் நிறைந்தவை.<br/>
<br/>
கானக மதனின் **கனகக் குயிலே!<br/>
உயர்எழில் சடைத்த உரோமப் பிராணியே!<br/>
இப்போ(து) கைவிடு இருங்குளிர் வீட்டை<br/>
விடுகநின் வசிப்பிடம் வெறுமைய தாக  120<br/>
மிலாறுக் கிளைகளால் விதித்தநின் வீட்டை<br/>
பிணைத்துச் சுள்ளியால் பின்னிய குடிலை;<br/>
புகழ்நிறைந் தனையே, புறப்பட் டேகுவாய்!<br/>
அடவியின் சிறப்பே, அடிவைத் தகல்வாய்!<br/>
கனமில்கா லணியே, கடிதகல் இப்போ!<br/>
நீல்க்கா லுறையே, நின்வழி நடப்பாய்!<br/>
தொடுமிச் சிறிய தோட்டத் திருந்து<br/>
இக்குறும் நடைவழி இவற்றினை விட்டு<br/>
வீரர்கள் நிறைந்த மிகுகணத் திருக்க,<br/>
மக்களாம் குழுவின் மத்தியில் இருக்க.   130<br/>
அங்கே கொடுஞ்செயல் அமைந்தது மில்லை<br/>
எவரையும் நடத்திய தில்லைக் கடுமையாய்:<br/>
அங்கே உணவாய் அளிப்பது தேனாம்<br/>
தருவார் பருகவும் தனிப்புது நறைதான்<br/>
புதிதாய்ச் செல்லும் புதுவிருந் தினர்க்கு<br/>
அழைக்கப்பட்ட அருமனி தர்க்கு!<br/>
<br/>
இங்கிருந் தேநீ இப்போ புறப்படு<br/>
இச்சிறு குகையாம் இதனுள் ளிருந்து<br/>
உறும்எழிற் கூரை ஒன்றதன் கீழே<br/>
அழகாம் கூரை அதுஒன் றதன்கீழ்;    140<br/>
பனித்துமி மீதுநீ பதமாய் நடந்துசெல்<br/>
நீராம் பல்குளம் நிதமிதப் பதுபோல்,<br/>
பசுமரக் கொம்பா஢ல் பதனமாய் விரைந்திடு<br/>
கொம்பா஢ல் தாவும் கொழுமணி லதைப்போல்."<br/>
<br/>
முதிய வைனா மொயினன் அதன்பின்<br/>
என்றுமே நிலைத்த இசைப்பா டகனவன்<br/>
இசைத்துச் சென்றனன் இருங்கான் வெளியில்<br/>
பசும்புற் றரைகளில் படைத்தனன் எதிரொலி<br/>
மிகுசீர் மிக்கதன் விருந்தினர் தம்முடன்<br/>
சடைத்த உரோமம் தானுடை அதனுடன்;  150<br/>
எங்கணும் வீடெலாம் இசையொலி கேட்டது<br/>
வீட்டுக் கூரைக்கீழ் கேட்டொலி நிறைந்தது.<br/>
<br/>
வீட்டில் இருந்தவர் விளம்பினர் இவ்விதம்<br/>
எழிலார் இனத்தவர் இயம்பினர் இவ்விதம்:<br/>
"கேட்பீர் இந்தக் கிளர்ஒலி ஓசையை<br/>
அடவியில் இசைக்கும் அவனது சொற்களை<br/>
**கிளர்வனக் குருவியின் கீதம் போன்றது<br/>
கொழுவன மகளி஡஢ன் குழலிசைப் போன்றது."<br/>
<br/>
நிலைபெறும் முதிய வைனா மொயினன்<br/>
தோட்டத்து முன்றிலில் தொடர்ந்துதான் சென்றனன்;  160<br/>
வீட்டில் இருந்தவர் வெளிப்புறம் வந்தனர்<br/>
ஒளிர்எழில் இனத்தவர் உரைத்திட லாயினர்:<br/>
"இங்கே பயணித்து எழுவது தங்கமா<br/>
வெள்ளியா உலாவி வெளியே வருவது<br/>
அன்புச் செல்வமா அடிவைத் தெழுவது<br/>
காசுநா ணயமா கவின்வழி வருவது?<br/>
கானகம் தந்ததா தேன்உண் மனிதனை<br/>
செறிவனத் தலைவன் சிவிங்கி ஒன்றினை<br/>
ஏனெனில் நீங்கள் இசைத்தே வருகிறீர்<br/>
இசைத்த வண்ணமே சறுக்கி வருகிறீர்?" 170<br/>
<br/>
நிலைபெறும் முதிய வைனா மொயினன்<br/>
இந்தச் சொற்களில் இயம்பினன் அவனே:<br/>
"மந்திரச் சொற்களில் வாய்த்தது **கீ஡஢<br/>
மந்திரக் கருவோ வானவன் செல்வம்<br/>
பாடி அதனால் படர்கிறோம் நாங்கள்<br/>
இசைத்த வண்ணமே சறுக்கி வருகிறோம்.<br/>
<br/>
ஆயினும் என்றுமே அதுகீ஡஢ யல்ல <br/>
அல்ல கீ஡஢யும் அல்லவே சிவிங்கியும்<br/>
பயணித்து வருவது பார்புகழ் ஒன்றே<br/>
அடிவைத் தெழுவது அடர்வனச் சிறப்பே   180<br/>
அசைந்துலா வருவது ஆதி மனிதனே<br/>
ஆடி நடப்பது அகன்ற மேலாடையே<br/>
விருந்தினர் வரவர வேற்பதே யாயின்<br/>
அகலத் திறப்பீர்  அகல்கடை வாயில்!<br/>
விருந்தினர் வரவதை வெறுத்து ஒதுக்கிலோ<br/>
அடித்தே மூடுக அகல்கடை வாயிலை!"<br/>
<br/>
மக்களோ இவ்விதம் மறுமொழி கூறினர்<br/>
எழிலார் இனத்தார் இயம்பினர் இவ்விதம்:<br/>
"வாழ்க கரடியே, வாழ்த்துக் கூறினோம்!<br/>
நின்வரு கைக்காய், நிகர்தேன் பாதமே!    190<br/>
சுத்தமா யிருக்குமிம் முற்றப் பரப்பினில் <br/>
எழிலார் தோட்டத் திந்த வெளியினில்!<br/>
<br/>
எதிர்பார்த் திருந்தேன் இதற்காய்ப் பலநாள்<br/>
வழிபார்த் திருந்தேன் வளர்ந்த நாளெலாம்<br/>
தப்பியோ எக்க(஡)ளம் தருவதற் கோசை<br/>
கானக் குழலிசைக் காதிலே விழற்கு<br/>
கானகத் தங்கம் களிநடை பயில<br/>
அடவியின் வெள்ளி அடையவே வந்து<br/>
சிறியமுற் றத்துத் திகழுமிப் பரப்பில்<br/>
இந்தத் தோட்டத் தெழிற்குறும் வெளியில்.  200<br/>
<br/>
ஒருநல் வருடம் எதிர்ப்பார்த் திருந்தேன்<br/>
வருகையில் கோடை வருமென நினைத்தேன்<br/>
சறுக்கணி யாய்ப்புதுப் பனிமழைக் குறுமென<br/>
இதமாய்ச் சறுக்கிட இடச்சறுக் கணியாய்<br/>
இளைய மணமகற் கியையிளம் பாவையாய்<br/>
கன்னம் சிவந்துடைக் கன்னியாய்த் துணைக்கு.<br/>
<br/>
மாலையாம் நேரம் சாரளத் திருந்தேன்<br/>
காலைப் பொழுதில் கூடப் படிகளில்<br/>
வாரக் கணக்காய் வாயிற் கதவினில்<br/>
மாதக் கணக்காய் வழியின் முகப்பினில்   210<br/>
குளிர்ப்பொழு தெல்லாம் தொழுவின் வெளியினில்;<br/>
பனிமழை கட்டியாய்ப் படும்வரை நின்றேன்<br/>
பனிக்கட்டி யுருகி நனைதரை யாம்வரை<br/>
குளி஡ண ரத்தரை கூழாங் க(ல்)லாம் வரை<br/>
நொருங்கிக்கூ ழாங்கல் நுண்மண லாம்வரை<br/>
படிநுண் மணல்பின் பசுமையா யாம்வரை;<br/>
இதனையோ சித்தேன் எல்லாக் காலையும்<br/>
எல்லா நாளிலும் எண்ணியே இருந்தேன்<br/>
காணும்இந் நாள்வரை கரடியெங் கேயென<br/>
கானக அன்பின் கழிந்தநாள் எங்கென    220<br/>
எஸ்தோனி யாவுக் கேகி யிருந்ததோ<br/>
பின்லாந்து நாட்டை பி஡஢ந்ததோ விட்டு!"<br/>
<br/>
முதிய வைனா மொயினன் அதன்பின்<br/>
இந்தச் சொற்களில் இயம்பினன் அவனே:<br/>
"என்விருந் தாளியை எங்கே அமர்த்தலாம்<br/>
எனது அன்பை எவ்வழி நடத்தலாம்<br/>
உயர்புகழ்க் கூரை உத்தரத் தின்கீழ்<br/>
இவ்வில் லத்தின் எழிற்கூ ரையின்கீழ்?"<br/>
<br/>
மக்களோ இவ்விதம் மறுமொழி கூறினர்<br/>
எழிலார் இனத்தார் இயம்பினர் இவ்விதம்:  230<br/>
"அவ்விருந் தாளியை அங்கே அமர்த்தலாம்<br/>
எமது அன்பினை இவ்வழி நடத்தலாம்<br/>
உயர்புகழ்ப் கூரை உத்தரத் தின்கீழ்<br/>
இவ்வில் லத்தின் எழிற்கூ ரையின்கீழ்;<br/>
ஆகார மங்கே ஆயத்த மாயுள<br/>
பானமும் தயாராய்ப் பருகிட உள்ளது<br/>
தொடர்தரைப் பலகைகள் சுத்தமுற் றுள்ளன<br/>
வளநிலம் பெருக்கி வைக்கப் பட்டது,<br/>
அ஡஢வையர் உடையணிந் தனைவரு முள்ளனர்<br/>
உயர்சுத்த மான உடையணிந் துள்ளனர், 240<br/>
அவர்களின் தலைத்துணி அழகா யுள்ளது<br/>
அமைந்தன உடைகள் அரு(ம்)வெண் ணிறத்தில்."<br/>
<br/>
முதிய வைனா மொயினன் அதன்பின்<br/>
உரைத்தான் அவனே உரைத்தான் இவ்விதம்:<br/>
"என்றன் கரடியே, **இனியஎன் பறவையே!<br/>
தேனார் பாதமே, திகழுமென்** பொதியே!<br/>
நீநட மாடிட நிலமுள இன்னும்<br/>
தவழ்ந்து தி஡஢ந்திட தகுபுல் வெளியுள.<br/>
<br/>
பொன்னே, இப்போ புறப்படு போக!<br/>
அன்பே, நிலத்தில் அடிவை சென்றிட!   250<br/>
கறுப்புக்கா லுறையே,காலெடு நடக்க! <br/>
துணிக்காற் சட்டையே, தொடர்ந்துலாப் போக!<br/>
**சிறுபுள் செல்லும் திசைவழி நடக்க!<br/>
**சிட்டுக் குருவி தி஡஢ந்துலாம் பாதையில்,<br/>
காண்ஐங் கூரைக் கைமரங் களின்கீழ்,<br/>
உயர்அறு கூரை உத்திரங் களின்கீழ்.<br/>
<br/>
இருங்கள்எச் சா஢க்கையாய் இழிந்தபெண் டிர்களே<br/>
அஞ்சிடா திருக்கநும் அ஡஢யகால் நடைகள்<br/>
பயந்திடா திருக்கப் படர்சிறு நிரைகள்<br/>
தலைவியர் பசுநிரை தாக்குறா திருக்க    260<br/>
வந்துசேர் கையில்இவ் வளர்விடம் கரடி<br/>
இங்கே நுழைகையில் **எழிலுரோ மத்துவாய்.<br/>
<br/>
பையன்காள், முன்கூடப் படியிருந் தேகுக!<br/>
அ஡஢வையீர், கதவத்து நிலையிருந் தகலுக!<br/>
**நாயகன் வதிவிட நனியுள் வருகையில்<br/>
அடிவைத்துச் சிறப்புறும் ஆடவன் வருகையில்!<br/>
<br/>
காட்டினில் வாழும் கரடியே, அப்பிளே!<br/>
செறிவனத் துறையும் திரட்சியா னவரே!<br/>
அ஡஢வையைக் கண்டும் அச்சம் கொளாதீர்<br/>
பின்னிய குழலார்ப் பெரும்பயம் கொளாதீர்  270<br/>
தோகையர்ப் பார்த்துத் துணுக்குற் றிடாதீர்<br/>
சுருங்கிய காலுறை அணிந்தோர்க் **கழிகலீர்!<br/>
இல்லத் திருக்கும் எம்முது மாதரும்<br/>
புகைபோக்கி மூலையில் போயமர்ந் திருப்பர்<br/>
மனிதன் வதிவிடம் வருகையில் உட்புறம்<br/>
அரும்பெரும் பையன் அடிவைத் தடைகையில்."<br/>
<br/>
முதிய வைனா மொயினன் மொழிந்தான்:<br/>
"இறைவனே வருவீர், இங்கும் வருவீர்,<br/>
உயர்புகழ்க் கூரையின் உத்திரத் தின்கீழ்<br/>
இவ்வில் லத்தின் எழிற்கூ ரையின்கீழ்! 280<br/>
எனதன் பெடுத்துநான் ஏகுவ தெங்கே<br/>
கொழுத்தஎன் பொதியை வழிப்படுத் துவதெங்(கே)?"<br/>
<br/>
மக்களோ இவ்விதம் மறுமொழி கூறினர்:<br/>
"வருகநின் வரவு நல்வர வாகுக<br/>
பார்த்தவ் விடம்உம் பறவையைச் சேர்ப்பீர்<br/>
அன்பை வழிப்படுத்(த) அங்கே செல்வீர்<br/>
தாருவின்** வாங்கு நேர்பல கைநுனி<br/>
இரும்பா சனத்தின் இயைந்தவம் முனைக்கு,<br/>
உரோம ஆடையின் பா஢சோ தனைக்கு<br/>
கம்பளி யதனைக் கவனமாய்ப் பார்க்க!  290<br/>
<br/>
கரடியே, அதனால் கடுந்துயர் வேண்டாம்!<br/>
வீணே மனநிலை பாழாக் கிடாதே<br/>
உரோம மதனைப் பா஢சோ திக்கையில்<br/>
கம்பளி யதனைக் கவனமாய்ப் பார்க்கையில்<br/>
எவருமும் கம்பளி யுடைசேத மாக்கிடார்<br/>
பார்க்கையில் மாறிப் படரவும் செய்திடார்<br/>
தா஢த்திரம் பிடித்த தரத்தனர் உடைபோல்<br/>
ஏழை எளியவர் ஆடைக ளைப்போல்!"<br/>
<br/>
முதிய வைனா மொயினன் அதன்பின்<br/>
எடுத்தான் கரடியின் உரோமத் தாடையை  300<br/>
கூடமேற் றளத்தில் கொண்டதை வைத்தனன்<br/>
இறைச்சியைக் கலயம் ஒன்றிலே இட்டனன்<br/>
பொன்னாய் மின்னுமோர் புதுக்கல யத்திலே<br/>
செப்பினால் அடிப்புறம் சேர்கல யத்திலே.<br/>
<br/>
அனலிலே யிருந்தன அடுத்ததாய்க் கலயம்<br/>
செப்புக் கரைகள் சேர்கல யங்கள்<br/>
நிறைந்து கிடந்தன நிறைந்து வழிந்தன<br/>
சிறுசிறு இறைச்சி தொ஢ந்தன துண்டுகள்<br/>
உப்புக் கட்டிகள் உள்ளே யிருந்தன<br/>
தொலைதே சத்தால் நலமாய்க் கொணர்ந்தவை   310<br/>
ஜேர்மன் நாட்டால் நேர்பெறல் உப்பு<br/>
*வெண்கடற் புறத்தால் வந்தநல் லுப்பு<br/>
*உப்பு நீ஡஢ணை உளவழி வந்தவை<br/>
இறக்கிக் கப்பலி லிருந்து கொணர்ந்தவை.<br/>
<br/>
இரசம் கொதித்து இயல்தயா ரானதும்<br/>
கலயத்தை நன்கே கனலிருந் தெடுத்ததும்<br/>
**கொள்ளைச் செல்வம் கொணரப் பட்டது<br/>
எடுத்தேகப் பட்டது **இன்சிறு குருவி<br/>
நுவல்நீள் மேசையின் நுனிப்புற மாக<br/>
பொன்னிலே யான கிண்ணங் களுக்கு 320<br/>
நறைப்பா னத்தை நனிசுவைத் தருந்த<br/>
`பீர்`ப்பா னத்தைப் பீடுறக் குடிக்க.<br/>
<br/>
தேவ தாருவில் செய்ததம் மேசை<br/>
செப்பினா லியந்தவை திகழ்கிண் ணங்கள்<br/>
வெள்ளியில் ஆனவை விளங்கும் கரண்டிகள்<br/>
இனியபொன் தட்டி எடுத்தவை கத்திகள்;<br/>
எல்லாக் கலயமும் இருந்தன நிறைந்து<br/>
வயங்குகிண் ணமெலாம் வழிந்தன நிறைந்து<br/>
காட்டினில் பெற்ற கவின்வெகு மதியால்<br/>
பொன்னான வனத்தின் புதிய இரையினால். 330<br/>
<br/>
முதிய வைனா மொயினனைப் போது<br/>
இந்தச் சொற்களில் இயம்பினன் அவனே:<br/>
"மொய்ம்பொன் மார்புடை முதுமா மனிதா!<br/>
தப்பியோ வீட்டின் தலைவனே கேளாய்!<br/>
நற்கா னகமுறை நறைநிகர் பெண்ணே!<br/>
காட்டகம் வாழும் கவினார் தலைவி!<br/>
தகுஎழில் மனிதா, தப்பியோ மகனே!<br/>
திகழ்எழில் மனிதா, செந்தொப்பி யுடையோய்!<br/>
தனித்தெல் லர்வோ, தப்பியோ மகளே!<br/>
அனைத்துத் தப்பியோ இனத்தரும் சேர்ந்து  340<br/>
வருகநும் எருதின் மணத்தினுக் காக<br/>
நும்சடைப் பிராணியின் கொண்டாட் டுக்கு!<br/>
உண்டிட நிறைய  உள்ளது இப்போ<br/>
அயின்றிட நிறைய, அருந்திட நிறைய,<br/>
நீங்கள்வைத் திருக்கவும் நிறையவே யுள்ளது<br/>
ஊ஡஢லே கொடுக்கவும் உள்ளது நிறையவே."<br/>
<br/>
மக்களோ இவ்விதம் மறுமொழி கூறினர்<br/>
எழிலார் இனத்தார் இயம்பினர் இவ்விதம்:<br/>
"கரடி பிறந்ததெக் கவினார் இடத்திலே<br/>
மதிப்புறும் குட்டி வளர்ந்ததும் எவ்விடம்    350<br/>
அமைந்ததா வைக்கோல் அமளியில் பிறப்பு<br/>
வளர்ப்புச் சவுனா அடுப்பு மூலையில்?"<br/>
<br/>
முதிய வைனா மொயினனைப் போது<br/>
இந்தச் சொற்களில் இயம்பினன் அவனே:<br/>
"வைக்கோ(லி)ல் கரடி வந்து பிறந்தில<br/>
சூளையின் குப்பையில் தோன்றிய துவுமில<br/>
நிகழ்ந்தது கரடியின் நேர்ப்பிறப் பங்கே<br/>
தேன்பா தத்தின் திகழ்பிறப் பமைந்தது<br/>
திங்களின் இடத்தில் தினகரன் கருவில்<br/>
தாரகைக் குலத்தின் தகுதோள் மீது  360<br/>
காற்றின் கன்னியர் கலந்துவா ழிடத்தில்<br/>
இயற்கையின் மகளார் இனிதுவா ழிடத்தில்.<br/>
<br/>
வான விளிம்பிலோர் வனிதை நடந்தனள்<br/>
சுவர்க்க மத்தியில் சுந்தா஢ நடந்தனள்<br/>
முகிலோ ரத்தில் மொய்குழல் தா஢த்தனள்<br/>
வானின் எல்லையில் வனிதை இருந்தனள்<br/>
கால்களில் நீலக் காலுறை யிருந்தன<br/>
உயர்குதிக் காலணி ஒளிர்ந்தன மின்னி<br/>
கரங்களில் கூடை கம்பளி நூலொடு<br/>
உரோமக் கூடையும் உற்றது கக்கம்;    370<br/>
வீசினள் கம்பளி வி஡஢புனல் மேலே<br/>
அதனை எறிந்தனள் அலைகளின் மேலே<br/>
அதனைக் காற்று ஆராட் டியது<br/>
குறும்புடை வாயு தாலாட் டியது<br/>
அருநீர்ச் சக்தி அசைந்தாட் டிடவே <br/>
அலையும் சென்றது அடித்துக் கரைக்கு<br/>
நறைநிகர் கானக நன்கரை யதற்கு<br/>
தேனிகர் கடலின் செறிமுனை நுனிக்கு.<br/>
<br/>
மியெலிக்கி என்பாள் மிளிர்கான் தலைவி<br/>
தப்பியோ லாவின் தரமுறு மனையாள் 380<br/>
கண்டனள் புனலில் கட்டினை எடுத்தனள்<br/>
அலையினில் பெற்றனள் அ஡஢யமென் கம்பளி.<br/>
<br/>
அதனை விரைந்து அங்கே சேர்த்தனள்<br/>
துணியால் ஒழுங்காய்ச் சுற்றியே வைத்தனள்<br/>
**`மாப்பிள்` மரத்தொரு வன்கூ டையிலே<br/>
அழகா யாடுமோர் அருந்தொட் டிலிலே;<br/>
துணிப்பொதிக் கயிற்றை தூக்கினள் உயர<br/>
பைம்பொன் இயைந்த பட்டியை உயர்த்தினள்<br/>
சடைத்து வளர்ந்ததோர் தனிமரக் கிளைக்கு<br/>
வி஡஢ந்து பரந்ததோர் வியன்இலைக் கிளைக்கு.   390<br/>
<br/>
தானறிந் ததனை தான்தா லாட்டினள்<br/>
அன்புறும் அதனை அவளா ராட்டினள்<br/>
ஊசி(யி)லை மரத்தின் உயர்செழும் முடிக்குள்<br/>
சடைத்தநற் றேவ தாருவின் கீழே;<br/>
அங்கே கரடியை அவளும் வளர்த்தனள்<br/>
அம்சடைப் பிராணியை அங்கே வளர்த்தனள்<br/>
தேனை நிகர்த்ததோர் செறிபுதர் அருகில்<br/>
நறையை நிகர்த்ததோர் நல்வனத் துள்ளே.<br/>
<br/>
அந்தக் கரடியும் அழகாய் வளர்ந்தது<br/>
தரமுறும் உருவம் தானும் பெற்றது   400<br/>
குறுகிய கால்கள் கூனிய ழுழங்கால்<br/>
மென்மையும் தடிப்பும் மேவிய முன்வாய்<br/>
தட்டையாம் மூக்கு தலையோ அகன்றது<br/>
உரோமம் சடைத்து உறுசெழிப் பமைந்தது;<br/>
ஆயினும் பற்கள் அதற்கி(ன்)னும் இல்லை<br/>
உகிர்கள் வளரவும் ஒழுங்காய் இல்லை.<br/>
<br/>
மியெலிக்கி என்பாள் மிளிர்கான் தலைவி<br/>
இந்தச் சொற்களில் இயம்பினள் அவளே:<br/>
'நகங்களை இதற்கு நான்உரு வாக்குவேன்<br/>
இதற்கு நானும் எயிறுகள் கொணர்வேன்   410<br/>
ஏதும் கொடுஞ்செயல் இழையா திருப்பின்<br/>
தீச்செயல் ஏதும் செய்யா திருப்பின்.'<br/>
<br/>
ஆனதால் சத்தியம் அளித்தது கரடி<br/>
கானகத் தலைவியின் கவின்முழங் கால்மேல்<br/>
ஒளிமய மான உயா஢றை வனின்முன்<br/>
சர்வ வல்லவன் தன்வத னக்கீழ்<br/>
எக்கொடும் செயலும் இழையேன் என்று<br/>
தீச்செயல் ஏதும் செய்யேன் என்று.<br/>
<br/>
மியெலிக்கி என்பாள் மிளிர்கான் தலைவி<br/>
தப்பியோ லாவின் தரமுறு மனையாள்  420<br/>
தேடிப் பற்களைச் சென்றனள் எழுந்து<br/>
விசாரணை செய்தனள் வியன்உகிர் கேட்டு<br/>
பலமுற நின்ற **பசும்பே ஡஢யிடம்<br/>
உரமுற நின்ற **உயர்சூ ரையிடம்<br/>
கணுக்கள் நிறைந்த கனமர வோ஢டம்<br/>
**பிசின்வடி அடிமரப் பெருங்குற் றியிடம்;<br/>
அவ்விட மிருந்து அவள்நகம் பெற்றிலள்<br/>
பற்களைத் தானும் பார்த்திலள் அவ்விடம்.<br/>
<br/>
வளர்ந்ததோர் **ஊசி(யி)லை மரம்புல் வெளியில்<br/>
திடா஢னில் எழுந்தது  திகழ்ஒரு **பசுமரம்  430<br/>
ஊசி(யி)லை மரத்தி லுறுவெள் ளிக்கிளை<br/>
பசுமை மரத்தின் பைம்பொன் கிளையது;<br/>
ஒடித்தனள் அவற்றை உவந்துதன் கைகளால்<br/>
அவற்றிலே யிருந்து ஆக்கினள் நகங்களை<br/>
இணைத்தனள் தாடை எலும்பினில் அவற்றை<br/>
பற்களின் **முரசில் பாங்குறப் பொருத்தினள்.<br/>
<br/>
பின்னர் சடைத்த பிராணியை அனுப்பினள்<br/>
செல்லப் பிராணியை செல்வெளி விட்டனள்<br/>
சேற்று நிலங்களில் தி஡஢ந்தே அலைந்திட<br/>
புதர்பற் றைகளில் புகுந்தே புறப்பட 440<br/>
காட்டு வெளிகளில் கால்வைத் தேகிட<br/>
புல்மே டுகளில் போய்த்தவழ் தேறிட;<br/>
நன்றாய் நடக்க நவின்றனள் அதற்கு<br/>
அழகாய் ஓடவும் அதற்கு உரைத்தனள்<br/>
மகிழ்ச்சி மிக்கதாய் வாழ்வைக் கழிக்கவும்<br/>
புகழாய் நாட்களைப் போக்கவும் கூறினள்<br/>
திறந்த சதுப்பினில் திகழ்நிலப் பரப்பினில்<br/>
மிகுதொலைப் புற்றரை விளையாட்டு வெளியினில்<br/>
கோடையில் காலணி கொள்ளாது நடந்திட<br/>
இலையுதிர் காலத் தின்றியும் காலுறை    450<br/>
கொடிதாம் நாட்கள்தாம் கூடினும் வாழவும்<br/>
குளிர்கால மேற்படும் குளி஡஢னைத் தாங்கவும்<br/>
சிறுபழச் செடியதன் சேர்அகத் துள்ளிலும்<br/>
கொழுந் தேவ தாருவின் கோட்டையின் பக்கமும்<br/>
வளர்சிறப்பூ சி(யி)லை மரத்ததன் அடியிலும்<br/>
சூரைச் சோலையின் மூலையின் புறத்திலும்<br/>
ஐந்து கம்பளி அகல்வி஡஢ப் படியிலும் <br/>
எட்டுப் போர்வைகள் இதக்கீழ் இருக்கவும்.<br/>
கொள்ளைச் செல்வக் குவையங் கடைந்தேன்   <br/>
அங்கிருந் திவ்வென அருஇரை  கொணர்ந்தேன்."    450<br/>
<br/>
இளைய மக்களோ இவ்விதம் கூறினர்<br/>
முதிய மக்களோ மொழிந்தனர் இவ்விதம்:<br/>
"நெடுவனம் களிப்புற நிகழ்ந்தது எதுவெது?<br/>
கானகம் களிப்புற, கவின்வனம் மகிழ்வுற?<br/>
கானகத் தலைவர் களித்ததும் எவ்விதம்? <br/>
அன்புறும் தப்பியோ ஆனந்தம் கொண்டதும்<br/>
அ஡஢யஇப் பிராணியை அன்புடன் அளித்ததும்<br/>
தேனாம் செல்வம் சென்றிட விட்டதும்?<br/>
ஈட்டியொன் றதனால் இதுபெறப் பட்டதா<br/>
அல்லது அம்பினால் அடைந்திடப் பட்டதா?"   470<br/>
<br/>
நிலைபெறும் முதிய வைனா மொயினன்<br/>
இந்தச் சொற்களில் இயம்பினன் அவனே:<br/>
"கானகம் களிப்புற வைத்தனம் நாங்களே<br/>
கானகம் களிப்புற கவின்வனம் மகிழ்வுற<br/>
கானகத் தலைவர் களித்ததும் இவ்விதம்<br/>
அன்புறும் தப்பியோ ஆனந்தம் கொண்டதும்.<br/>
<br/>
மியெலிக்கி என்பாள் மிளிர்வனத் தலைவி<br/>
தெல்லர்வோ என்னும் தப்பியோ திருமகள்<br/>
வனமதன் வனிதை வடிவுறும் கா஡஢கை<br/>
கானகத் துறையும் ஒருகவின் சிறுபெண்   480<br/>
வழித்தடம் காட்ட வந்தனள் எழுந்து<br/>
அடிச்சுவட் டுக்கு அயை(஡)ளம் கூறினள்<br/>
பாதையின் பக்கம் பதித்தாள் குறிகளை<br/>
புறப்பட்ட பயணம் போம்வழி காட்டினள்;<br/>
புகுமர வா஢சைப் புள்ளிகள் செதுக்கினள்<br/>
அடைய(஡)ளம் இட்டே அமைத்தனள் மலைகளில்<br/>
கரடியின் வாயிற் கதவம் வரையிலும்<br/>
மற்றது வாழ்ந்த வதிவிடம் வரையிலும்.<br/>
<br/>
அந்த இடத்தைநான் அடைந்திட் டதுமே<br/>
சேரும் இடத்தைச் சேர்ந்து முடிந்ததும் 490<br/>
அங்கி(ல்)லை ஈட்டியால் அடைந்திடும் அலுவலே<br/>
அங்கி(ல்)லை எய்து அடைந்திடும் வேலையே:<br/>
இளுவை வளையத் திருந்துதா னுருண்டது<br/>
கிடந்துஊ சிமரக் கிளையால் வீழ்ந்தது<br/>
வற்றிய கிளைகள் மார்பெலும் புடைத்தன<br/>
கிழித்துச் சுள்ளிகள் வயிற்றைத் திறந்தன."<br/>
<br/>
பின்வரும் சொற்களில் பின்அவன் சொன்னான்<br/>
உரைத்தான் அவனே உரைத்தான் இவ்விதம்:<br/>
"என்றன் கரடியே, இணையில் அன்பே!<br/>
என்றன் பறவையே, என்றன் செல்லமே!   500<br/>
இவ்விதம் வைத்திடு இயைதலை யணிகளை<br/>
உன்றன் பற்களை ஒன்றாய்ச் சேர்த்திடு<br/>
கூ஡஢ய எயிற்றினைக் கொண்டுவா வெளியே<br/>
அகன்ற தாடை அவைஒன் றாய்ச் சேர். <br/>
எதையும் கொடிதாய் எண்ணிட வேண்டாம்<br/>
எங்களுக் கெதுதான் இயைந்த போதிலும்<br/>
உடைதல் எலும்புகள், உடன்தலை நொருங்குதல்,<br/>
பற்கள் நறுநறு படுஒலி எழுப்புதல்.<br/>
<br/>
   *  *   *<br/>
<br/>
இப்போது நான் கரடி எழில்நாசி யைப்பெறுவேன்<br/>
எப்போது மென்நாசிக் கிருக்கட்டும் மஃதுதவி    510<br/>
அப்படியே யாயிடினும் அதைமுற்றாய் நான் எடுக்கேன்<br/>
செப்பமதை மட்டும்தான் தேர்ந்தெடுப்பே னென்பதில்லை.<br/>
<br/>
இப்போது நான்கரடி இருசெவிக ளைப்பெறுவேன்<br/>
எப்போது மென்செவிக்கு இருக்கட்டு மஃதுதவி<br/>
அப்படியே யாயிடினும் அதைமுற்றாய் நான்எடுக்கேன்<br/>
செப்பமதை மட்டும்தான் தேர்ந்தெடுப்பே னென்பதில்லை.<br/>
<br/>
இப்போது நான்கரடி இருவிழிக ளைப்பெறுவேன்<br/>
எப்போது மென்விழிக்கு இருக்கட்டு மஃதுதவி<br/>
அப்படியே யாயிடினும் அதை முற்றாய் நான்எடுக்கேன்<br/>
செப்பமதை மட்டும்தான் தேர்ந்தெடுப்பே னென்பதில்லை.    520<br/>
<br/>
இப்போது நான்கரடி யின்நெற்றி யைப்பெறுவேன்<br/>
எப்போது மென்நெற்றிக் கிருக்கட்டு மஃதுதவி<br/>
அப்படியே யாயிடினும் அதைமுற்றாய் நான்எடுக்கேன்<br/>
செப்பமதை மட்டும்தான் தேர்ந்தெடுப்பே னென்பதில்லை.<br/>
<br/>
இப்போது நான்கரடி யின்வாயைய் பெறுகின்றேன்<br/>
எப்போது மென்வாய்க்கு இருக்கட்டு மஃதுதவி<br/>
அப்படியே யாயிடினும் அதைமுற்றாய் நான்எடுக்கேன்<br/>
செப்பமதை மட்டும்தான் தேர்ந்தெடுப்பே னென்பதில்லை.<br/>
<br/>
இப்போது நான்கரடி யின்நாக்கைப் பெறுகின்றேன்<br/>
எப்போது மென்நாக்குக் கிருக்கட்டு மஃதுதவி    530<br/>
அப்படியே யாயிடினும் அதைமுற்றாய் நான்எடுக்கேன்<br/>
செப்பமதை மட்டும்தான் தேர்ந்தெடுப்பே னென்பதில்லை.<br/>
<br/>
   *  *   *<br/>
<br/>
அவனையோர் மனிதனென் றழைக்கிறேன் இப்போ<br/>
மாபெரும் வீரனாய் மதிக்கிறேன் நானே<br/>
இறுகிய பற்களை எவரும் கணக்கிடில்<br/>
வா஢சையாய் அமைந்திடு வல்லெயி றிளக்கிடில்<br/>
உருக்கில் இயைந்தவாய் ஒண்தா டையினால்<br/>
கடுமிரும் பானதன் கைமுட் டியதால்." <br/>
<br/>
வேறுஅப் போதுயாரு(ம்)முன் வந்திலர்<br/>
அத்தகு வீரர் அங்கிலை யெவரும்   540<br/>
இறுகிய பற்களை எண்ணித் தானே<br/>
வா஢சையாய் அமைந்த எயிறுகள் இளக்கிட<br/>
தனது முழங்கால் தனியெலும் பதன்கீழ்<br/>
கடுமிரும் பானதன் கைமுட்டி பற்றி.<br/>
<br/>
கரடியின் பற்களைக் கையினா லெடுத்தனன்<br/>
உரைத்தான் ஒருசொல் உரைத்தான் இவ்விதம்:<br/>
"காட்டுக் கரடியே, கவினார் அப்பிளே!<br/>
கொழுவனத் தழகிய கொழுத்த பிராணியே!<br/>
உனக்கொரு பயணம் உள்ளது இப்போ<br/>
பிரய(஡)ணம் ஒன்று பேணவந் துள்ளது 550<br/>
இந்தச் சிறிய எழிற்கூ டிருந்து<br/>
தாழ்ந்த இந்தத் தனிக்குடி யிருந்து<br/>
உயர்வாய் அமைந்த ஒருஇல் லுக்கு<br/>
விசாலமாய் அமைந்த வீடொன் றுக்கு.<br/>
<br/>
பொன்னே, இப்போ புறப்படு போக!<br/>
அன்புச் செல்வமே, அடிவைத் தேக!<br/>
பன்றிகள் செல்லும் பாதையின் பக்கம்<br/>
பன்றிக் குட்டிகள் படரும் வழியாய்<br/>
குறுங்கா டடர்ந்த குன்றுகள் மேலே<br/>
உயர்ந்து ஓங்கிய ஒளிர்மலை மீது   560<br/>
சடைத்த தேவ தாருகள் நோக்கி<br/>
நூறுகொப் பூசி(யி)லை நுவல்மரம் நோக்கி!<br/>
அங்குநீ இருப்பது அமைந்திடும் நன்றாய்<br/>
காலத்தை அங்கே கழிப்பது சிறப்பு<br/>
பசுவின் மணியொலி படர்தொலைக் கேட்கும்<br/>
மணிகள் கணீ஡஢டும் மற்றவ் விடத்தில்."<br/>
<br/>
நிலைபெறும் முதிய வைனா மொயினன்<br/>
அவ்விட மிருந்து அகன்றில் வந்தனன்<br/>
இளைய மக்களோ இவ்வித மியம்பினர்<br/>
எழிலார் இனத்தவர் இவ்விதம் கூறினர்:  570<br/>
"கொள்ளைச் செல்வம் கொண்டெங் கேகினை?<br/>
தேடிய இரையும் சென்றது எவ்வழி?<br/>
கட்டிப் பனிமேல்  விட்டே கினிரா?<br/>
கூழப்பனி யுள்ளே மூழ்கவிட் டீரா?<br/>
அகலசதுப் பூற்றில் அமிழவிட் டீரா?<br/>
அம்புற் றரைவெளி அடக்கம் செய்திரா?"<br/>
<br/>
நிலைபெறும் முதிய வைனா மொயினன்<br/>
உரைத்தான் ஒருசொல் உரைத்தான் இவ்விதம்:<br/>
"கட்டிப் பனிமேல் விட்டிட வில்லை<br/>
கூழ்ப்பனி யுள்ளே மூழ்கிட வில்லை    580<br/>
குரைநாய் அதனைக் குழப்பித் தி஡஢யும்<br/>
பறவைக் கொடியவை மறைந்திடச் செய்யும்;<br/>
அகலசதுப் புநிலத் தமிழ்த்தவு மில்லை<br/>
அம்புற் றரைவெளி அடக்கவு மில்லை<br/>
புழுக்கள் அதனை அழித்தே போடும்<br/>
கறுப்பு எறும்புகள் கடித்தே யுண்ணும்.<br/>
<br/>
கொள்ளைச் செல்வம் கொண்டங் கேகினேன்<br/>
தேடிய இரையும் சென்றது அவ்வழி<br/>
தங்கத் தமைந்த தனிமலை முடிக்கு<br/>
வெள்ளிக் குன்றின் வியன்தோள் மேலே;  590<br/>
அகல்துய் யமரத் ததைநான் வைத்தேன்<br/>
நூறு கிளையுடை ஊசி(யி)லை மரத்தில்<br/>
சடைத்துத் தழைத்த தகுமொரு கிளைமேல்<br/>
இலைகள் நிறைந்த இதக்சுள் ளியின்மேல்<br/>
மனிதருக் கெல்லாம் மகிழ்ச்சியுண் டாக<br/>
வழிப்போக் கர்க்கு மதிப்புண் டாக.<br/>
<br/>
கிழக்கே பார்த்திடக் கிடத்தினேன் முரசு<br/>
வடமேற் பக்கமாய் வைத்தேன் விழிகளை<br/>
இருப்பினும் சா஢யாய் இட்டிலன் உச்சியில்:<br/>
உண்மையி லங்ஙனம் உச்சியில் வைத்தால்  600<br/>
செறிகால் வந்து சேதப் படுத்தும்<br/>
குளிர்காற் றெழுந்து கொடுஞ்செயல் பு஡஢யும்;<br/>
ஆனால் நிலத்திலும் அதனைநான் வைத்திலன்;<br/>
அங்ஙனம் நிலத்திலே அதனைவைத் திட்டால்<br/>
சேர்ந்து பன்றிகள் தி஡஢யும் தூக்கி<br/>
புரட்டிக் கூர்வாய்ப் பிராணிகள் போடும்."<br/>
<br/>
முதிய வைனா மொயினன் அதன்பின்<br/>
வெடித்துப் பாடினான் வெடித்தன பாடல்கள்<br/>
கவின்புகழ் அந்தியைக் கெளரவப் படுத்த<br/>
நிறைவுறும் நாளை நேர்மகிழ் வூட்ட.  610<br/>
<br/>
முதிய வைனா மொயினன் மொழிந்தான்<br/>
உரைத்தான் அவனே உரைத்தான் இவ்விதம்:<br/>
"சுடா஢னை ஏந்தியே, சுடர்கொழுத் திடுவாய்,<br/>
பாடும் போதொளி பார்த்துநான் பாட,<br/>
இதோவரு கின்றது இசைக்கு மென்நேரம்<br/>
வாய்விழை கின்றது வழங்கிடப் பாட்டொலி."<br/>
<br/>
பின்னர் பாடினன் பின்னர் இசைத்தனன்<br/>
மாலைப் பொழுது மகிழ்ந்தனன் முழுவதும்<br/>
பாடல்கள் பாடி முடிந்ததும் பகர்ந்தனன்<br/>
இறுதியில் அவனே இவ்விதம் கூறினன்:    620<br/>
"இன்னொரு நேரம் இறைவனேத் தாரும்! <br/>
எதிர்கா லத்தில் இறைநிரந் தரனே!<br/>
இவ்விதம் மகிழ்ந்து இன்புற் றிருக்க<br/>
இனியும் ஒருமுறை இவ்விதம் செயற்பட<br/>
கொழுத்த கரடியின் கொண்டாட் டத்தில்<br/>
பொ஢துநீள் உரோமப் பிராணியின் விழாவில்.<br/>
<br/>
இறைவனே, எமக்கு என்றுமே யருளும்!<br/>
</a></a></a></a></a></a></a></a></a></a></a></a></body></html>