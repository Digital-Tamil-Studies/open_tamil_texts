







tirunAvukaracar tEvAram 4-part 2 (in tamil script, unicode format)





 tirunAvukkaracar tEvAram -tirumuRai 4 part 2
  (verses  (488-1070 ))  
(in tamil script, unicode format) 
திருநாவுக்கரசு சுவாமிகள் அருளிச்செய்த 
  தேவாரப் பதிகங்கள்
  நான்காம் திருமுறை இரண்டாம் பகுதி
 பாடல்கள்  (488 - 1070)



Acknowledgements: 
Etext preparation (romanized/transliteration format) : Dr. Thomas Malten and Colleagues, 
Institute of Indology and Tamil Studies, Univ of Koeln   Germany. 
Our sincere thanks go to Mr.Mani Manivannan, Fremont, CA, USA for providing us with a 
Text Convertor that allowed conversion of romanized version to Tamil script version as per TSCII encoding. 
Proof-reading and addition of brief comments: Mr. P.K. Ilango, Erode, Tamilnadu, India 
PDF and Web version: Dr. K. Kalyanasundaram, Lausanne, Switzerland 
This webpage presents the Etext in Tamil script but in Unicode encoding. To view the Tamil text correctly you need to set up the following: 
i). You need to have Unicode fonts containing Tamil Block (Latha,Arial Unicode MS, TSCu_Inaimathi, Code2000, UniMylai,...) installed on your computer and the OS capable of rendering Tamil Scripts (Windows 2000 or Windows XP). 
ii)Use a browser that is capable of handling UTF-8 based pages
(Netscape 6, Internet Explorer 5) with the Unicode Tamil font chosen as the default font for the UTF-8 char-set/encoding view. .
In case of difficulties send an email request to 
kalyan@geocities.com or 
kumar@vt.edu

© Project Madurai 1999 - 2004

Project Madurai is an open, voluntary, worldwide initiative devoted to preparation of 
electronic texts of tamil literary works and to distribute them free on the Internet. 
Details of Project Madurai are available at the website 
 http://www.projectmadurai.org/ 
You are welcome to freely distribute this file, provided this header page is kept intact.



திருநாவுக்கரசு சுவாமிகள் அருளிச்செய்த 
 தேவாரப் பதிகங்கள்
  நான்காம் திருமுறை இரண்டாம் பகுதி
 பாடல்கள்  (488 - 1070) 


   உள்ளுறை  


 4.051 திருக்கோடிகா        (488-497)மின்பதிப்பு  
4.052 திருவாரூர்       (498 -507)மின்பதிப்பு  
4.053  திருவாரூர்       (508 -517)மின்பதிப்பு  
4.054 திருப்புகலூர்    (518 - 527)மின்பதிப்பு  
4.055   திருவலம்புரம்                 (528 -537)மின்பதிப்பு  
4.056   திருஆவடுதுறை           (538-547)மின்பதிப்பு  
 4.057  திருஆவடுதுறை                 (548- 557)மின்பதிப்பு  
4.058 திருப்பருப்பதம்      (558-567)மின்பதிப்பு  
4.059  திருஅவளிவணல்லூர்   (568-577)மின்பதிப்பு  
4.060  திருப்பெருவேளூர்    (578-587)மின்பதிப்பு  
 4.061 திருஇராமேச்சுரம்   (588-598)மின்பதிப்பு  
4.062  திருவாலவாய்    (598 -608)மின்பதிப்பு  
4.063  திருவண்ணாமலை           (609-618 )மின்பதிப்பு  
4.064 திருவீழிமிழலை          (619-628)மின்பதிப்பு  
4.065  திருச்சாய்க்காடு                (629-638)மின்பதிப்பு  
4.066   திருநாகேச்சரம்                 (639-648)மின்பதிப்பு  
 4.067 திருக்கொண்டீச்சரம்   (649-658)மின்பதிப்பு  
4.068 திருவாலங்காடு      (659-668)மின்பதிப்பு  
4.069  திருக்கோவலூர்வீரட்டம்   (669-678)மின்பதிப்பு  
4.070  திருநனிபள்ளி            (679-687)மின்பதிப்பு  
 4.071 திருநாகைக்காரோணம்        (688-696)மின்பதிப்பு  
4.072  திருவின்னம்பர்                  (697-706)மின்பதிப்பு  
4.073  திருச்சேறை             (707-716 )மின்பதிப்பு  
4.074 நெஞ்சம்ஈசனைநினைந்த    (717-725)மின்பதிப்பு  
4.075  தனித் - திருநேரிசை    (726-735)மின்பதிப்பு  
4.076     தனித் - திருநேரிசை            (736-745)மின்பதிப்பு  
 4.077 தனித் - திருநேரிசை        (746-753)மின்பதிப்பு  
4.078 குறைந்த - திருநேரிசை       (754-763)மின்பதிப்பு  
4.079  குறைந்த - திருநேரிசை    (764-769)மின்பதிப்பு  
4.080 கோயில் - திருவிருத்தம்      (770-779)மின்பதிப்பு  
 4.081  கோயில் - திருவிருத்தம்    (780-789)மின்பதிப்பு  
4.082  திருக்கழுமலம்           (790-799)மின்பதிப்பு  
4.083  திருக்கழுமலம்            (800 )மின்பதிப்பு  
4.084 ஆருயிர்த் - திருவிருத்தம்     (801-811)மின்பதிப்பு  
4.085  திருச்சோற்றுத்துறை               (812-821)மின்பதிப்பு  
4.086   திருவொற்றியூர்                         (822-832)மின்பதிப்பு  
 4.087  திருப்பழனம்       (833-842)மின்பதிப்பு  
4.088 திருப்பூந்துருத்தி     (843-852)மின்பதிப்பு  
4.089  திருநெய்த்தானம்                  (853-862)மின்பதிப்பு  
4.090 திருவேதிகுடி     (863-872)மின்பதிப்பு  
 4.091  திருவையாறு      (873-882)மின்பதிப்பு  
4.092  திருவையாறு     (883-892)மின்பதிப்பு  
4.093  திருவையாறு             (893-902 )மின்பதிப்பு  
4.094 திருக்கண்டியூர்       (903-912)மின்பதிப்பு  
4.095  திருப்பாதிரிப்புலியூர்    (913-922)மின்பதிப்பு  
4.096   திருவீழிமிழலை                        (923-932)மின்பதிப்பு  
 4.097 திருச்சத்திமுற்றம்            (933-942)மின்பதிப்பு  
4.098 திருநல்லூர்      (943-952)மின்பதிப்பு  
4.099   திருவையாறு    (954-955)மின்பதிப்பு  
4.100 திருவேகம்பம்     (956-965)மின்பதிப்பு  
 4.101  திருவின்னம்பர்    (966-975)மின்பதிப்பு  
4.102  திருவாரூர்    (976-985)மின்பதிப்பு  
4.103  திருவாரூர்              (986-992 )மின்பதிப்பு  
4.104 திருநாகைக்காரோணம்         (993-1001)மின்பதிப்பு  
4.105  திருவதிகைவீரட்டானம்  (1002-1008)மின்பதிப்பு  
4.106   திருப்புகலூர்                    (1009-1012)மின்பதிப்பு  
 4.107 திருக்கழிப்பாலை    (1013-1015)மின்பதிப்பு  
4.108  திருக்கடவூர்                    (1016-1025)மின்பதிப்பு  
4.109  திருமாற்பேறு    (1026-1027)மின்பதிப்பு  
4.110 திருத்தூங்கானைமாடம்         (1028-1030)மின்பதிப்பு  
 4.111   பசுபதி                        (1031-1038மின்பதிப்பு  
4.112  சரக்கறை             (1039-1049)மின்பதிப்பு  
4.113  தனி - திருவிருத்தம்      (1050-1059 )மின்பதிப்பு  
4.114 தனி - திருவிருத்தம்         (1060-1070)மின்பதிப்பு  





4.51 திருக்கோடிகா - திருநேரிசை   
   திருச்சிற்றம்பலம்


488
நெற்றிமேற் கண்ணி னானே 
நீறுமெய் பூசி னானே
கற்றைப்புன் சடையி னானே 
கடல்விடம் பருகி னானே
செற்றவர் புரங்கள் மூன்றுஞ் 
செவ்வழல் செலுத்தி னானே
குற்றமில் குணத்தி னானே 
கோடிகா வுடைய கோவே.          4.51.1
 
489         கடிகமழ் கொன்றை யானே 
கபாலங்கை யேந்தி னானே
வடிவுடை மங்கை தன்னை 
மார்பிலோர் பாகத் தானே
அடியிணை பரவ நாளும் 
அடியவர்க் கருள்செய் வானே
கொடியணி விழவ தோவாக் 
கோடிகா வுடைய கோவே.                  4.51.2
 
490         நீறுமெய் பூசி னானே 
நிழல்திகழ் மழுவி னானே
ஏறுகந் தேறி னானே 
இருங்கடல் அமுதொப் பானே
ஆறுமோர் நான்கு வேதம் 
அறமுரைத் தருளி னானே
கூறுமோர் பெண்ணி னானே 
கோடிகா வுடைய கோவே.                  4.51.3
 
491         காலனைக் காலாற் செற்றன் 
றருள்புரி கருணை யானே
நீலமார் கண்டத் தானே 
நீண்முடி யமரர் கோவே
ஞாலமாம் பெருமை யானே 
நளிரிளந் திங்கள் சூடுங்
கோலமார் சடையி னானே 
கோடிகா வுடைய கோவே.                  4.51.4
 
492         பூணர வாரத் தானே 
புலியுரி அரையி னானே
காணில்வெண் கோவ ணமுங் 
கையிலோர் கபால மேந்தி
ஊணுமூர்ப் பிச்சை யானே 
உமையொரு பாகத் தானே
கோணல்வெண் பிறையி னானே 
கோடிகா வுடைய கோவே.                  4.51.5
 
493         கேழல்வெண் கொம்பு பூண்ட 
கிளரொளி மார்பி னானே
ஏழையேன் ஏழை யேன்நான் 
என்செய்கேன் எந்தை பெம்மான்
மாழையொண் கண்ணி னார்கள் 
வலைதனில் மயங்கு கின்றேன்
கூழைஏ றுடைய செல்வா 
கோடிகா வுடைய கோவே.          4.51.6
 
494         அழலுமிழ் அங்கை யானே 
அரிவையோர் பாகத் தானே
தழலுமிழ் அரவம் ஆர்த்துத் 
தலைதனிற் பலிகொள் வானே
நிழலுமிழ் சோலை சூழ 
நீள்வரி வண்டி னங்கள்
குழலுமிழ் கீதம் பாடுங் 
கோடிகா வுடைய கோவே.  4.51.7
 
495 ஏவடு சிலையி னாலே 
புரமவை எரிசெய் தானே
மாவடு வகிர்கொள் கண்ணாள் 
மலைமகள் பாகத் தானே
ஆவடு துறையு ளானே 
ஐவரால் ஆட்டப் பட்டேன்
கோவடு குற்றந் தீராய் 
கோடிகா வுடைய கோவே.  4.51.8
 
496         ஏற்றநீர்க் கங்கை யானே 
இருநிலந் தாவி னானும்
நாற்றமா மலர்மேல் ஏறும் 
நான்முகன் இவர்கள் கூடி
ஆற்றலால் அளக்க லுற்றார்க் 
கழலுரு வாயினானே
கூற்றுக்குங் கூற்ற தானாய் 
கோடிகா வுடைய கோவே.  4.51.9
 
497         பழகநான் அடிமை செய்வேன் 
பசுபதீ பாவ நாசா
மழகளி யானை யின்றோல் 
மலைமகள் வெருவப் போர்த்த
அழகனே அரக்கன் திண்டோ ள் 
அருவரை நெரிய வூன்றுங்
குழகனே கோல மார்பா 
கோடிகா வுடைய கோவே.  4.51.10


இத்தலம் சோழநாட்டிலுள்ளது.
சுவாமிபெயர் - கோடீசுவரர்; தேவியார் - வடிவாம்பிகையம்மை

 திருச்சிற்றம்பலம்

உள்ளுறை அட்டவணைக்குத் திரும்ப



4.52 திருவாரூர் - திருநேரிசை  
 
திருச்சிற்றம்பலம் 


498  
 படுகுழிப் பவ்வத் தன்ன 
பண்டியைப் பெய்த வாற்றாற்
கெடுவதிம் மனிதர் வாழ்க்கை 
காண்டொறுங் கேது கின்றேன்
முடுகுவர் இருந்துள் ஐவர் 
மூர்க்கரே இவர்க ளோடும்
அடியனேன் வாழ மாட்டேன் 
ஆரூர்மூ லட்ட னீரே.                      4.52.1
 
499         புழுப்பெய்த பண்டி தன்னைப் 
புறமொரு தோலால் மூடி
ஒழுக்கறா ஒன்ப துவாய் 
ஒற்றுமை யொன்று மில்லை
சழக்குடை இதனுள் ஐவர் 
சங்கடம் பலவுஞ் செய்ய
அழிப்பனாய் வாழ மாட்டேன் 
ஆரூர்மூ லட்ட னீரே.                      4.52.2
 
500         பஞ்சின்மெல் லடியி னார்கள் 
பாங்கரா யவர்கள் நின்று
நெஞ்சில்நோய் பலவுஞ் செய்து 
நினையினும் நினைய வொட்டார்
நஞ்சணி மிடற்றி னானே 
நாதனே நம்ப னேநான்
அஞ்சினேற் கஞ்ச லென்னீர் 
ஆரூர்மூ லட்ட னீரே.                      4.52.3
 
501         கெண்டையந் தடங்கண் நல்லார் 
தம்மையே கெழும வேண்டிக்
குண்டராய்த் திரிதந் தைவர் 
குலைத்திடர்க் குழியில் நூக்கக்
கண்டுநான் தரிக்க கில்லேன் 
காத்துக்கொள் கறைசேர் கண்டா
அண்டவா னவர்கள் போற்றும் 
ஆரூர்மூ லட்ட னீரே.                      4.52.4
 
502         தாழ்குழல் இன்சொல் நல்லார் 
தங்களைத் தஞ்ச மென்று
ஏழையே னாகி நாளும் 
என்செய்கேன் எந்தை பெம்மான்
வாழ்வதேல் அரிது போலும் 
வைகலும் ஐவர் வந்து
ஆழ்குழிப் படுத்த வாற்றேன் 
ஆரூர்மூ லட்ட னீரே.                      4.52.5
 
503         மாற்றமொன் றருள கில்லீர் 
மதியிலேன் விதியி லாமை
சீற்றமுந் தீர்த்தல் செய்யீர் 
சிக்கன வுடைய ராகிக்
கூற்றம்போல் ஐவர் வந்து 
குலைத்திட்டுக் கோகு செய்ய
ஆற்றவுங் கில்லேன் நாயேன் 
ஆரூர்மூ லட்ட னீரே.                      4.52.6
 
504         உயிர்நிலை யுடம்பே காலா 
உள்ளமே தாழி யாகத்
துயரமே ஏற்ற மாகத் 
துன்பக்கோ லதனைப் பற்றிப்
பயிர்தனைச் சுழிய விட்டுப் 
பாழ்க்குநீர் இறைத்து மிக்க
அயர்வினால் ஐவர்க் காற்றேன் 
ஆரூர்மூ லட்ட னீரே.                              4.52.7
 
505         கற்றதேல் ஒன்று மில்லை 
காரிகை யாரோ டாடிப்
பெற்றதேற் பெரிதுந் துன்பம் 
பேதையேன் பிழைப்பி னாலே
முற்றினால் ஐவர் வந்து 
முறைமுறை துயரஞ் செய்ய
அற்றுநான் அலந்து போனேன் 
ஆரூர்மூ லட்ட னீரே.                      4.52.8
 
506         பத்தனாய் வாழ மாட்டேன் 
பாவியேன் பரவி வந்து
சித்தத்துள் ஐவர் தீய 
செய்வினை பலவுஞ் செய்ய
மத்துறு தயிரே போல 
மறுகுமென் னுள்ளந் தானும்
அத்தனே அமரர் கோவே 
ஆரூர்மூ லட்ட னீரே.                              4.52.9
 
507         தடக்கைநா லைந்துங் கொண்டு 
தடவரை தன்னைப் பற்றி
எடுத்தவன் பேர்க்க ஓடி 
இரிந்தன பூத மெல்லாம்
முடித்தலை யனைத்துந் தோளும் 
முறிதர இறையே யூன்றி
அடர்த்தருள் செய்த தென்னே 
ஆரூர்மூ லட்ட னீரே.                              4.52.10


 திருச்சிற்றம்பலம்

உள்ளுறை அட்டவணைக்குத் திரும்ப



4.53 திருவாரூர் - திருநேரிசை  
 
திருச்சிற்றம்பலம் 


508
 குழல்வலங் கொண்ட சொல்லாள் 
கோலவேற் கண்ணி தன்னைக்
கழல்வலங் கொண்டு நீங்காக் 
கணங்களக் கணங்க ளார
அழல்வலங் கொண்ட கையான் 
அருட்கதிர் எறிக்கும் ஆரூர்
தொழல்வலங் கொண்டல் செய்வான் 
தோன்றினார் தோன்றி னாரே.              4.53.1
 
509         நாகத்தை நங்கை அஞ்ச 
நங்கையை மஞ்ஞை யென்று
வேகத்தைத் தவிர நாகம் 
வேழத்தின் உரிவை போர்த்துப்
பாகத்தின் நிமிர்தல் செய்யாத் 
திங்களை மின்னென் றஞ்சி
ஆகத்திற் கிடந்த நாகம் 
அடங்கும்ஆ ரூர னார்க்கே.           4.53.2
 
510         தொழுதகங் குழைய மேவித் 
தோட்டிமை யுடைய தொண்டர்
அழுதகம் புகுந்து நின்றார் 
அவரவர் போலும் ஆரூர்
எழிலக நடுவெண் முத்த 
மன்றியும் ஏர்கொள் வேலிப்
பொழிலகம் விளங்கு திங்கட் 
புதுமுகிழ் சூடி னாரே.                     4.53.3
 
511         நஞ்சிருள் மணிகொள் கண்டர் 
நகையிருள் ஈமக் கங்குல்
வெஞ்சுடர் விளக்கத் தாடி 
விளங்கினார் போலும் மூவா
வெஞ்சுடர் முகடு தீண்டி 
வெள்ளிநா ராச மன்ன
அஞ்சுடர் அணிவெண் டிங்கள் 
அணியும்ஆ ரூர னாரே.                     4.53.4
 
512         எந்தளிர் நீர்மை கோல 
மேனியென் றிமையோ ரேத்தப்
பைந்தளிர்க் கொம்ப ரன்ன 
படர்கொடி பயிலப் பட்டுத்
தஞ்சடைத் தொத்தி னாலுந் 
தம்மதோர் நீர்மை யாலும்
அந்தளிர் ஆகம் போலும் 
வடிவர்ஆ ரூர னாரே.                              4.53.5
 
513         வானகம் விளங்க மல்கும் 
வளங்கெழு மதியஞ் சூடித்
தானக மழிய வந்து 
தாம்பலி தேர்வர் போலும்
ஊனகங் கழிந்த ஓட்டில் 
உண்பதும் ஒளிகொள் நஞ்சம்
ஆனகம் அஞ்சும் ஆடும் 
அடிகள்ஆ ரூர னாரே.              4.53.6
 
514         அஞ்சணை கணையி னானை 
அழலுற அன்று நோக்கி
அஞ்சணை குழலி னாளை 
அமுதமா அணைந்து நக்கு
அஞ்சணை அஞ்சும் ஆடி 
ஆடர வாட்டு வார்தாம்
அஞ்சணை வேலி ஆரூர் 
ஆதரித் திடங்கொண் டாரே.        4.53.7
 
515         வணங்கிமுன் அமரர் ஏத்த 
வல்வினை யான தீரப்
பிணங்குடைச் சடையில் வைத்த 
பிறையுடைப் பெருமை யண்ணல்
மணங்கம ழோதி பாகர் 
மதிநிலா வட்டத் தாடி
அணங்கொடி மாட வீதி 
ஆரூரெம் அடிக ளாரே.                     4.53.8
 
516         நகலிடம் பிறர்கட் காக 
நான்மறை யோர்கள் தங்கள்
புகலிட மாகி வாழும் 
புகலிலி இருவர் கூடி
இகலிட மாக நீண்டங் 
கீண்டெழில் அழல தாகி
அகலிடம் பரவி யேத்த 
அடிகள்ஆ ரூர னாரே.              4.53.9
 
517         ஆயிரந் திங்கள் மொய்த்த 
அலைகடல் அமுதம் வாங்கி
ஆயிரம் அசுரர் வாழும் 
அணிமதில் மூன்றும் வேவ
ஆயிரந் தோளும் மட்டித் 
தாடிய அசைவு தீர
ஆயிரம் அடியும் வைத்த 
அடிகள்ஆ ரூர னாரே.                      4.53.10


 திருச்சிற்றம்பலம்

உள்ளுறை அட்டவணைக்குத் திரும்ப



4.54 திருப்புகலூர் - திருநேரிசை  

  பண் - காந்தாரம்  
திருச்சிற்றம்பலம் 


518
 பகைத்திட்டார் புரங்கள் மூன்றும் 
பாறிநீ றாகி வீழப்
புகைத்திட்ட தேவர் கோவே 
பொறியிலேன் உடலந் தன்னுள்
அகைத்திட்டங் கதனை நாளும் 
ஐவர்கொண் டாட்ட வாடித்
திகைத்திட்டேன் செய்வ தென்னே 
திருப்புக லூர னீரே.                             4.54.1
 
519         மையரி மதர்த்த ஒண்கண் 
மாதரார் வலையிற் பட்டுக்
கையெரி சூல மேந்துங் 
கடவுளை நினைய மாட்டேன்
ஐநெரிந் தகமி டற்றே 
அடைக்கும்போ தாவி யார்தாஞ்
செய்வதொன் றறிய மாட்டேன் 
திருப்புக லூர னீரே.                     4.54.2
 
520         முப்பதும் முப்பத் தாறும் 
முப்பதும் இடுகு ரம்பை
அப்பர்போல் ஐவர் வந்து 
அதுதரு கிதுவி டென்று
ஒப்பவே நலிய லுற்றால் 
உய்யுமா றறிய மாட்டேன்
செப்பமே திகழு மேனித் 
திருப்புக லூர னீரே.                             4.54.3
 
521         பொறியிலா அழுக்கை யோம்பிப் 
பொய்யினை மெய்யென் றெண்ணி
நெறியலா நெறிகள் சென்றேன் 
நீதனேன் நீதி யேதும்
அறிவிலேன் அமரர் கோவே 
அமுதினை மண்ணில் வைக்குஞ்
செறிவிலேன் செய்வ தென்னே 
திருப்புக லூர னீரே.                             4.54.4
 
522         அளியினார் குழலி னார்கள் 
அவர்களுக் கன்ப தாகிக்
களியினார் பாடல் ஓவாக் 
கடவூர்வீ ரட்ட மென்னுந்
தளியினார் பாத நாளும் 
நினைவிலாத் தகவில் நெஞ்சந்
தெளிவிலேன் செய்வ தென்னே 
திருப்புக லூர னீரே.                             4.54.5
 
523         இலவினார் மாதர் பாலே 
இசைந்துநான் இருந்து பின்னும்
நிலவுநாள் பலவென் றெண்ணி 
நீதனேன் ஆதி உன்னை
உலவிநான் உள்க மாட்டேன் 
உன்னடி பரவு ஞானஞ்
செலவிலேன் செய்வ தென்னே 
திருப்புக லூர னீரே.                             4.54.6
 
524         காத்திலேன் இரண்டும் மூன்றுங் 
கல்வியேல் இல்லை என்பால்
வாய்த்திலேன் அடிமை தன்னுள் 
வாய்மையால் தூயே னல்லேன்
பார்த்தனுக் கருள்கள் செய்த 
பரமனே பரவு வார்கள்
தீர்த்தமே திகழும் பொய்கைத் 
திருப்புக லூர னீரே.                     4.54.7
 
525         நீருமாய்த் தீயு மாகி 
நிலனுமாய் விசும்பு மாகி
ஏருடைக் கதிர்க ளாகி 
இமையவர் இறைஞ்ச நின்று
ஆய்வதற் கரிய ராகி 
அங்கங்கே யாடு கின்ற
தேவர்க்குந் தேவ ராவார் 
திருப்புக லூர னாரே.                             4.54.8
 
526         மெய்யுளே விளக்கை ஏற்றி 
வேண்டள வுயரத் தூண்டி
உய்வதோர் உபாயம் பற்றி 
உகக்கின்றேன் உகவா வண்ணம்
ஐவரை அகத்தே வைத்தீர் 
அவர்களே வலியர் சாலச்
செய்வதொன் றறிய மாட்டேன் 
திருப்புக லூர னீரே.                             4.54.9
 
527         அருவரை தாங்கி னானும் 
அருமறை யாதி யானும்
இருவரும் அறிய மாட்டா 
ஈசனார் இலங்கை வேந்தன்
கருவரை எடுத்த ஞான்று 
கண்வழி குருதி சோரத்
திருவிரல் சிறிது வைத்தார் 
திருப்புக லூர னாரே.                             4.54.10


இத்தலம் சோழநாட்டிலுள்ளது.
சுவாமிபெயர் - அக்கினீசுவரர்,
தேவியார் - கருந்தார்க்குழலியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.55 திருவலம்புரம் - திருநேரிசை  
 
திருச்சிற்றம்பலம் 


528
 தெண்டிரை தேங்கி ஓதஞ் 
சென்றடி வீழுங் காலைத்
தொண்டிரைத் தண்டர் கோனைத் 
தொழுதடி வணங்கி யெங்கும்
வண்டுகள் மதுக்கள் மாந்தும் 
வலம்புரத் தடிகள் தம்மைக்
கொண்டுநற் கீதம் பாடக் 
குழகர்தாம் இருந்த வாறே.                  4.55.1
 
529         மடுக்களில் வாளை பாய 
வண்டினம் இரிந்த பொய்கைப்
பிடிக்களி றென்னத் தம்மிற் 
பிணைபயின் றணைவ ரால்கள்
தொடுத்தநன் மாலை ஏந்தித் 
தொண்டர்கள் பரவி யேத்த
வடித்தடங் கண்ணி பாகர் 
வலம்புரத் திருந்த வாறே.                  4.55.2
 
530         தேனுடை மலர்கள் கொண்டு 
திருந்தடி பொருந்தச் சேர்த்தி
ஆனிடை அஞ்சுங் கொண்டு 
அன்பினால் அமர வாட்டி
வானிடை மதியஞ் சூடும் 
வலம்புரத் தடிகள் தம்மை
நானடைந் தேத்தப் பெற்று 
நல்வினைப் பயனுற் றேனே.                  4.55.3
 
531         முளைஎயிற் றிளநல் ஏனம் 
பூண்டுமொய் சடைகள் தாழ
வளைஎயிற் றிளைய நாகம் 
வலித்தரை யிசைய வீக்கிப்
புளைகைய போர்வை போர்த்துப் 
புனலொடு மதியஞ் சூடி
வளைபயில் இளைய ரேத்தும் 
வலம்புரத் தடிகள் தாமே.           4.55.4
 
532         சுருளுறு வரையின் மேலாற் 
றுளங்கிளம் பளிங்கு சிந்த
இருளுறு கதிர்நு ழைந்த 
இளங்கதிர்ப் பசலைத் திங்கள்
அருளுறும் அடிய ரெல்லாம் 
அங்கையின் மலர்கள் ஏந்த
மருளுறு கீதங் கேட்டார் 
வலம்புரத் தடிக ளாரே.            4.55.5
 
533         நினைக்கின்றேன் நெஞ்சு தன்னால் 
நீண்டபுன் சடையி னானே
அனைத்துடன் கொண்டு வந்தங் 
கன்பினால் அமைய வாட்டிப்
புனைக்கின்றேன் பொய்ம்மை தன்னை 
மெய்ம்மையைப் புணர மாட்டேன்
எனக்குநான் செய்வ தென்னே 
இனிவலம் புரவ னீரே.                    4.55.6
 
534         செங்கயல் சேல்கள் பாய்ந்து 
தேம்பழ மினிய நாடித்
தங்கயந் துறந்து போந்து 
தடம்பொய்கை அடைந்து நின்று
கொங்கையர் குடையுங் காலைக் 
கொழுங்கனி யழுங்கி னாராம்
மங்கல மனையின் மிக்கார் 
வலம்புரத் தடிக ளாரே.                    4.55.7
 
535 அருகெலாங் குவளை செந்நெல் 
அகவிலை யாம்பல் நெய்தல்
தெருவெலாந் தெங்கு மாவும் 
பழம்விழும் படப்பை யெல்லாங்
குருகினங் கூடி யாங்கே 
கும்மலித் திறகு லர்த்தி
மருவலா மிடங்கள் காட்டும் 
வலம்புரத் தடிக ளாரே.                    4.55.8
 
536         கருவரை யனைய மேனிக் 
கடல்வண்ண னவனுங் காணான்
திருவரை யனைய பூமேல் 
திசைமுக னவனுங் காணான்
ஒருவரை உச்சி ஏறி 
ஓங்கினார் ஓங்கி வந்து
அருமையில் எளிமை யானார் 
அவர்வலம் புரவ னாரே.                    4.55.9
 
537         வாளெயி றிலங்க நக்கு 
வளர்கயி லாயந் தன்னை
ஆள்வலி கருதிச் சென்ற 
அரக்கனை வரைக்கீ ழன்று
தோளொடு பத்து வாயுந் 
தொலைந்துடன் அழுந்த வூன்றி
ஆண்மையும் வலியுந் தீர்ப்பார் 
அவர்வலம் புரவ னாரே.                    4.55.10


இத்தலம் சோழநாட்டிலுள்ளது.
சுவாமிபெயர் - வலம்புரநாதர்,   தேவியார் - வடுவகிர்க்கண்ணம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.56 திருஆவடுதுறை - திருநேரிசை   

  பண் - காந்தாரம்  
திருச்சிற்றம்பலம் 


538
 மாயிரு ஞால மெல்லாம் 
மலரடி வணங்கும் போலும்
பாயிருங் கங்கை யாளைப் 
படர்சடை வைப்பர் போலுங்
காயிரும் பொழில்கள் சூழ்ந்த 
கழுமல வூரர்க் கம்பொன்
ஆயிரங் கொடுப்பர் போலும் 
ஆவடு துறைய னாரே.                              4.56.1
 
539         மடந்தை பாகத்தர் போலும் 
மான்மறிக் கையர் போலும்
குடந்தையிற் குழகர் போலுங் 
கொல்புலித் தோலர் போலுங்
கடைந்தநஞ் சுண்பர் போலுங் 
காலனைக் காய்வர் போலும்
அடைந்தவர்க் கன்பர் போலும் 
ஆவடு துறைய னாரே.                              4.56.2
 
540         உற்றநோய் தீர்ப்பர் போலும் 
உறுதுணை யாவர் போலுஞ்
செற்றவர் புரங்கள் மூன்றுந் 
தீயெழச் செறுவர் போலுங்
கற்றவர் பரவி யேத்தக் 
கலந்துலந் தலந்து பாடும்
அற்றவர்க் கன்பர் போலும் 
ஆவடு துறைய னாரே.                              4.56.3
 
541         மழுவமர் கையர் போலும் 
மாதவள் பாகர் போலும்
எழுநுனை வேலர் போலும் 
என்புகொண் டணிவர் போலுந்
தொழுதெழுந் தாடிப் பாடித் 
தோத்திரம் பலவுஞ் சொல்லி
அழுமவர்க் கன்பர் போலும் 
ஆவடு துறைய னாரே.                              4.56.4
 
542         பொடியணி மெய்யர் போலும் 
பொங்குவெண் ணூலர் போலுங்
கடியதோர் விடையர் போலுங் 
காமனைக் காய்வர் போலும்
வெடிபடு தலையர் போலும் 
வேட்கையாற் பரவுந் தொண்டர்
அடிமையை அளப்பர் போலும் 
ஆவடு துறைய னாரே.                              4.56.5
 
543 வக்கரன் உயிரை வவ்வக் 
கண்மலர் கொண்டு போற்றச்
சக்கரங் கொடுப்பர் போலுந் 
தானவர் தலைவர் போலுந்
துக்கமா மூடர் தம்மைத் 
துயரிலே வீழ்ப்பர் போலும்
அக்கரை ஆர்ப்பர் போலும் 
ஆவடு துறைய னாரே.                              4.56.6
 
544         விடைதரு கொடியர் போலும் 
வெண்புரி நூலர் போலும்
படைதரு மழுவர் போலும் 
பாய்புலித் தோலர் போலும்
உடைதரு கீளர் போலும் 
உலகமு மாவர் போலும்
அடைபவர் இடர்கள் தீர்க்கும் 
ஆவடு துறைய னாரே.                              4.56.7
 
545         முந்திவா னோர்கள் வந்து 
முறைமையால் வணங்கி யேத்த
நந்திமா காள ரென்பார் 
நடுவுடை யார்கள் நிற்பச்
சிந்தியா தேயொ ழிந்தார் 
திரிபுரம் எரிப்பர் போலும்
அந்திவான் மதியஞ் சூடும் 
ஆவடு துறைய னாரே.                              4.56.8
 
546         பானமர் ஏன மாகிப் 
பாரிடந் திட்ட மாலுந்
தேனமர்ந் தேறும் அல்லித் 
திசைமுக முடைய கோவுந்
தீனரைத் தியக் கறுத்த 
திருவுரு வுடையர் போலும்
ஆனரை ஏற்றர் போலும் 
ஆவடு துறைய னாரே.                              4.56.9
 
547         பார்த்தனுக் கருள்வர் போலும் 
படர்சடை முடியர் போலும்
ஏத்துவார் இடர்கள் தீர 
இன்பங்கள் கொடுப்பர் போலுங்
கூத்தராய்ப் பாடி யாடிக் 
கொடுவலி யரக்கன் றன்னை
ஆர்த்தவாய் அலறு விப்பார் 
ஆவடு துறைய னாரே.                              4.56.10


இத்தலம் சோழநாட்டிலுள்ளது.
சுவாமிபெயர் - மாசிலாமணியீசுவரர்,  தேவியார் - ஒப்பிலாமுலையம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.57. திருஆவடுதுறை - திருநேரிசை   
 
திருச்சிற்றம்பலம் 


548
 மஞ்சனே மணியு மானாய் 
மரகதத் திரளு மானாய்
நெஞ்சுளே புகுந்து நின்று 
நினைதரு நிகழ்வி னானே
துஞ்சும்போ தாக வந்து 
துணையெனக் காகி நின்று
அஞ்சலென் றருள வேண்டும் 
ஆவடு துறையு ளானே.                      4.57.1
 
549         நானுகந் துன்னை நாளும் 
நணுகுமா கருதி யேயும்
ஊனுகந் தோம்பும் நாயேன் 
உள்ளுற ஐவர் நின்றார்
தானுகந் தேயு கந்த 
தகவிலாத் தொண்ட னேன்நான்
ஆனுகந் தேறு வானே 
ஆவடு துறையு ளானே.                      4.57.2
 
550         கட்டமே வினைக ளான 
காத்திவை நோக்கி ஆளாய்
ஒட்டவே ஒட்டி நாளும் 
உன்னையுள் வைக்க மாட்டேன்
பட்டவான் தலைகை யேந்திப் 
பலிதிரிந் தூர்கள் தோறும்
அட்டமா வுருவி னானே 
ஆவடு துறையு ளானே.                      4.57.3
 
551         பெருமைநன் றுடைய தில்லை 
யென்றுநான் பேச மாட்டேன்
ஒருமையால் உன்னை உள்கி 
உகந்துவா னேற மாட்டேன்
கருமையிட் டாய வூனைக் 
கட்டமே கழிக்கின் றேன்நான்
அருமையா நஞ்ச முண்ட 
ஆவடு துறையு ளானே.                      4.57.4
 
552         துட்டனாய் வினைய தென்னுஞ் 
சுழித்தலை அகப்பட் டேனைக்
கட்டனாய் ஐவர் வந்து 
கலக்காமைக் காத்துக் கொள்வாய்
மட்டவிழ் கோதை தன்னை 
மகிழ்ந்தொரு பாகம் வைத்து
அட்டமா நாக மாட்டும் 
ஆவடு துறையு ளானே.                      4.57.5
 
553 காரழற் கண்ட மேயாய் 
கடிமதிற் புரங்கள் மூன்றும்
ஓரழல் அம்பி னாலே 
யுகைத்துத்தீ எரிய மூட்டி
நீரழற் சடையு ளானே 
நினைப்பவர் வினைகள் தீர்ப்பாய்
ஆரழல் ஏந்தி யாடும் 
ஆவடு துறையு ளானே.                      4.57.6
 
554         செறிவிலேன் சிந்தை யுள்ளே 
சிவனடி தெரிய மாட்டேன்
குறியிலேன் குணமொன் றில்லேன் 
கூறுமா கூற மாட்டேன்
நெறிபடு மதியொன் றில்லேன் 
நினையுமா நினைய மாட்டேன்
அறிவிலேன் அயர்த்துப் போனேன் 
ஆவடு துறையு ளானே.                      4.57.7
 
555         கோலமா மங்கை தன்னைக் 
கொண்டொரு கோல மாய
சீலமே அறிய மாட்டேன் 
செய்வினை மூடி நின்று
ஞாலமாம் இதனுள் என்னை 
நைவியா வண்ணம் நல்காய்
ஆலமா நஞ்ச முண்ட 
ஆவடு துறையு ளானே.                      4.57.8
 
556         நெடியவன் மலரி னானும் 
நேர்ந்திரு பாலும் நேடக்
கடியதோர் உருவ மாகிக் 
கனலெரி யாகி நின்ற
வடிவின வண்ண மென்றே 
என்றுதாம் பேச லாகார்
அடியனேன் நெஞ்சி னுள்ளார் 
ஆவடு துறையு ளானே.                      4.57.9
 
557         மலைக்குநே ராய ரக்கன் 
சென்றுற மங்கை அஞ்சத்
தலைக்குமேற் கைக ளாலே 
தாங்கினான் வலியை மாள
உலப்பிலா விரலால் ஊன்றி 
ஒறுத்தவற் கருள்கள் செய்து
அலைத்தவான் கங்கை சூடும் 
ஆவடு துறையு ளானே.                      4.57.10


 திருச்சிற்றம்பலம்

உள்ளுறை அட்டவணைக்குத் திரும்ப



4.58 திருப்பருப்பதம் - திருநேரிசை     

  பண் - காந்தாரம்  
திருச்சிற்றம்பலம் 


558
  கன்றினார் புரங்கள் மூன்றுங் 
கனலெரி யாகச் சீறி
நின்றதோ ருருவந் தன்னால் 
நீர்மையும் நிறையுங் கொண்டு
ஒன்றியாங் குமையுந் தாமும் 
ஊர்பலி தேர்ந்து பின்னும்
பன்றிப்பின் வேட ராகிப் 
பருப்பத நோக்கி னாரே.                  4.58.1
 
559   கற்றமா மறைகள் பாடிக் 
கடைதொறும் பலியுந் தேர்வார்
வற்றலோர் தலைகை யேந்தி 
வானவர் வணங்கி வாழ்த்த
முற்றவோர் சடையில் நீரை 
ஏற்றமுக் கண்ணர் தம்மைப்
பற்றினார்க் கருள்கள் செய்து 
பருப்பத நோக்கி னாரே.                  4.58.2
 
560         கரவிலா மனத்த ராகிக் 
கைதொழு வார்கட் கென்றும்
இரவினின் றெரிய தாடி 
இன்னருள் செய்யும் எந்தை
மருவலார் புரங்கள் மூன்று 
மாட்டிய நகைய ராகிப்
பரவுவார்க் கருள்கள் செய்து 
பருப்பத நோக்கி னாரே.                  4.58.3
 
561         கட்டிட்ட தலைகை யேந்திக் 
கனலெரி யாடிச் சீறிச்
சுட்டிட்ட நீறு பூசிச் 
சுடுபிணக் காட ராகி
விட்டிட்ட வேட்கை யார்க்கு 
வேறிருந் தருள்கள் செய்து
பட்டிட்ட வுடைய ராகிப் 
பருப்பத நோக்கி னாரே.          4.58.4
 
562  கையராய்க் கபால மேந்திக் 
காமனைக் கண்ணாற் காய்ந்து
மெய்யராய் மேனி தன்மேல் 
விளங்குவெண் ணீறு பூசி
உய்யரா யுள்கு வார்கட் 
குவகைகள் பலவுஞ் செய்து
பையரா அரையி லார்த்துப் 
பருப்பத நோக்கி னாரே.                  4.58.5
 
563         வேடராய் வெய்ய ராகி 
வேழத்தி னுரிவை போர்த்து
ஓடரா யுலக மெல்லா 
முழிதர்வர் உமையுந் தாமுங்
காடராய்க் கனல்கை யேந்திக் 
கடியதோர் விடைமேற் கொண்டு
பாடராய்ப் பூதஞ் சூழப் 
பருப்பத நோக்கி னாரே.                  4.58.6
 
564         மேகம்போல் மிடற்ற ராகி 
வேழத்தி னுரிவை போர்த்து
ஏகம்பம் மேவி னார்தாம் 
இமையவர் பரவி யேத்தக்
காகம்பர் கழற ராகிக் 
கடியதோர் விடையொன் றேறிப்
பாகம்பெண் ணுருவ மானார் 
பருப்பத நோக்கி னாரே.          4.58.7
 
565         பேரிடர்ப் பிணிகள் தீர்க்கும் 
பிஞ்ஞகன் எந்தை பெம்மான்
காருடைக் கண்ட ராகிக் 
கபாலமோர் கையி லேந்திச்
சீருடைச் செங்கண் வெள்ளே 
றேறிய செல்வர் நல்ல
பாரிடம் பாணி செய்யப் 
பருப்பத நோக்கி னாரே.                  4.58.8
 
566         அங்கண்மா லுடைய ராய 
ஐவரா லாட்டு ணாதே
உங்கள்மால் தீர வேண்டில் 
உள்ளத்தா லுள்கி யேத்துஞ்
செங்கண்மால் பரவி யேத்திச் 
சிவனென நின்ற செல்வர்
பைங்கண்வெள் ளேற தேறிப் 
பருப்பத நோக்கி னாரே.                  4.58.9
 
567         அடல்விடை யூர்தி யாகி 
அரக்கன்றோள் அடர வூன்றிக்
கடலிடை நஞ்ச முண்ட 
கறையணி கண்ட னார்தாஞ்
சுடர்விடு மேனி தன்மேற் 
சுண்ணவெண் ணீறு பூசிப்
படர்சடை மதியஞ் சேர்த்திப் 
பருப்பத நோக்கி னாரே.                  4.58.10


இத்தலம் வடநாட்டிலுள்ளது.
சுவாமிபெயர் - பருப்பதேசுவரர்,  தேவியார் - மனோன்மணியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.59 திருஅவளிவணல்லூர் - திருநேரிசை   
 
திருச்சிற்றம்பலம் 


568  
 தோற்றினான் எயிறு கவ்வித் 
தொழிலுடை யரக்கன் றன்னைத்
தேற்றுவான் சென்று சொல்லச் 
சிக்கெனத் தவிரு மென்று
வீற்றினை யுடைய னாகி 
வெடுவெடுத் தெழுந்த வன்றன்
ஆற்றலை அழிக்க வல்லார் 
அவளிவ ணல்லூ ராரே.                     4.59.1
 
569         வெம்பினா ரரக்க ரெல்லாம் 
மிகச்சழக் காயிற் றென்று
செம்பினா லெடுத்த கோயில் 
சிக்கெனச் சிதையு மென்ன
நம்பினா ரென்று சொல்லி 
நன்மையான் மிக்கு நோக்கி
அம்பினால் அழிய வெய்தார் 
அவளிவ ணல்லூ ராரே.                     4.59.2
 
570         கீழ்ப்படக் கருத லாமோ 
கீர்த்திமை யுள்ள தாகிற்
தோட்பெரு வலியி னாலே 
தொலைப்பன்யான் மலையை யென்று
வேட்பட வைத்த வாறே 
விதிர்விதிர்த் தரக்கன் வீழ்ந்து
ஆட்படக் கருதிப் புக்கார் 
அவளிவ ணல்லூ ராரே.                     4.59.3
 
571                 நிலைவலம் வல்ல னல்லன் 
நேர்மையை நினைய மாட்டான்
சிலைவலங் கொண்ட செல்வன் 
சீரிய கயிலை தன்னைத்
தலைவலங் கருதிப் புக்குத் 
தாக்கினான் தன்னை யன்று
அலைகுலை யாக்கு வித்தார் 
அவளிவ ணல்லூ ராரே.                     4.59.4
 
572                 தவ்வலி யொன்ற னாகித் 
தனதொரு பெருமை யாலே
மெய்வ்வலி யுடைய னென்று 
மிகப்பெருந் தேரை யூர்ந்து
செவ்வலி கூர்வி ழியாற் 
சிரமத்தான் எடுக்குற் றானை
அவ்வலி தீர்க்க வல்லார் 
அவளிவ ணல்லூ ராரே.                     4.59.5
 
573         நன்மைதான் அறிய மாட்டான் 
நடுவிலா அரக்கர் கோமான்
வன்மையே கருதிச் சென்று 
வலிதனைச் செலுத்த லுற்றுக்
கன்மையான் மலையை யோடிக் 
கருதித்தான் எடுத்து வாயால்
அம்மையோ வென்ன வைத்தார் 
அவளிவ ணல்லூ ராரே.                     4.59.6
 
574                 கதம்படப் போது வார்கள் 
போதுமக் கருத்தி னாலே
சிதம்பட நின்ற நீர்கள் 
சிக்கெனத் தவிரு மென்று
மதம்படு மனத்த னாகி 
வன்மையான் மிக்கு நோக்க
அதம்பழத் துருவு செய்தார் 
அவளிவ ணல்லூ ராரே.                     4.59.7
 
575                 நாடுமிக் குழிதர் கின்ற 
நடுவிலா அரக்கர் கோனை
ஓடுமிக் கென்று சொல்லி 
ஊன்றினான் உகிரி னாலே
பாடுமிக் குய்வ னென்று 
பணியநற் றிறங்கள் காட்டி
ஆடுமிக் கரவம் பூண்டார் 
அவளிவ ணல்லூ ராரே.                     4.59.8
 
576                 ஏனமா யிடந்த மாலும் 
எழில்தரு முளரி யானும்
ஞானந்தா னுடைய ராகி 
நன்மையை அறிய மாட்டார்
சேனந்தான் இலாவ ரக்கன் 
செழுவரை எடுக்க வூன்றி
ஆனந்த அருள்கள் செய்தார் 
அவளிவ ணல்லூ ராரே.                     4.59.9
 
577         ஊக்கினான் மலையை யோடி 
உணர்விலா அரக்கன் றன்னைத்
தாக்கினான் விரலி னாலே 
தலைபத்துந் தகர வூன்றி
நோக்கினான் அஞ்சத் தன்னை 
நோன்பிற வூன்று சொல்லி
ஆக்கினார் அமுத மாக 
அவளிவ ணல்லூ ராரே.                     4.59.10


இத்தலம் சோழநாட்டிலுள்ளது.
சுவாமிபெயர் - சாட்சிநாயகேசுவரர்,  தேவியார் - சவுந்தரநாயகியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.60 திருப்பெருவேளூர் - திருநேரிசை   
 
திருச்சிற்றம்பலம் 


578
மறையணி நாவி னானை 
மறப்பிலார் மனத்து ளானைக்
கறையணி கண்டன் றன்னைக் 
கனலெரி யாடி னானைப்
பிறையணி சடையி னானைப் 
பெருவேளூர் பேணி னானை
நறையணி மலர்கள் தூவி 
நாடொறும் வணங்கு வேனே.          4.60.1
 
579                 நாதனாய் உலக மெல்லாம் 
நம்பிரான் எனவும் நின்ற
பாதனாம் பரம யோகி 
பலபல திறத்தி னாலும்
பேதனாய்த் தோன்றி னானைப் 
பெருவேளூர் பேணி னானை
ஓதநா வுடைய னாகி 
உரைக்குமா றுரைக்கின் றேனே.               4.60.2
 
580                 குறவிதோள் மணந்த செல்வக் 
குமரவேள் தாதை யென்று
நறவிள நறுமென் கூந்தல் 
நங்கையோர் பாகத் தானைப்
பிறவியை மாற்று வானைப் 
பெருவேளூர் பேணி னானை
உறவினால் வல்ல னாகி 
உணருமா றுணர்த்து வேனே.           4.60.3
 
581         மைஞ்ஞவில் கண்டன் றன்னை 
வலங்கையின் மழுவொன் றேந்திக்
கைஞ்ஞவில் மானி னோடுங் 
கனலெரி யாடி னானைப்
பிஞ்ஞகன் றன்னை அந்தண் 
பெருவேளூர் பேணி னானைப்
பொய்ஞ்ஞெக நினைய மாட்டாப் 
பொறியிலா அறிவி லேனே.                       4.60.4
 
582         ஓடைசேர் நெற்றி யானை 
உரிவையை மூடி னானை
வீடதே காட்டு வானை 
வேதநான் காயி னானைப்
பேடைசேர் புறவ நீங்காப் 
பெருவேளூர் பேணி னானைக்
கூடநான் வல்ல மாற்றங் 
குறுகுமா றறிகி லேனே.                   4.60.5
 
583         கச்சைசேர் நாகத் தானைக் 
கடல்விடங் கண்டத் தானைக்
கச்சியே கம்பன் றன்னைக் 
கனலெரி யாடு வானைப்
பிச்சைசேர்ந் துழல்வி னானைப் 
பெருவேளூர் பேணி னானை
இச்சைசேர்ந் தமர நானும் 
இறைஞ்சுமா றிறைஞ்சு வேனே.                4.60.6
 
584 சித்தராய் வந்து தன்னைத் 
திருவடி வணங்கு வார்கள்
முத்தனை மூர்த்தி யாய 
முதல்வனை முழுது மாய
பித்தனைப் பிறரு மேத்தப் 
பெருவேளூர் பேணி னானை
மெத்தனே யவனை நாளும் 
விரும்புமா றறிகி லேனே.         4.60.7
 
585         முண்டமே தாங்கி னானை 
முற்றிய ஞானத் தானை
வண்டுலாங் கொன்றை மாலை 
வளர்மதிக் கண்ணி யானைப்
பிண்டமே ஆயி னானைப் 
பெருவேளூர் பேணி னானை
அண்டமாம் ஆதி யானை 
அறியுமா றறிகி லேனே.                  4.60.8
 
586         விரிவிலா அறிவி னார்கள் 
வேறொரு சமயஞ் செய்து
எரிவினாற் சொன்னா ரேனும் 
எம்பிராற் கேற்ற தாகும்
பரிவினாற் பெரியோ ரேத்தும் 
பெருவேளூர் பற்றி னானை
மருவிநான் வாழ்த்தி உய்யும் 
வகையது நினைக்கின் றேனே.                4.60.9
 
587         பொருகடல் இலங்கை மன்னன் 
உடல்கெடப் பொருத்தி நல்ல
கருகிய கண்டத் தானைக் 
கதிரிளங் கொழுந்து சூடும்
பெருகிய சடையி னானைப் 
பெருவேளூர் பேணி னானை
உருகிய அடிய ரேத்தும் 
உள்ளத்தால் உள்கு வேனே.                   4.60.10

இத்தலம் சோழநாட்டிலுள்ளது.
சுவாமிபெயர் - பிரியாதநாதர், தேவியார் - மின்னனையாளம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.61 திருஇராமேச்சுரம் - திருநேரிசை  


திருச்சிற்றம்பலம் 


588
 பாசமுங் கழிக்க கில்லா 
அரக்கரைப் படுத்துத் தக்க
வாசமிக் கலர்கள் கொண்டு 
மதியினால் மால்செய் கோயில்
நேசமிக் கன்பி னாலே 
நினைமின்நீர் நின்று நாளுந்
தேசமிக் கான் இருந்த 
திருஇரா மேச்சு ரமே.                    4.61.1
 
589         முற்றின நாள்கள் என்று 
முடிப்பதே கார ணமாய்
உற்றவன் போர்க ளாலே 
உணர்விலா அரக்கர் தம்மைச்
செற்றமால் செய்த கோயில் 
திருஇரா மேச்சு ரத்தைப்
பற்றிநீ பரவு நெஞ்சே 
படர்சடை ஈசன் பாலே.                    4.61.2
 
590         கடலிடை மலைகள் தம்மால் 
அடைத்துமால் கருமம் முற்றித்
திடலிடைச் செய்த கோயில் 
திருஇரா மேச்சு ரத்தைத்
தொடலிடை வைத்து நாவிற் 
சுழல்கின்றேன் தூய்மை யின்றி
உடலிடை நின்றும் பேரா 
ஐவர்ஆட் டுண்டு நானே.             4.61.3
 
591         குன்றுபோல் தோளு டைய 
குணமிலா அரக்கர் தம்மைக்
கொன்றுபோ ராழி யம்மால் 
வேட்கையாற் செய்த கோயில்
நன்றுபோல் நெஞ்ச மேநீ 
நன்மையை அறிதி யாயிற்
சென்றுநீ தொழுதுய் கண்டாய் 
திருஇரா மேச்சு ரமே.                    4.61.4
 
592         வீரமிக் கெயிறு காட்டி 
விண்ணுற நீண்ட ரக்கன்
கூரமிக் கவனைச் சென்று 
கொன்றுடன் கடற் படுத்துத்
தீரமிக் கானி ருந்த 
திருஇரா மேச்சு ரத்தைக்
கோரமிக் கார்த வத்தாற் 
கூடுவார் குறிப்பு ளாரே.           4.61.5
 
593 ஆர்வலம் நம்மின் மிக்கார் 
என்றஅவ் வரக்கர் கூடிப்
போர்வலஞ் செய்து மிக்குப் 
பொருதவர் தம்மை வீட்டித்
தேர்வலஞ் செற்ற மால்செய் 
திருஇரா மேச்சு ரத்தைச்
சேர்மட நெஞ்ச மேநீ 
செஞ்சடை எந்தை பாலே.           4.61.6
 
594         வாக்கினால் இன்பு ரைத்து 
வாழ்கிலார் தம்மை யெல்லாம்
போக்கினாற் புடைத்த வர்கள் 
உயிர்தனை யுண்டு மால்தான்
தேக்குநீர் செய்த கோயில் 
திருஇரா மேச்சு ரத்தை
நோக்கினால் வணங்கு வார்க்கு 
நோய்வினை நுணுகு மன்றே.          4.61.7
 
595                 பலவுநாள் தீமை செய்து 
பார்தன்மேற் குழுமி வந்து
கொலைவிலார் கொடிய ராய 
அரக்கரைக் கொன்று வீழ்த்தச்
சிலையினான் செய்த கோயில் 
திருஇரா மேச்சு ரத்தைத்
தலையினால் வணங்கு வார்கள் 
தாழ்வராந் தவம தாமே.                   4.618
 
596                 கோடிமா தவங்கள் செய்து 
குன்றினார் தம்மை யெல்லாம்
வீடவே சக்க ரத்தால் 
எறிந்துபின் அன்பு கொண்டு
தேடிமால் செய்த கோயில் 
திருஇரா மேச்சு ரத்தை
நாடிவாழ் நெஞ்ச மேநீ 
நன்னெறி யாகு மன்றே.                    4.61.9
 
597                 வன்கண்ணர் வாள ரக்கர் 
வாழ்வினை யொன்ற றியார்
புன்கண்ண ராகி நின்று 
போர்கள்செய் தாரை மாட்டிச்
செங்கண்மால் செய்த கோயில் 
திருஇரா மேச்சு ரத்தைத்
தங்கணால் எய்த வல்லார் 
தாழ்வராந் தலைவன் பாலே.         4.61.10
 
598                 வரைகளொத் தேயு யர்ந்த 
மணிமுடி அரக்கர் கோனை
விரையமுற் றறவொ டுக்கி 
மீண்டுமால் செய்த கோயில்
திரைகள்முத் தால்வ ணங்குந் 
திருஇரா மேச்சு ரத்தை
உரைகள்பத் தாலு ரைப்பார் 
உள்குவார் அன்பி னாலே.                   4.61.11


இத்தலம் பாண்டிநாட்டிலுள்ளது.
சுவாமிபெயர் - இராமலிங்கேசுவரர்;  தேவியார் - பருவதவர்த்தனியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.62     திருவாலவாய் - திருநேரிசை 
 
திருச்சிற்றம்பலம் 


599
 வேதியா வேத கீதா 
விண்ணவர் அண்ணா என்றென்
றோதியே மலர்கள் தூவி 
ஒடுங்கிநின் கழல்கள் காணப்
பாதியோர் பெண்ணை வைத்தாய் 
படர்சடை மதியஞ் சூடும்
ஆதியே ஆல வாயில் 
அப்பனே அருள்செ யாயே.   4.62.1
 
600    நம்பனே நான்மு கத்தாய் 
நாதனே ஞான மூர்த்தி
என்பொனே ஈசா என்றென் 
றேத்திநான் ஏசற் றென்றும்
பின்பினே திரிந்து நாயேன் 
பேர்த்தினிப் பிறவா வண்ணம்
அன்பனே ஆலவாயில் அப்பனே 
அருள் செயாயே.                 4.62.2
 
601         ஒருமருந் தாகி யுள்ளாய் 
உம்பரோ டுலகுக் கெல்லாம்
பெருமருந் தாகி நின்றாய் 
பேரமு தின்சு வையாய்க்
கருமருந் தாகி யுள்ளாய் 
ஆளும்வல் வினைகள் தீர்க்கும்
அருமருந் தால வாயில் 
அப்பனே அருள்செ யாயே.                   4.62.3
 
602         செய்யநின் கமல பாதஞ் 
சேருமா தேவர் தேவே
மையணி கண்டத் தானே 
மான்மறி மழுவொன் றேந்துஞ்
சைவனே சால ஞானங் 
கற்றறி விலாத நாயேன்
ஐயனே ஆல வாயில் 
அப்பனே அருள்செ யாயே.           4.62.4
 
603         வெண்டலை கையி லேந்தி 
மிகவுமூர் பலிகொண் டென்றும்
உண்டது மில்லை சொல்லில் 
உண்டது நஞ்சு தன்னைப்
பண்டுனை நினைய மாட்டாப் 
பளகனேன் உளம தார
அண்டனே ஆல வாயில் 
அப்பனே அருள்செ யாயே.           4.62.5
 
604         எஞ்சலில் புகலி தென்றென் 
றேத்திநான் ஏசற் றென்றும்
வஞ்சக மொன்று மின்றி 
மலரடி காணும் வண்ணம்
நஞ்சினை மிடற்றில் வைத்த 
நற்பொருட் பதமே நாயேற்
கஞ்சலென் றால வாயில் 
அப்பனே அருள்செ யாயே.           4.62.6
 
605  வழுவிலா துன்னை வாழ்த்தி 
வழிபடுந் தொண்ட னேன்உன்
செழுமலர்ப் பாதங் காணத் 
தெண்டிரை நஞ்ச முண்ட
குழகனே கோல வில்லீ 
கூத்தனே மாத்தா யுள்ள
அழகனே ஆல வாயில் 
அப்பனே அருள்செ யாயே.                   4.62.7
 
606         நறுமலர் நீருங் கொண்டு 
நாடொறு மேத்தி வாழ்த்திச்
செறிவன சித்தம் வைத்துத் 
திருவடி சேரும் வண்ணம்
மறிகடல் வண்ணன் பாகா 
மாமறை யங்க மாறும்
அறிவனே ஆல வாயில் 
அப்பனே அருள்செ யாயே.                   4.62.8
 
607         நலந்திகழ் வாயின் நூலாற் 
சருகிலைப் பந்தர் செய்த
சிலந்தியை அரச தாள 
அருளினாய் என்று திண்ணங்
கலந்துடன் வந்து நின்றாள் 
கருதிநான் காண்ப தாக
அலந்தனன் ஆல வாயில் 
அப்பனே அருள்செ யாயே.           4.62.9
 
608         பொடிக்கொடு பூசிப் பொல்லாக் 
குரம்பையிற் புந்தி யொன்றிப்
பிடித்துநின் றாள்க ளென்றும் 
பிதற்றிநா னிருக்க மாட்டேன்
எடுப்பனென் றிலங்கைக் கோன்வந் 
தெடுத்தலும் இருப துதோள்
அடர்த்தனே ஆல வாயில் 
அப்பனே அருள்செ யாயே.                   4.62.10

இத்தலம் பாண்டிநாட்டிலுள்ளது.
சுவாமிபெயர் - சொக்கநாதேசுவரர்,  தேவியார் - மீனாட்சியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.63 திருவண்ணாமலை - திருநேரிசை 


திருச்சிற்றம்பலம் 


609 
 ஓதிமா மலர்கள் தூவி 
உமையவள் பங்கா மிக்க
சோதியே துளங்கும் எண்டோ ள் 
சுடர்மழுப் படையி னானே
ஆதியே அமரர் கோவே 
அணியணா மலையு ளானே
நீதியால் நின்னை யல்லால் 
நினையுமா நினைவி லேனே.                4.63.1
 
610         பண்டனை வென்ற இன்சொற் 
பாவையோர் பங்க நீல
கண்டனே கார்கொள் கொன்றைக் 
கடவுளே கமல பாதா
அண்டனே அமரர் கோவே 
அணியணா மலையு ளானே
தொண்டனேன் உன்னை அல்லாற் 
சொல்லுமா சொல்லி லேனே.                4.63.2
 
611         உருவமும் உயிரு மாகி 
ஓதிய உலகுக் கெல்லாம்
பெருவினை பிறப்பு வீடாய் 
நின்றவெம் பெருமான் மிக்க
அருவிபொன் சொரியும் அண்ணா 
மலையுளாய் அண்டர் கோவே
மருவிநின் பாத மல்லான் 
மற்றொரு மாடி லேனே.            4.63.3
 
612         பைம்பொனே பவளக் குன்றே 
பரமனே பால்வெண் ணீற்றாய்
செம்பொனே மலர்செய் பாதா 
சீர்தரு மணியே மிக்க
அம்பொனே கொழித்து வீழும் 
அணியணா மலையு ளானே
என்பொனே உன்னை யல்லால் 
யாதும்நான் நினைவி லேனே.                4.63.4
 
613  பிறையணி முடியி னானே 
பிஞ்ஞகா பெண்ணோர் பாகா
மறைவலா இறைவா வண்டார் 
கொன்றையாய் வாம தேவா
அறைகழல் அமர ரேத்தும் 
அணியணா மலையு ளானே
இறைவனே உன்னை யல்லா 
லியாதுநான் நினைவி லேனே.               4.63.5
 
614  புரிசடை முடியின் மேலோர் 
பொருபுனற் கங்கை வைத்துக்
கரியுரி போர்வை யாகக் 
கருதிய கால காலா
அரிகுலம் மலிந்த அண்ணா 
மலையுளாய் அலரின் மிக்க
வரிமிகு வண்டு பண்செய் 
பாதநான் மறப்பி லேனே.                  4.63.6
 
615  இரவியும் மதியும் விண்ணும் 
இருநிலம் புனலுங் காற்றும்
உரகமார் பவனம் எட்டுந் 
திசையொளி உருவ மானாய்
அரவுமிழ் மணிகொள் சோதி 
அணியணா மலையு ளானே
பரவுநின் பாத மல்லாற் 
பரமநான் பற்றி லேனே.           4.63.7
 
616         பார்த்தனுக் கன்று நல்கிப் 
பாசுப தத்தை ஈந்தாய்
நீர்த்ததும் புலாவு கங்கை 
நெடுமுடி நிலாவ வைத்தாய்
ஆர்த்துவந் தீண்டு கொண்டல் 
அணியணா மலையு ளானே
தீர்த்தனே நின்றன் பாதத் 
திறமலாற் றிறமி லேனே.         4.63.8
 
617         பாலுநெய் முதலா மிக்க 
பசுவில்ஐந் தாடு வானே
மாலுநான் முகனுங் கூடிக் 
காண்கிலா வகையுள் நின்றாய்
ஆலுநீர் கொண்டல் பூகம் 
அணியணா மலையு ளானே
வாலுடை விடையாய் உன்றன் 
மலரடி மறப்பி லேனே.            4.63.9
 
618         இரக்கமொன் றியாது மில்லாக் 
காலனைக் கடிந்த எம்மான்
உரத்தினால் வரையை ஊக்க 
ஒருவிரல் நுதியி னாலே
அரக்கனை நெரித்த அண்ணா 
மலையுளாய் அமர ரேறே
சிரத்தினால் வணங்கி யேத்தித் 
திருவடி மறப்பி லேனே.                   4.63.10

இத்தலம் நடுநாட்டிலுள்ளது.
சுவாமிபெயர் - அருணாசலேசுவரர்,  தேவியார் - உண்ணாமுலையம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.64     திருவீழிமிழலை - திருநேரிசை


திருச்சிற்றம்பலம் 


619
 பூதத்தின் படையர் பாம்பின் 
பூணினர் பூண நூலர்
சீதத்திற் பொலிந்த திங்கட் 
கொழுந்தர்நஞ் சழுந்து கண்டர்
கீதத்திற் பொலிந்த ஓசைக் 
கேள்வியர் வேள்வி யாளர்
வேதத்தின் பொருளர் வீழி 
மிழலையுள் விகிர்த னாரே.                4.64.1
 
620         காலையிற் கதிர்செய் மேனி 
கங்குலிற் கறுத்த கண்டர்
மாலையின் மதியஞ் சேர்ந்த 
மகுடத்தர் மதுவும் பாலும்
ஆலையிற் பாகும் போல 
அண்ணித்திட் டடியார்க் கென்றும்
வேலையின் அமுதர் வீழி 
மிழலையுள் விகிர்த னாரே.                                4.64.2
 
621         வருந்தின நெருநல் இன்றாய் 
வழங்கின நாளர் ஆற்கீழ்
இருந்துநன் பொருள்கள் நால்வர்க் 
கியம்பினர் இருவ ரோடும்
பொருந்தினர் பிரிந்து தம்பால் 
பொய்யரா மவர்கட் கென்றும்
விருந்தினர் திருந்து வீழி 
மிழலையுள் விகிர்த னாரே.                4.64.3
 
622         நிலையிலா வூர்மூன் றொன்ற 
நெருப்பரி காற்றம் பாகச்
சிலையுநா ணதுவு நாகங் 
கொண்டவர் தேவர் தங்கள்
தலையினாற் றரித்த என்பும் 
தலைமயிர் வடமும் பூண்ட
விலையிலா வேடர் வீழி 
மிழலையுள் விகிர்த னாரே.                4.64.4
 
623         மறையிடைப் பொருளர் மொட்டின் 
மலர்வழி வாசத் தேனர்
கறவிடைப் பாலின் நெய்யர் 
கரும்பினிற் கட்டி யாளர்
பிறையிடைப் பாம்பு கொன்றைப் 
பிணையல்சேர் சடையுள் நீரர்
விறகிடைத் தீயர் வீழி 
மிழலையுள் விகிர்த னாரே.                        4.64.5
 
624         எண்ணகத் தில்லை அல்லர் 
உளரல்லர் இமவான் பெற்ற
பெண்ணகத் தரையர் காற்றிற் 
பெருவலி யிருவ ராகி
மண்ணகத் தைவர் நீரில் 
நால்வர்தீ யதனில் மூவர்
விண்ணகத் தொருவர் வீழி 
மிழலையுள் விகிர்த னாரே.                4.64.6
 
625         சந்தணி கொங்கை யாளோர் 
பங்கினர் சாம வேதர்
எந்தையும் எந்தை தந்தை 
தந்தையு மாய ஈசர்
அந்தியோ டுதயம் அந்த 
ணாளர்ஆன் நெய்யால் வேட்கும்
வெந்தழ லுருவர் வீழி 
மிழலையுள் விகிர்த னாரே.                4.64.7
 
626         நீற்றினை நிறையப் பூசி 
நித்தல்ஆ யிரம்பூக் கொண்டு
ஏற்றுழி ஒருநா ளொன்று 
குறையக்கண் நிறைய விட்ட
ஆற்றலுக் காழி நல்கி 
யவன்கொணர்ந் திழிச்சுங் கோயில்
வீற்றிருந் தளிப்பர் வீழி 
மிழலையுள் விகிர்த னாரே.                4.64.8
 
627         சித்திசெய் பவர்கட் கெல்லாஞ் 
சேர்விடஞ் சென்று கூடப்
பத்திசெய் பவர்கள் பாவம் 
பறைப்பவர் இறப்பி லாளர்
முத்திசை பவள மேனி 
முதிரொளி நீல கண்டர்
வித்தினில் முளையர் வீழி 
மிழலையுள் விகிர்த னாரே.                        4.64.9
 
628         தருக்கின அரக்கன் தேரூர் 
சாரதி தடைநி லாது
பொருப்பினை யெடுத்த தோளும் 
பொன்முடி பத்தும் புண்ணாய்
நெரிப்புண்டங் கலறி மீண்டு 
நினைந்தடி பரவத் தம்வாள்
விருப்பொடுங் கொடுப்பர் வீழி 
மிழலையுள் விகிர்த னாரே.                        4.64.10

இத்தலம் சோழநாட்டிலுள்ளது.
சுவாமிபெயர் - வீழியழகீசுவரர்,  தேவியார் - சுந்தராம்பிகையம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.65 திருச்சாய்க்காடு - திருநேரிசை 


திருச்சிற்றம்பலம் 


629  
 தோடுலா மலர்கள் தூவித் 
தொழுதெழு மார்க்கண் டேயன்
வீடுநாள் அணுகிற் றென்று 
மெய்கொள்வான் வந்த காலன்
பாடுதான் செல்லு மஞ்சிப் 
பாதமே சரண மென்னச்
சாடினார் காலன் மாளச் 
சாய்க்காடு மேவி னாரே.                  4.65.1
 
630         வடங்கெழு மலைமத் தாக 
வானவர் அசுர ரோடு
கடைந்திட எழுந்த நஞ்சங் 
கண்டுபல் தேவ ரஞ்சி
அடைந்துநும் சரண மென்ன 
அருள்பெரி துடைய ராகித்
தடங்கடல் நஞ்சம் உண்டார் 
சாய்க்காடு மேவி னாரே.          4.65.2
 
631         அரணிலா வெளிய நாவல் 
அருள்நிழ லாக ஈசன்
வரணிய லாகித் தன்வாய் 
நூலினாற் பந்தர் செய்ய
முரணிலாச் சிலந்தி தன்னை 
முடியுடை மன்ன னாக்கித்
தரணிதான் ஆள வைத்தார் 
சாய்க்காடு மேவி னாரே.          4.65.3
 
632         அரும்பெருஞ் சிலைக்கை வேட 
னாய்விறற் பார்த்தற் கன்று
உரம்பெரி துடைமை காட்டி 
ஒள்ளமர் செய்து மீண்டே
வரம்பெரி துடைய னாக்கி 
வாளமர் முகத்தின் மன்னுஞ்
சரம்பொலி தூணி ஈந்தார் 
சாய்க்காடு மேவி னாரே.  4.65.4
 
633         இந்திரன் பிரமன் அங்கி 
எண்வகை வசுக்க ளோடு
மந்திர மறைய தோதி 
வானவர் வணங்கி வாழ்த்தத்
தந்திர மறியாத் தக்கன் 
வேள்வியைத் தகர்த்த ஞான்று
சந்திரற் கருள்செய் தாருஞ் 
சாய்க்காடு மேவி னாரே.  4.65.5
 
634         ஆமலி பாலும் நெய்யும் 
ஆட்டிஅர்ச் சனைகள் செய்து
பூமலி கொன்றை சூட்டப் 
பொறாததன் தாதை தாளைக்
கூர்மழு வொன்றால் ஓச்சக் 
குளிர்சடைக் கொன்றை மாலைத்
தாமநற் சண்டிக் கீந்தார் 
சாய்க்காடு மேவி னாரே.  4.65.6
 
635         மையறு மனத்த னாய 
பகீரதன் வரங்கள் வேண்ட
ஐயமில் லமர ரேத்த 
ஆயிர முகம தாகி
வையகம் நெளியப் பாய்வான் 
வந்திழி கங்கை யென்னுந்
தையலைச் சடையில் ஏற்றார் 
சாய்க்காடு மேவி னாரே.  4.65.7
 
636         குவப்பெருந் தடக்கை வேடன் 
கொடுஞ்சிலை இறைச்சிப் பாரந்
துவர்ப்பெருஞ் செருப்பால் நீக்கித் 
தூயவாய்க் கலசம் ஆட்ட
உவப்பெருங் குருதி சோர 
ஒருகணை யிடந்தங் கப்பத்
தவப்பெருந் தேவு செய்தார் 
சாய்க்காடு மேவி னாரே.  4.65.8
 
637         நக்குலா மலர்பன் னூறு 
கொண்டுநன் ஞானத் தோடு
மிக்கபூ சனைகள் செய்வான் 
மென்மல ரொன்று காணா
தொக்குமென் மலர்க்கண் ணென்றங் 
கொருகணை யிடந்து மப்பச்
சக்கரங் கொடுப்பர் போலுஞ் 
சாய்க்காடு மேவி னாரே.  4.65.9
 
638         புயங்கள்ஐஞ் ஞான்கும் பத்து 
மாயகொண் டரக்க னோடிச்
சிவன்திரு மலையைப் பேர்க்கத் 
திருமலர்க் குழலி யஞ்ச
வியன்பெற எய்தி வீழ 
விரல்சிறி தூன்றி மீண்டே
சயம்பெற நாம மீந்தார் 
சாய்க்காடு மேவி னாரே.          4.65.10

இத்தலம் சோழநாட்டிலுள்ளது.
சுவாமிபெயர் - சாயவனேசுவரர்,
தேவியார் - குயிலின்நன்மொழியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.66 திருநாகேச்சரம் - திருநேரிசை 


திருச்சிற்றம்பலம் 


639
 கச்சைசேர் அரவர் போலுங் 
கறையணி மிடற்றர் போலும்
பிச்சைகொண் டுண்பர் போலும் 
பேரரு ளாலர் போலும்
இச்சையால் மலர்கள் தூவி 
இரவொடு பகலுந் தம்மை
நச்சுவார்க் கினியர் போலும் 
நாகஈச் சரவ னாரே.                     4.66.1
 
640         வேடுறு வேட ராகி 
விசயனோ டெய்தார் போலுங்
காடுறு பதியர் போலுங் 
கடிபுனற் கங்கை நங்கை
சேடெறி சடையர் போலுந் 
தீவினை தீர்க்க வல்ல
நாடறி புகழர் போலும் 
நாகஈச் சரவ னாரே.             4.66.2
 
641         கற்றுணை வில்ல தாகக் 
கடியரண் செற்றார் போலும்
பொற்றுணைப் பாதர் போலும் 
புலியத ளுடையார் போலுஞ்
சொற்றுணை மாலை கொண்டு 
தொழுதெழு வார்கட் கெல்லாம்
நற்றுணை யாவர் போலும் 
நாகஈச் சரவ னாரே.                     4.66.3
 
642  கொம்பனாள் பாகர் போலுங் 
கொடியுடை விடையர் போலுஞ்
செம்பொனா ருருவர் போலுந் 
திகழ்திரு நீற்றர் போலும்
எம்பிரான் எம்மை யாளும் 
இறைவனே என்று தம்மை
நம்புவார்க் கன்பர் போலும் 
நாகஈச் சரவ னாரே.                     4.66.4
 
643  கடகரி யுரியர் போலுங் 
கனல்மழு வாளர் போலும்
படவர வரையர் போலும் 
பாரிடம் பலவுங் கூடிக்
குடமுடை முழவம் ஆர்ப்பக் 
கூளிகள் பாட நாளும்
நடநவில் அடிகள் போலும் 
நாகஈச் சரவ னாரே.             4.66.5
 
644         பிறையுறு சடையர் போலும் 
பெண்ணொரு பாகர் போலும்
மறையுறு மொழியர் போலும் 
மால்மறை யவன்ற னோடு
முறைமுறை அமரர் கூடி 
முடிகளால் வணங்க நின்ற
நறவமர் கழலர் போலும் 
நாகஈச் சரவ னாரே.                     4.66.6
 
645         வஞ்சகர்க் கரியர் போலும் 
மருவினோர்க் கெளியர் போலுங்
குஞ்சரத் துரியர் போலுங் 
கூற்றினைக் குமைப்பர் போலும்
விஞ்சையர் இரிய அன்று 
வேலைவாய் வந்தெ ழுந்த
நஞ்சணி மிடற்றர் போலும் 
நாகஈச் சரவ னாரே.                     4.66.7
 
646         போகமார் மோடி கொங்கை 
புணர்தரு புனிதர் போலும்
வேகமார் விடையர் போலும் 
வெண்பொடி யாடு மேனிப்
பாகமா லுடையர் போலும் 
பருப்பத வில்லர் போலும்
நாகநா ணுடையர் போலும் 
நாகஈச் சரவ னாரே.                     4.66.8
 
647         கொக்கரை தாளம் வீணை 
பாணிசெய் குழகர் போலும்
அக்கரை யணிவர் போலும் 
ஐந்தலை யரவர் போலும்
வக்கரை யமர்வர் போலும் 
மாதரை மையல் செய்யும்
நக்கரை யுருவர் போலும் 
நாகஈச் சரவ னாரே.                             4.66.9
 
648         வின்மையாற் புரங்கள் மூன்றும் 
வெந்தழல் விரித்தார் போலும்
தன்மையால் அமரர் தங்கள் 
தலைவர்க்குந் தலைவர் போலும்
வன்மையான் மலையெ டுத்தான் 
வலியினைத் தொலைவித் தாங்கே
நன்மையால் அளிப்பர் போலும் 
நாகஈச் சரவ னாரே.                     4.66.10

இத்தலம் சோழநாட்டிலுள்ளது.
சுவாமிபெயர் - சண்பகாரண்ணியேசுவரர்,
தேவியார் - குன்றமுலைநாயகியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.67    திருக்கொண்டீச்சரம் - திருநேரிசை 


திருச்சிற்றம்பலம் 


649  
 வரைகிலேன் புலன்க ளைந்தும் 
வரைகிலாப் பிறவி மாயப்
புரையிலே அடங்கி நின்று 
புறப்படும் வழியுங் காணேன்
அரையிலே மிளிரு நாகத் 
தண்ணலே அஞ்ச லென்னாய்
திரையுலாம் பழன வேலித் 
திருக்கொண்டீச் சரத்து ளானே.               4.67.1
 
650         தொண்டனேன் பிறந்து வாளா 
தொல்வினைக் குழியில் வீழ்ந்து
பிண்டமே சுமந்து நைந்து 
பேர்வதோர் வழியுங் காணேன்
அண்டனே அண்ட வாணா 
அறிவனே அஞ்ச லென்னாய்
தெண்டிரைப் பழனஞ் சூழ்ந்த 
திருக்கொண்டீச் சரத்து ளானே.               4.67.2
 
651         கால்கொடுத் தெலும்பு மூட்டிக் 
கதிர்நரம் பாக்கை யார்த்துத்
தோலுடுத் துதிர மட்டித் 
தொகுமயிர் மேய்ந்த கூரை
ஓலெடுத் துழைஞர் கூடி 
ஒளிப்பதற் கஞ்சு கின்றேன்
சேலுடைப் பழனஞ் சூழ்ந்த 
திருக்கொண்டீச் சரத்து ளானே.               4.67.3
 
652         கூட்டமாய் ஐவர் வந்து 
கொடுந்தொழிற் குணத்த ராகி
ஆட்டுவார்க் காற்ற கில்லேன் 
ஆடர வசைத்த கோவே
காட்டிடை யரங்க மாக 
ஆடிய கடவு ளேயோ
சேட்டிரும் பழன வேலித் 
திருக்கொண்டீச் சரத்து ளானே.               4.67.4
 
653         பொக்கமாய் நின்ற பொல்லாப் 
புழுமிடை முடைகொள் ஆக்கை
தொக்குநின் றைவர் தொண்ணூற் 
றறுவருந் துயக்க மெய்த
மிக்குநின் றிவர்கள் செய்யும் 
வேதனைக் கலந்து போனேன்
செக்கரே திகழும் மேனித் 
திருக்கொண்டீச் சரத்து ளானே.       4.67.5
 
654 ஊனுலா முடைகொள் ஆக்கை 
உடைகல மாவ தென்றும்
மானுலா மழைக்க ணார்தம் 
வாழ்க்கையை மெய்யென் றெண்ணி
நானெலா மினைய கால 
நண்ணிலேன் எண்ண மில்லேன்
தேனுலாம் பொழில்கள் சூழ்ந்த 
திருக்கொண்டீச் சரத்து ளானே.               4.67.6
 
655         சாணிரு மடங்கு நீண்ட 
சழக்குடைப் பதிக்கு நாதர்
வாணிகர் ஐவர் தொண்ணூற் 
றறுவரும் மயக்கஞ் செய்து
பேணிய பதியின் நின்று 
பெயரும்போ தறிய மாட்டேன்
சேணுயர் மாட நீடு 
திருக்கொண்டீச் சரத்து ளானே.               4.67.7
 
656         பொய்மறித் தியற்றி வைத்துப் 
புலால்கமழ் பண்டம் பெய்து
பைமறித் தியற்றி யன்ன 
பாங்கிலாக் குரம்பை நின்று
கைமறித் தனைய வாவி 
கழியும்போ தறிய மாட்டேன்
சென்னெறிச் செலவு காணேன் 
திருக்கொண்டீச் சரத்து ளானே.               4.67.8
 
657         பாலனாய்க் கழிந்த நாளும் 
பனிமலர்க் கோதை மார்தம்
மேலனாய்க் கழிந்த நாளும் 
மெலிவொடு மூப்பு வந்து
கோலனாய்க் கழிந்த நாளுங் 
குறிக்கோளி லாது கெட்டேன்
சேலுலாம் பழன வேலித் 
திருக்கொண்டீச் சரத்து ளானே.               4.67.9
 
658         விரைதரு கருமென் கூந்தல் 
விளங்கிழை வேலொண் கண்ணாள்
வெருவர இலங்கைக் கோமான் 
விலங்கலை எடுத்த ஞான்று
பருவரை யனைய தோளும் 
முடிகளும் பாரி வீழத்
திருவிர லூன்றி னானே 
திருக்கொண்டீச் சரத்து ளானே.               4.67.10


இத்தலம் சோழநாட்டிலுள்ளது.
சுவாமிபெயர் - பசுபதீசுவரர்,  தேவியார் - சாந்தநாயகியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.68    திருவாலங்காடு - திருநேரிசை


திருச்சிற்றம்பலம் 


659 
 வெள்ளநீர்ச் சடையர் போலும் 
விரும்புவார்க் கெளியர் போலும்
உள்ளுளே யுருகி நின்றங் 
குகப்பவர்க் கன்பர் போலுங்
கள்ளமே வினைக ளெல்லாங் 
கரிசறுத் திடுவர் போலும்
அள்ளலம் பழனை மேய 
ஆலங்காட் டடிக ளாரே.                    4.68.1
 
660         செந்தழ லுருவர் போலுஞ் 
சினவிடை யுடையர் போலும்
வெந்தவெண் ணீறு கொண்டு 
மெய்க்கணிந் திடுவர் போலும்
மந்தமாம் பொழிற் பழனை 
மல்கிய வள்ளல் போலும்
அந்தமில் அடிகள் போலும் 
ஆலங்காட் டடிக ளாரே.                    4.68.2
 
661         கண்ணினாற் காம வேளைக் 
கனலெழ விழிப்பர் போலும்
எண்ணிலார் புரங்கள் மூன்று 
மெரியுணச் சிரிப்பர் போலும்
பண்ணினார் முழவ மோவாப் 
பைம்பொழிற் பழனை மேய
அண்ணலார் எம்மை யாளும் 
ஆலங்காட் டடிக ளாரே.                    4.68.3
 
662         காறிடு விடத்தை யுண்ட 
கண்டரெண் தோளர் போலுந்
தூறிடு சுடலை தன்னிற் 
சுண்ணவெண் ணீற்றர் போலுங்
கூறிடு முருவர் போலுங் 
குளிர்பொழிற் பழனை மேய
ஆறிடு சடையர் போலும் 
ஆலங்காட் டடிக ளாரே.            4.68.4
 
663         பார்த்தனோ டமர் பொருது 
பத்திமை காண்பர் போலுங்
கூர்த்தவா யம்பு கோத்துக் 
குணங்களை அறிவர் போலும்
பேர்த்துமோ ராவ நாழி 
அம்போடுங் கொடுப்பர் போலுந்
தீர்த்தமாம் பழனை மேய 
திருவாலங் காட னாரே.                   4.68.5
 
664         வீட்டினார் சுடுவெண் ணீறு 
மெய்க்கணிந் திடுவர் போலுங்
காட்டில்நின் றாடல் பேணுங் 
கருத்தினை யுடையர் போலும்
பாட்டினார் முழவ மோவாப் 
பைம்பொழிற் பழனை மேயார்
ஆட்டினார் அரவந் தன்னை 
ஆலங்காட் டடிக ளாரே.                    4.68.6
 
665         தாளுடைச் செங்க மலத் 
தடங்கொள்சே வடியர் போலும்
நாளுடைக் காலன் வீழ 
உதைசெய்த நம்பர் போலுங்
கோளுடைப் பிறவி தீர்ப்பார் 
குளிர்பொழிற் பழனை மேய
ஆளுடை யண்ணல் போலும் 
ஆலங்காட் டடிக ளாரே.                    4.68.7
 
666         கூடினார் உமைதன் னோடே 
குறிப்புடை வேடங் கொண்டு
சூடினார் கங்கை யாளைச் 
சுவறிடு சடையர் போலும்
பாடினார் சாம வேதம் 
பைம்பொழிற் பழனை மேயார்
ஆடினார் காளி காண 
ஆலங்காட் டடிக ளாரே.                    4.68.8
 
667         வெற்றரைச் சமண ரோடு 
விலையுடைக் கூறை போர்க்கும்
ஒற்றரைச் சொற்கள் கொள்ளார் 
குணங்களை உகப்பர் போலும்
பெற்றமே உகந்தங் கேறும் 
பெருமையை யுடையர் போலும்
அற்றங்கள் அறிவர் போலும் 
ஆலங்காட் டடிக ளாரே.                    4.68.9
 
668         மத்தனாய் மலையெ டுத்த 
அரக்கனைக் கரத்தோ டொல்க
ஒத்தினார் திருவி ரலால் 
ஊன்றியிட் டருள்வர் போலும்
பத்தர்தம் பாவந் தீர்க்கும் 
பைம்பொழிற் பழனை மேய
அத்தனார் நம்மை யாள்வார் 
ஆலங்காட் டடிக ளாரே.                    4.68.10


இத்தலம் தொண்டைநாட்டிலுள்ளது.
சுவாமிபெயர் - ஊர்த்ததாண்டவேசுவரர்,
தேவியார் - வண்டார்குழலியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.69   திருக்கோவலூர்வீரட்டம் - திருநேரிசை 


திருச்சிற்றம்பலம் 


669
 செத்தையேன் சிதம்ப நாயேன் 
செடியனேன் அழுக்குப் பாயும்
பொத்தையே போற்றி நாளும் 
புகலிடம் அறிய மாட்டேன்
எத்தைநான் பற்றி நிற்கேன் 
இருளற நோக்க மாட்டாக்
கொத்தையேன் செய்வ தென்னே 
கோவல்வீ ரட்ட னீரே.                   4.69.1
 
670         தலைசுமந் திருகை நாற்றித் 
தரணிக்கே பொறைய தாகி
நிலையிலா நெஞ்சந் தன்னுள் 
நித்தலும் ஐவர் வேண்டும்
விலைகொடுத் தறுக்க மாட்டேன் 
வேண்டிற்றே வேண்டி எய்த்தேன்
குலைகொள்மாங் கனிகள் சிந்தும் 
கோவல்வீ ரட்ட னீரே.                   4.69.2
 
671         வழித்தலைப் படவு மாட்டேன் 
வைகலுந் தூய்மை செய்து
பழித்திலேன் பாச மற்றுப் 
பரமநான் பரவ மாட்டேன்
இழித்திலேன் பிறவி தன்னை 
என்னினைந் திருக்க மாட்டேன்
கொழித்துவந் தலைக்குந் தெண்ணீர்க் 
கோவல்வீ ரட்ட னீரே.                   4.69.3
 
672         சாற்றுவர் ஐவர் வந்து 
சந்தித்த குடிமை வேண்டிக்
காற்றுவர் கனலப் பேசிக் 
கண்செவி மூக்கு வாயுள்
ஆற்றுவர் அலந்து போனேன் 
ஆதியை அறிவொன் றின்றிக்
கூற்றுவர் வாயிற் பட்டேன் 
கோவல்வீ ரட்ட னீரே.                   4.69.4
 
673  தடுத்திலேன் ஐவர் தம்மைத் 
தத்துவத் துயர்வு நீர்மைப்
படுத்திலேன் பரப்பு நோக்கிப் 
பன்மலர்ப் பாத முற்ற
அடுத்திலேன் சிந்தை யார 
ஆர்வலித் தன்பு திண்ணங்
கொடுத்திலேன் கொடிய வாநான் 
கோவல்வீ ரட்ட னீரே.                   4.69.5
 
674         மாச்செய்த குரம்பை தன்னை 
மண்ணிடை மயக்க மெய்து
நாச்செய்து நாலு மைந்தும் 
நல்லன வாய்தல் வைத்துக்
காச்செய்த காயந் தன்னுள் 
நித்தலும் ஐவர் வந்து
கோச்செய்து குமைக்க வாற்றேன் 
கோவல்வீ ரட்ட னீரே.                   4.69.6
 
675         படைகள்போல் வினைகள் வந்து 
பற்றியென் பக்கல் நின்றும்
விடகிலா வாத லாலே 
விகிர்தனை விரும்பி யேத்தும்
இடையிலேன் என்செய் கேன்நான் 
இரப்பவர் தங்கட் கென்றுங்
கொடையிலேன் கொள்வ தேநான் 
கோவல்வீ ரட்ட னீரே.                   4.69.7
 
676         பிச்சிலேன் பிறவி தன்னைப் 
பேதையேன் பிணக்க மென்னுந்
துச்சுளே அழுந்தி வீழ்ந்து 
துயரமே இடும்பை தன்னுள்
அச்சனாய் ஆதி மூர்த்திக் 
கன்பனாய் வாழ மாட்டாக்
கொச்சையேன் செய்வ தென்னே 
கோவல்வீ ரட்ட னீரே.                   4.69.8
 
677         நிணத்திடை யாக்கை பேணி 
நியமஞ்செய் திருக்க மாட்டேன்
மணத்திடை ஆட்டம் பேசி 
மக்களே சுற்ற மென்னுங்
கணத்திடை ஆட்டப் பட்டுக் 
காதலால் உன்னைப் பேணுங்
குணத்திடை வாழ மாட்டேன் 
கோவல்வீ ரட்ட னீரே.                   4.69.9
 
678         விரிகடல் இலங்கைக் கோனை 
வியன்கயி லாயத் தின்கீழ்
இருபது தோளும் பத்துச் 
சிரங்களும் நெறிய வூன்றிப்
பரவிய பாடல் கேட்டுப் 
படைகொடுத் தருளிச் செய்தார்
குரவொடு கோங்கு சூழ்ந்த 
கோவல்வீ ரட்ட னாரே.                   4.69.10


இத்தலம் நடுநாட்டிலுள்ளது.
சுவாமிபெயர் - வீரட்டேசநாதர்,   தேவியார் - சிவாநந்தவல்லி.

 திருச்சிற்றம்பலம்

உள்ளுறை அட்டவணைக்குத் திரும்ப



4.70 திருநனிபள்ளி - திருநேரிசை 


திருச்சிற்றம்பலம் 


679
 முற்றுணை யாயி னானை 
மூவர்க்கு முதல்வன் றன்னைச்
சொற்றுணை ஆயி னானைச் 
சோதியை ஆத ரித்து
உற்றுணர்ந் துருகி யூறி 
உள்கசி வுடைய வர்க்கு
நற்றுணை யாவர் போலும் 
நனிபள்ளி அடிக ளாரே.           4.70.1
 
680         புலர்ந்தகால் பூவும் நீருங் 
கொண்டடி போற்ற மாட்டா
வலஞ்செய்து வாயின் நூலால் 
வட்டணைப் பந்தர் செய்த
சிலந்தியை அரைய னாக்கிச் 
சீர்மைகள் அருள வல்லார்
நலந்திகழ் சோலை சூழ்ந்த 
நனிபள்ளி அடிக ளாரே.                   4.70.2
 
681         எண்பதும் பத்தும் ஆறு 
மென்னுளே இருந்து மன்னிக்
கண்பழக் கொன்று மின்றிக் 
கலக்கநான் அலக்க ழிந்தேன்
செண்பகந் திகழும் புன்னை 
செழுந்திரட் குரவம் வேங்கை
நண்புசெய் சோலை சூழ்ந்த 
நனிபள்ளி அடிக ளாரே.                   4.70.3
 
682         பண்ணினார் பாட லாகிப் 
பழத்தினில் இரத மாகிக்
கண்ணினார் பார்வை யாகிக் 
கருத்தொடு கற்ப மாகி
எண்ணினார் எண்ண மாகி 
ஏழுல கனைத்து மாகி
நண்ணினார் வினைகள் தீர்ப்பார் 
நனிபள்ளி அடிக ளாரே.                   4.70.4
 
683         துஞ்சிருள் காலை மாலை 
தொடர்ச்சியை மறந் திராதே
அஞ்செழுத் தோதின் நாளும் 
அரனடிக் கன்ப தாகும்
வஞ்சனைப் பால்சோ றாக்கி 
வழக்கிலா அமணர் தந்த
நஞ்சமு தாக்கு வித்தார் 
நனிபள்ளி அடிக ளாரே.                   4.70.5
 
684         செம்மலர்க் கமலத் தோனுந் 
திருமுடி காண மாட்டான்
அம்மலர்ப் பாதங் காண்பான் 
ஆழியான் அகழ்ந்துங் காணான்
நின்மலன் என்றங் கேத்தும் 
நினைப்பினை அருளி நாளும்
நம்மலம் அறுப்பர் போலும் 
நனிபள்ளி அடிக ளாரே.                   4.70.6
 
685         அரவத்தால் வரையைச் சுற்றி 
அமரரோ டசுரர் கூடி
அரவித்துக் கடையத் தோன்றும் 
ஆலநஞ் சமுதா வுண்டார்
விரவித்தம் அடிய ராகி 
வீடிலாத் தொண்டர் தம்மை
நரகத்தில் வீழ வொட்டார் 
நனிபள்ளி அடிக ளாரே.                   4.70.7
 
686  மண்ணுளே திரியும் போது 
வருவன பலவுங் குற்றம்
புண்ணுளே புரைபு ரையன் 
புழுப்பொதி பொள்ள லாக்கை
-----    -----     -----    -----
இப்பதிகத்தில் 8-ம் செய்யுளின் 
பின்னிரண்டடிகளும் 9-ம்செய்யுளும் 
மறைந்து போயின.                                   4.70.8-9
 
687         பத்துமோர் இரட்டி தோளான் 
பாரித்து மலையெ டுக்கப்
பத்துமோர் இரட்டி தோள்கள் 
படருடம் படர வூன்றிப்
பத்துவாய் கீதம் பாடப் 
பரிந்தவற் கருள்கொ டுத்தார்
பத்தர்தாம் பரவி யேத்தும் 
நனிபள்ளிப் பரம னாரே.                  4.70.10


இத்தலம் சோழநாட்டிலுள்ளது.
சுவாமிபெயர் - நற்றுணையப்பர்,   தேவியார் - பர்வதராசபுத்திரி.

 திருச்சிற்றம்பலம்


உள்ளுறை அட்டவணைக்குத் திரும்ப



4.71 திருநாகைக்காரோணம் - திருநேரிசை 


திருச்சிற்றம்பலம் 


688
 மனைவிதாய் தந்தை மக்கள் 
மற்றுள சுற்ற மென்னும்
வினையுளே விழுந்த ழுந்தி 
வேதனைக் கிடமா காதே
கனையுமா கடல்சூழ் நாகை 
மன்னுகா ரோணத் தானை
நினையுமா வல்லீ ராகில் 
உய்யலாம் நெஞ்சி னீரே.                  4.71..1
 
689         வையனை வைய முண்ட 
மாலங்கந் தோண்மேற் கொண்ட
செய்யனைச் செய்ய போதிற் 
திசைமுகன் சிரமொன் றேந்துங்
கையனைக் கடல்சூழ் நாகைக் 
காரோணங் கோயில் கொண்ட
ஐயனை நினைந்த நெஞ்சே 
அம்மநாம் உய்ந்த வாறே.                   4.71..2
 
690         நிருத்தனை நிமலன் றன்னை 
நீணிலம் விண்ணின் மிக்க
விருத்தனை வேத வித்தை 
விளைபொருள் மூல மான
கருத்தனைக் கடல்சூழ் நாகைக் 
காரோணங் கோயில் கொண்ட
ஒருத்தனை உணர்த லால்நாம் 
உய்ந்தவா நெஞ்சி னீரே.                  4.71.3
 
691         மண்டனை இரந்து கொண்ட 
மாயனோ டசுரர் வானோர்
தெண்டிரை கடைய வந்த 
தீவிடந் தன்னை யுண்ட
கண்டனைக் கடல்சூழ் நாகைக் 
காரோணங் கோயில் கொண்ட
அண்டனை நினைந்த நெஞ்சே 
அம்மநாம் உய்ந்த வாறே.                   4.71.4
 
692         நிறைபுனல் அணிந்த சென்னி 
நீணிலா அரவஞ் சூடி
மறையொலி பாடி யாடல் 
மயானத்து மகிழ்ந்த மைந்தன்
கறைமலி கடல்சூழ் நாகைக் 
காரோணங் கோயில் கொண்ட
இறைவனை நாளு மேத்த 
இடும்பைபோய் இன்ப மாமே.         4.71.5
 
693         வெம்பனைக் கருங்கை யானை 
வெருவவன் றுரிவை போர்த்த
கம்பனைக் காலற் காய்ந்த 
காலனை ஞால மேத்தும்
உம்பனை உம்பர் கோனை 
நாகைக்கா ரோண மேய
செம்பொனை நினைந்த நெஞ்சே 
திண்ணம்நாம் உய்ந்த வாறே.         4.71.6
 
694         வெங்கடுங் கானத் தேழை 
தன்னொடும் வேட னாய்ச்சென்
றங்கமர் மலைந்து பார்த்தற் 
கடுசரம் அருளி னானை
மங்கைமார் ஆட லோவா 
மன்னுகா ரோணத் தானைக்
கங்குலும் பகலுங் காணப் 
பெற்றுநாங் களித்த வாறே.                 4.71.7
 
695         தெற்றினர் புரங்கள் மூன்றுந் 
தீயினில் விழவோ ரம்பால்
செற்றவெஞ் சிலையர் வஞ்சர் 
சிந்தையுட் சேர்வி லாதார்
கற்றவர் பயிலும் நாகைக் 
காரோணங் கருதி யேத்தப்
பெற்றவர் பிறந்தார் மற்றுப் 
பிறந்தவர் பிறந்தி லாரே.                        4.71.8
 
இப்பதிகத்தில் 9-ம் செய்யுள் சிதைந்து போயிற்று.        4.71.9
 
696         கருமலி கடல்சூழ் நாகைக் 
காரோணர் கமல பாதத்
தொருவிரல் நுதிக்கு நில்லா 
தொண்டிறல் அரக்க னுக்கான்
இருதிற மங்கை மாரோ 
டெம்பிரான் செம்பொ னாகந்
திருவடி தரித்து நிற்கத் 
திண்ணம்நாம் உய்ந்த வாறே.         4.71.10


இத்தலம் சோழநாட்டிலுள்ளது.
சுவாமிபெயர் - காயாரோகணேசுவரர்,
தேவியார் - நீலாயதாட்சியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.72 திருவின்னம்பர் - திருநேரிசை


திருச்சிற்றம்பலம் 


697
 விண்ணவர் மகுட கோடி 
மிடைந்தசே வடியர் போலும்
பெண்ணொரு பாகர் போலும் 
பேடலி யாணர் போலும்
வண்ணமால் அயனுங் காணா 
மால்வரை எரியர் போலும்
எண்ணுரு வநேகர் போலும் 
இன்னம்பர் ஈச னாரே.                     4.72.1
 
698  பன்னிய மறையர் போலும் 
பாம்பரை யுடையர் போலுந்
துன்னிய சடையர் போலுந் 
தூமதி மத்தர் போலும்
மன்னிய மழுவர் போலும் 
மாதிடம் மகிழ்வர் போலும்
என்னையும் உடையர் போலும் 
இன்னம்பர் ஈச னாரே.                     4.72.2
 
699         மறியொரு கையர் போலும் 
மாதுமை யுடையர் போலும்
பறிதலைப் பிறவி நீக்கிப் 
பணிகொள வல்லர் போலுஞ்
செறிவுடை அங்க மாலை 
சேர்திரு வுருவர் போலும்
எறிபுனற் சடையர் போலும் 
இன்னம்பர் ஈச னாரே.                     4.72.3
 
700 விடமலி கண்டர் போலும் 
வேள்வியை அழிப்பர் போலுங்
கடவுநல் விடையர் போலுங் 
காலனைக் காய்வர் போலும்
படமலி அரவர் போலும் 
பாய்புலித் தோலர் போலும்
இடர்களைந் தருள்வர் போலும் 
இன்னம்பர் ஈச னாரே.                     4.72.4
 
701 அளிமலர்க் கொன்றை துன்றும் 
அவிர்சடை யுடையர் போலுங்
களிமயிற் சாய லோடுங் 
காமனை விழிப்பர் போலும்
வெளிவளர் உருவர் போலும் 
வெண்பொடி யணிவர் போலும்
எளியவர் அடியர்க் கென்றும் 
இன்னம்பர் ஈச னாரே.                     4.72.5
 
702 கணையமர் சிலையர் போலுங் 
கரியுரி உடையர் போலுந்
துணையமர் பெண்ணர் போலுந் 
தூமணிக் குன்றர் போலும்
அணையுடை அடியர் கூடி 
அன்பொடு மலர்கள் தூவும்
இணையடி உடையர் போலும் 
இன்னம்பர் ஈச னாரே.             4.72.6
 
703 பொருப்பமர் புயத்தர் போலும் 
புனலணி சடையர் போலும்
மருப்பிள வாமை தாங்கு 
மார்பில்வெண் ணூலர் போலும்
உருத்திர மூர்த்தி போலும் 
உணர்விலார் புரங்கள் மூன்றும்
எரித்திடு சிலையர் போலும் 
இன்னம்பர் ஈச னாரே.             4.72.7
 
704 காடிடம் உடையர் போலுங் 
கடிகுரல் விளியர் போலும்
வேடுரு வுடையர் போலும் 
வெண்மதிக் கொழுந்தர் போலுங்
கோடலர் வன்னி தும்பை 
கொக்கிற கலர்ந்த கொன்றை
ஏடமர் சடையர் போலும் 
இன்னம்பர் ஈச னாரே.             4.72.8
 
705 காறிடு விடத்தை யுண்ட 
கண்டரெண் டோ ளர் போலும்
நீறுடை யுருவர் போலும் 
நினைப்பினை அரியர் போலும்
பாறுடைத் தலைகை ஏந்திப் 
பலிதிரிந் துண்பர் போலும்
ஏறுடைக் கொடியர் போலும் 
இன்னம்பர் ஈச னாரே.                     4.72.9
 
706 ஆர்த்தெழு மிலங்கைக் கோனை 
அருவரை அடர்ப்பர் போலும்
பார்த்தனோ டமர் பொருது 
படைகொடுத் தருள்வர் போலுந்
தீர்த்தமாங் கங்கை தன்னைத் 
திருச்சடை வைப்பர் போலும்
ஏத்தஏ ழுலகும் வைத்தார் 
இன்னம்பர் ஈச னாரே.                     4.72.10


இத்தலம் சோழநாட்டிலுள்ளது.
சுவாமிபெயர் - எழுத்தறிந்தவீசுவரர்,
தேவியார் - கொந்தார்பூங்குழலம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.73    திருச்சேறை - திருநேரிசை 


திருச்சிற்றம்பலம் 


707
 பெருந்திரு இமவான் பெற்ற 
பெண்கொடி பிரிந்த பின்னை
வருந்துவான் தவங்கள் செய்ய 
மாமணம் புணர்ந்து மன்னும்
அருந்திரு மேனி தன்பால் 
அங்கொரு பாக மாகத்
திருந்திட வைத்தார் சேறைச் 
செந்நெறிச் செல்வ னாரே. 4.73.1
 
708 ஓர்த்துள வாறு நோக்கி 
உண்மையை உணராக் குண்டர்
வார்த்தையை மெய்யென் றெண்ணி 
மயக்கில்வீழ்ந் தழுந்து வேனைப்
பேர்த்தெனை ஆளாக் கொண்டு 
பிறவிவான் பிணிக ளெல்லாந்
தீர்த்தருள் செய்தார் சேறைச் 
செந்நெறிச் செல்வ னாரே.         4.73.2
 
709 ஒன்றிய தவத்து மன்னி 
உடையனாய் உலப்பில் காலம்
நின்றுதங் கழல்க ளேத்தும் 
நீள்சிலை விசய னுக்கு
வென்றிகொள் வேட னாகி 
விரும்பிவெங் கான கத்துச்
சென்றருள் செய்தார் சேறைச் 
செந்நெறிச் செல்வ னாரே.         4.73.3
 
710 அஞ்சையும் அடக்கி ஆற்ற 
லுடையனாய் அநேக காலம்
வஞ்சமில் தவத்துள் நின்று 
மன்னிய பகீர தற்கு
வெஞ்சின முகங்க ளாகி 
விசையொடு பாயுங் கங்கைச்
செஞ்சடை யேற்றார் சேறைச் 
செந்நெறிச் செல்வ னாரே.         4.73.4
 
711 நிறைந்தமா மணலைக் கூப்பி 
நேசமோ டாவின் பாலைக்
கறந்துகொண் டாட்டக் கண்டு 
கறுத்ததன் தாதை தாளை
எறிந்தமா ணிக்கப் போதே 
எழில்கொள்சண் டீசன் என்னச்
சிறந்தபே றளித்தார் சேறைச் 
செந்நெறிச் செல்வ னாரே.         4.73.5
 
712 விரித்தபல் கதிர்கொள் சூலம் 
வெடிபடு தமரு கங்கை
தரித்ததோர் கோல காலப் 
பயிரவ னாகி வேழம்
உரித்துமை யஞ்சக் கண்டு 
ஒண்டிரு மணிவாய் விள்ளச்
சிரித்தருள் செய்தார் சேறைச் 
செந்நெறிச் செல்வ னாரே.         4.73.6
 
713 சுற்றுமுன் இமையோர் நின்று 
தொழுதுதூ மலர்கள் தூவி
மற்றெமை உயக்கொள் என்ன 
   மன்னுவான் புரங்கள் மூன்றும்
உற்றொரு நொடியின் முன்னம் 
ஒள்ளழல் வாயின் வீழச்
செற்றருள் செய்தார் சேறைச் 
செந்நெறிச் செல்வ னாரே.         4.73.7
 
714 முந்தியிவ் வுலக மெல்லாம் 
படைத்தவன் மாலி னோடும்
எந்தனி நாத னேயென் 
றிறைஞ்சிநின் றேத்தல் செய்ய
அந்தமில் சோதி தன்னை 
அடிமுடி யறியா வண்ணஞ்
செந்தழ லானார் சேறைச் 
செந்நெறிச் செல்வ னாரே.                 4.73.8
 
இப்பதிகத்தில் 9-ம் செய்யுள் சிதைந்து போயிற்று.        4.73.9
 
715ஒருவரும் நிக ரிலாத 
ஒண்டிறல் அரக்கன் ஓடிப்
பெருவரை யெடுத்த திண்டோ ள் 
பிறங்கிய முடிகள் இற்று
மருவியெம் பெருமா னென்ன 
மலரடி மெள்ள வாங்கித்
திருவருள் செய்தார் சேறைச் 
செந்நெறிச் செல்வ னாரே.                 4.73.10


இத்தலம் சோழநாட்டிலுள்ளது.
சுவாமிபெயர் - சென்னெறியப்பர்,  தேவியார் - ஞானவல்லியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.74    நெஞ்சம்ஈசனைநினைந்த - திருநேரிசை


திருச்சிற்றம்பலம் 


716
 முத்தினை மணியைப் பொன்னை 
முழுமுதற் பவள மேய்க்குங்
கொத்தினை வயிர மாலைக் 
கொழுந்தினை அமரர் சூடும்
வித்தினை வேத வேள்விக் 
கேள்வியை விளங்க நின்ற
அத்தனை நினைந்த நெஞ்சம் 
அழகிதா நினைந்த வாறே.         4.74.1
 
717 முன்பனை யுலகுக் கெல்லாம் 
மூர்த்தியை முனிக ளேத்தும்
இன்பனை இலங்கு சோதி 
இறைவனை அரிவை யஞ்ச
வன்பனைத் தடக்கை வேள்விக் 
களிற்றினை யுரித்த எங்கள்
அன்பனை நினைந்த நெஞ்சம் 
அழகிதா நினைந்த வாறே.                 4.74.2
 
718 கரும்பினு மினியான் றன்னைக் 
காய்கதிர்ச் சோதி யானை
இருங்கட லமுதந் தன்னை 
இறப்பொடு பிறப் பிலானைப்
பெரும்பொருட் கிளவி யானைப் 
பெருந்தவ முனிவ ரேத்தும்
அரும்பொனை நினைந்த நெஞ்சம் 
அழகிதா நினைந்த வாறே.         4.74.3
 
719 செருத்தனை யருத்தி செய்து 
செஞ்சரஞ் செலுத்தி யூர்மேல்
கருத்தனைக் கனக மேனிக் 
கடவுளைக் கருதும் வானோர்க்
கொருத்தனை யொருத்தி பாகம் 
பொருத்தியும் அருத்தி தீரா
நிருத்தனை நினைந்த நெஞ்சம் 
நேர்பட நினைந்த வாறே.          4.74.4
 
720 கூற்றினை யுதைத்த பாதக் 
குழகனை மழலை வெள்ளே
றேற்றனை இமையோ ரேத்த 
இருஞ்சடைக் கற்றை தன்மேல்
ஆற்றனை அடிய ரேத்தும் 
அமுதனை அமுத யோக
நீற்றனை நினைந்த நெஞ்சம் 
நேர்பட நினைந்த வாறே.          4.74.5
 
721 கருப்பனைத் தடக்கை வேழக் 
களிற்றினை யுரித்த கண்டன்
விருப்பனை விளங்கு சோதி 
வியன்கயி லாய மென்னும்
பொருப்பனைப் பொருப்பன் மங்கை 
பங்கனை அங்கை யேற்ற
நெருப்பனை நினைந்த நெஞ்சம் 
நேர்பட நினைந்த வாறே.          4.74.6
 
722 நீதியால் நினைப்பு ளானை 
நினைப்பவர் மனத்து ளானைச்
சாதியைச் சங்க வெண்ணீற் 
றண்ணலை விண்ணில் வானோர்
சோதியைத் துளக்க மில்லா 
விளக்கினை அளக்க லாகா
ஆதியை நினைந்த நெஞ்சம் 
அழகிதா நினைந்த வாறே. 4.74.7
 
723 பழகனை யுலகுக் கெல்லாம் 
பருப்பனைப் பொருப்போ டொக்கும்
மழகளி யானை யின்றோல் 
மலைமகள் நடுங்கப் போர்த்த
குழகனைக் குழவித் திங்கள் 
குளிர்சடை மருவ வைத்த
அழகனை நினைந்த நெஞ்சம் 
அழகிதா நினைந்த வாறே.         4.74.8
 
724 விண்ணிடை மின்னொப் பானை 
மெய்ப்பெரும் பொருளொப் பானைக்
கண்ணிடை மணியொப் பானைக் 
கடுவிருட் சுடரொப் பானை
எண்ணிடை யெண்ண லாகா 
இருவரை வெருவ நீண்ட
அண்ணலை நினைந்த நெஞ்சம் 
அழகிதா நினைந்த வாறே.                 4.74.9
 
725 உரவனைத் திரண்ட திண்டோ ள் 
அரக்கனை யூன்றி மூன்றூர்
நிரவனை நிமிர்ந்த சோதி 
நீண்முடி யமரர் தங்கள்
குரவனைக் குளிர்வெண் டிங்கள் 
சடையிடைப் பொதியும் ஐவாய்
அரவனை நினைந்த நெஞ்சம் 
அழகிதா நினைந்த வாறே.                 4.74.10


 திருச்சிற்றம்பலம்

உள்ளுறை அட்டவணைக்குத் திரும்ப



4.75    தனித் - திருநேரிசை 


திருச்சிற்றம்பலம் 


726
 தொண்டனேன் பட்ட தென்னே 
தூயகா விரியின் நன்னீர்
கொண்டிருக் கோதி யாட்டிக் 
குங்குமக் குழம்பு சாத்தி
இண்டைகொண் டேற நோக்கி 
ஈசனை எம்பி ரானைக்
கண்டனைக் கண்டி ராதே 
காலத்தைக் கழித்த வாறே. 4.75.1
 
727 பின்னிலேன் முன்னி லேன்நான் 
பிறப்பறுத் தருள்செய் வானே
என்னிலேன் நாயி னேன்நான் 
இளங்கதிர்ப் பயலைத் திங்கட்
சின்னிலா எறிக்குஞ் சென்னிச் 
சிவபுரத் தமர ரேறே
நின்னலால் களைகண் ஆரே 
நீறுசே ரகலத் தானே.                    4.75.2
 
728 கள்ளனேன் கள்ளத் தொண்டாய்க் 
காலத்தைக் கழித்துப் போக்கித்
தெள்ளியே னாகி நின்று 
தேடினேன் நாடிக் கண்டேன்
உள்குவார் உள்கிற் றெல்லாம் 
உடனிருந் தறிதி யென்று
வெள்கினேன் வெள்கி நானும் 
விலாவிறச் சிரித்திட் டேனே.             4.75.3
 
729 உடம்பெனு மனைய கத்துள் 
உள்ளமே தகளி யாக
மடம்படும் உணர்நெய் யட்டி 
உயிரெனுந் திரிம யக்கி
இடம்படு ஞானத் தீயால் 
எரிகொள இருந்து நோக்கில்
கடம்பமர் காளை தாதை 
கழலடி காண லாமே.                      4.75.4
 
730 வஞ்சப்பெண் ணரங்கு கோயில் 
வாளெயிற் றரவந் துஞ்சா
வஞ்சப்பெண் இருந்த சூழல் 
வான்றவழ் மதியந் தோயும்
வஞ்சப்பெண் வாழ்க்கை யாளன் 
வாழ்வினை வாழ லுற்று
வஞ்சப்பெண் ணுறக்க மானேன் 
வஞ்சனேன் என்செய் கேனே.          4.75.5
 
731 உள்குவார் உள்ளத் தானை 
உணர்வெனும் பெருமை யானை
உள்கினேன் நானுங் காண்பான் 
உருகினேன் ஊறி யூறி
எள்கினேன் எந்தை பெம்மான் 
இருதலை மின்னு கின்ற
கொள்ளிமேல் எறும்பென் னுள்ளம் 
எங்ஙனங் கூடு மாறே.              4.75.6
 
732 மோத்தையைக் கண்ட காக்கை 
போலவல் வினைகள் மொய்த்துன்
வார்த்தையைப் பேச வொட்டா 
மயக்கநான் மயங்கு கின்றேன்
சீத்தையைச் சிதம்பு தன்னைச் 
செடிகொள்நோய் வடிவொன் றில்லா
ஊத்தையைக் கழிக்கும் வண்ணம் 
உணர்வுதா உலக மூர்த்தீ.                   4.75.7
 
733 அங்கத்தை மண்ணுக் காக்கி 
ஆர்வத்தை உனக்கே தந்து
பங்கத்தைப் போக மாற்றிப் 
பாவித்தேன் பரமா நின்னைs
சங்கொத்த மேனிச் செல்வா 
சாதல்நாள் நாயேன் உன்னை
எங்குற்றாய் என்ற போதா 
இங்குற்றேன் என்கண் டாயே.          4.75.8
 
734 வெள்ளநீர்ச் சடைய னார்தாம் 
வினவுவார் போல வந்தென்
உள்ளமே புகுந்து நின்றார்க் 
குறங்குநான் புடைகள் போந்து
கள்ளரோ புகுந்தீ ரென்னக் 
கலந்துதான் நோக்கி நக்கு
வெள்ளரோ மென்று நின்றார் 
விளங்கிளம் பிறைய னாரே.                4.75.9
 
735 பெருவிரல் இறைதா னூன்ற 
பிறையெயி றிலங்க அங்காந்
தருவரை அனைய தோளான் 
அரக்கனன் றலறி வீழ்ந்தான்
இருவரும் ஒருவ னாய 
உருவமங் குடைய வள்ளல்
திருவடி சுமந்து கொண்டு 
காண்கநான் திரியு மாறே.                 4.75.10


 திருச்சிற்றம்பலம்

உள்ளுறை அட்டவணைக்குத் திரும்ப



4.76    தனித் - திருநேரிசை 


திருச்சிற்றம்பலம் 


736
 மருளவா மனத்த னாகி 
மயங்கினேன் மதியி லாதேன்
இருளவா அறுக்கும் எந்தை 
இணையடி நீழ லென்னும்
அருளவாப் பெறுத லின்றி 
அஞ்சிநான் அலமந் தேற்குப்
பொருளவாத் தந்த வாறே 
போதுபோய்ப் புலர்ந்த தன்றே.               4.76.1
 
737 மெய்ம்மையாம் உழவைச் செய்து 
விருப்பெனும் வித்தை வித்திப்
பொய்ம்மையாங் களையை வாங்கிப் 
பொறையெனும் நீரைப் பாய்ச்சித்
தம்மையும் நோக்கிக் கண்டு 
தகவெனும் வேலி யிட்டுச்
செம்மையுள் நிற்ப ராகிற் 
சிவகதி விளையு மன்றே.          4.76.2
 
738 எம்பிரான் என்ற தேகொண் 
டென்னுளே புகுந்து நின்றிங்
கெம்பிரான் ஆட்ட ஆடி 
என்னுளே உழிதர் வேனை
எம்பிரான் என்னைப் பின்னைத் 
தன்னுளே கரக்கு மென்றால்
எம்பிரான் என்னி னல்லால் 
என்செய்கேன் ஏழை யேனே.          4.76.3
 
739 காயமே கோயி லாகக் 
கடிமனம் அடிமை யாக
வாய்மையே தூய்மை யாக 
மனமணி இலிங்க மாக
நேயமே நெய்யும் பாலா 
நிறையநீர் அமைய வாட்டிப்
பூசனை ஈச னார்க்குப் 
போற்றவிக் காட்டி னோமே.                4.76.4
 
740 வஞ்சகப் புலைய னேனை 
வழியறத் தொண்டிற் பூட்டி
அஞ்சலென் றாண்டு கொண்டாய் 
அதுவுநின் பெருமை யன்றே
நெஞ்சகங் கனிய மாட்டேன் 
நின்னையுள் வைக்க மாட்டேன்
நஞ்சிடங் கொண்ட கண்டா 
என்னென நன்மை தானே.            4.76.5
 
741 நாயினுங் கடைப்பட் டேனை 
நன்னெறி காட்டி ஆண்டாய்
ஆயிரம் அரவ மார்த்த 
அமுதனே அமுத மொத்து
நீயுமென் னெஞ்சி னுள்ளே 
நிலாவினாய் நிலாவி நிற்க
நோயவை சாரு மாகில் 
நோக்கிநீ அருள்செய் வாயே.               4.76.6
 
742 விள்ளத்தா னொன்று மாட்டேன் 
விருப்பெனும் வேட்கை யாலே
வள்ளத்தேன் போல நுன்னை 
வாய்மடுத் துண்டி டாமே
உள்ளத்தே நிற்றி யேனும் 
உயிர்ப்புளே வருதி யேனுங்
கள்ளத்தே நிற்றி அம்மா 
எங்ஙனங் காணு மாறே.             4.76.7
 
743 ஆசைவன் பாச மெய்தி 
அங்குற்றே னிங்குற் றேனாய்
ஊசலாட் டுண்டு வாளா 
உழந்துநான் உழித ராமே
தேசனே தேச மூர்த்தி 
திருமறைக் காடு மேய
ஈசனே உன்றன் பாதம் 
ஏத்துமா றருளெம் மானே.           4.76.8
 
744 நிறைவிலேன் நேச மில்லேன் 
நினைவிலேன் வினையின் பாச
மறைவிலே புறப்பட் டேறும் 
வகையெனக் கருளெ னெம்மான்
சிறையிலேன் செய்வ தென்னே 
திருவடி பரவி யேத்தக்
குறைவிலேன் குற்றந் தீராய் 
கொன்றைசேர் சடையி னானே.4.76.9
 
745 நடுவிலாக் காலன் வந்து 
நணுகும்போ தறிய வொண்ணா
அடுவன அஞ்சு பூதம் 
அவைதமக் காற்ற லாகேன்
படுவன பலவுங் குற்றம் 
பாங்கிலா மனிதர் வாழ்க்கை
கெடுவதிப் பிறவி சீசீ 
கிளரொளிச் சடையி னீரே.               4.76.10


 திருச்சிற்றம்பலம்

உள்ளுறை அட்டவணைக்குத் திரும்ப



4.77    தனித் - திருநேரிசை 


திருச்சிற்றம்பலம் 


746
 கடும்பகல் நட்ட மாடிக் 
கையிலோர் கபால மேந்தி
இடும்பலிக் கில்லந் தோறு 
முழிதரும் இறைவ னீரே
நெடும்பொறை மலையர் பாவை 
நேரிழை நெறிமென் கூந்தற்
கொடுங்குழை புகுந்த வன்றுங் 
கோவண மரைய தேயோ.   4.77.1
 
747 கோவண முடுத்த வாறுங் 
கோளர வசைத்த வாறுந்
தீவணச் சாம்பர் பூசித் 
திருவுரு இருந்த வாறும்
பூவணக் கிழவ னாரைப் 
புலியுரி அரைய னாரை
ஏவணச் சிலையி னாரை 
யாவரே எழுது வாரே.     4.77.2
 
748 விளக்கினாற் பெற்ற இன்பம் 
மெழுக்கினாற் பதிற்றி யாகுந்
துளக்கில்நன் மலர்தொ டுத்தால் 
தூயவிண் ணேற லாகும்
விளக்கிட்டார் பேறு சொல்லின் 
மெய்ஞ்ஞெறி ஞான மாகும்
அளப்பில கீதஞ் சொன்னார்க் 
கடிகள்தாம் அருளு மாறே.           4.77.3
 
749 சந்திரற் சடையில் வைத்த 
சங்கரன் சாம வேதி
அந்தரத் தமரர் பெம்மான் 
ஆன்நல்வெள் ளூர்தி யான்றன்
மந்திரம் நமச்சி வாய 
ஆகநீ றணியப் பெற்றால்
வெந்தறும் வினையும் நோயும் 
வெவ்வழல் விறகிட் டன்றே.         4.77.4
 
750 புள்ளுவர் ஐவர் கள்வர் 
புனத்திடைப் புகுந்து நின்று
துள்ளுவர் சூறை கொள்வர் 
தூநெறி விளைய வொட்டார்
முள்ளுடை யவர்கள் தம்மை 
முக்கணான் பாத நீழல்
உள்ளிடை மறைந்து நின்றங் 
குணர்வினா லெய்ய லாமே.          4.77.5
 
751 தொண்டனேன் பிறந்து வாளா 
தொல்வினைக் குழியில் வீழ்ந்து
பிண்டமே சுமந்து நாளும் 
பெரியதோர் அவாவிற் பட்டேன்
அண்டனே அமரர் கோவே 
அறிவனே அஞ்ச லென்னாய்
தெண்டிரைக் கங்கை சூடுந் 
திகழ்தரு சடையி னானே.          4.77.6
 
752 பாறினாய் பாவி நெஞ்சே 
பன்றிபோல் அளற்றிற் பட்டுத்
தேறிநீ நினைதி யாயின் 
சிவகதி திண்ண மாகும்
ஊறலே உவர்ப்பு நாறி 
உதிரமே யொழுகும் வாசல்
கூறையால் மூடக் கண்டு 
கோலமாக் கருதி னாயே.          4.77.7
 
 இப்பதிகத்தில் 8,9-ம் செய்யுட்கள் 
சிதைந்து போயின.                                  4.77.8-9
 
753 உய்த்தகால் உதயத் தும்பர் 
உமையவள் நடுக்கந் தீர
வைத்தகா லரக்க னோதன் 
வான்முடி தனக்கு நேர்ந்தான்
மொய்த்தகான் முகிழ்வெண் டிங்கள் 
மூர்த்தியெ னுச்சி தன்மேல்
வைத்தகால் வருந்து மென்று 
வாடிநான் ஒடுங்கி னேனே.                  4.77.10


 திருச்சிற்றம்பலம்

உள்ளுறை அட்டவணைக்குத் திரும்ப



4.78     குறைந்த - திருநேரிசை 


திருச்சிற்றம்பலம் 


754  
 வென்றிலேன் புலன்க ளைந்தும் 
வென்றவர் வளாகந் தன்னுள்
சென்றிலே னாத லாலே 
செந்நெறி யதற்குஞ் சேயேன்
நின்றுளே துளும்பு கின்றேன் 
நீசனேன் ஈச னேயோ
இன்றுளேன் நாளை யில்லேன் 
என்செய்வான் தோன்றி னேனே.       4.78.1
 
755 கற்றிலேன் கலைகள் ஞானங் 
கற்றவர் தங்க ளோடும்
உற்றிலே னாத லாலே 
உணர்வுக்குஞ் சேய னானேன்
பெற்றிலேன் பெருந்த டங்கண் 
பேதைமார் தமக்கும் பொல்லேன்
எற்றுளேன் இறைவ னேநான் 
என்செய்வான் தோன்றி னேனே.4.78.2
 
756 மாட்டினேன் மனத்தை முன்னே 
மறுமையை உணர மாட்டேன்
மூட்டிநான் முன்னை நாளே 
முதல்வனை வணங்க மாட்டேன்
பாட்டினாய் போல நின்று 
பற்றதாம் பாவந் தன்னை
ஈட்டினேன் களைய மாட்டேன் 
என்செய்வான் தோன்றி னேனே.       4.78.3
 
757 கரைக்கடந் தோத மேறுங் 
கடல்விட முண்ட கண்டன்
உரைக்கடந் தோது நீர்மை 
யுணர்ந்திலே னாத லாலே
அரைக்கிடந் தசையு நாகம் 
அசைப்பனே இன்ப வாழ்க்கைக்
கிரைக்கிடைந் துருகு கின்றேன் 
என்செய்வான் தோன்றி னேனே.       4.78.4
 
758 செம்மைவெண் ணீறு பூசுஞ் 
   ச்஢வனவன் தேவ தேவன்
வெம்மைநோய் வினைகள் தீர்க்கும் 
விகிர்தனுக் கார்வ மெய்தி
அம்மைநின் றடிமை செய்யா 
வடிவிலா முடிவில் வாழ்க்கைக்
கிம்மைநின் றுருகு கின்றேன் 
என்செய்வான் தோன்றி னேனே.       4.78.5
 
759 பேச்சொடு பேச்சுக் கெல்லாம் 
பிறர்தமைப் புறமே பேசக்
கூச்சிலே னாத லாலே 
கொடுமையை விடுமா றோரேன்
நாச்சொலி நாளும் மூர்த்தி 
நன்மையை யுணர மாட்டேன்
ஏச்சுளே நின்று மெய்யே 
என்செய்வான் தோன்றி னேனே.       4.78.6
 
760 தேசனைத் தேச மாகுந் 
திருமாலோர் பங்கன் றன்னைப்
பூசனைப் புனிதன் றன்னைப் 
புணரும்புண் டரிகத் தானை
நேசனை நெருப்பன் றன்னை 
நிவஞ்சகத் தகன்ற செம்மை
ஈசனை அறிய மாட்டேன் 
என்செய்வான் தோன்றி னேனே.       4.78.7
 
761 விளைக்கின்ற வினையை நோக்கி 
வெண்மயிர் விரவி மேலும்
முளைக்கின்ற வினையைப் போக 
முயல்கிலேன் இயல வெள்ளந்
திளைக்கின்ற முடியி னான்றன் 
திருவடி பரவ மாட்டா
திளைக்கின்றே னிருமி யூன்றி 
என்செய்வான் தோன்றி னேனே.               4.78.8
 
762 விளைவறி விலாமை யாலே 
வேதனைக் குழியி லாழ்ந்து
களைகணு மில்லேன் எந்தாய் 
காமரங் கற்று மில்லேன்
தளையவிழ் கோதை நல்லார் 
தங்களோ டின்ப மெய்த
இளையனு மல்லேன் எந்தாய் 
என்செய்வான் தோன்றி னேனே.               4.78.9
 
763 வெட்டன வுடைய னாகி 
வீரத்தால் மலை யெடுத்த
துட்டனைத் துட்டுத் தீர்த்துச் 
சுவைப்படக் கீதங் கேட்ட
அட்டமா மூர்த்தி யாய 
ஆதியை ஓதி நாளும்
எட்டனை எட்ட மாட்டேன் 
என்செய்வான் தோன்றி னேனே.               4.78.10


 திருச்சிற்றம்பலம்

உள்ளுறை அட்டவணைக்குத் திரும்ப



4.79   குறைந்த - திருநேரிசை 


திருச்சிற்றம்பலம் 


764
 தம்மானங் காப்ப தாகித் 
தையலார் வலையு ளாழ்ந்து
அம்மானை அமுதன் றன்னை 
ஆதியை அந்த மாய
செம்மான ஒளிகொள் மேனிச் 
சிந்தையு ளொன்றி நின்ற
எம்மானை நினைய மாட்டேன் 
என்செய்வான் தோன்றி னேனே.               4.79.1
 
765 மக்களே மணந்த தார 
மவ்வயிற் றவரை யோம்புஞ்
சிக்குளே யழுந்தி ஈசன் 
திறம்படேன் றவம தோரேன்
கொப்புளே போலத் தோன்றி 
யதனுளே மறையக் கண்டும்
இக்களே பரத்தை யோம்ப 
என்செய்வான் தோன்றி னேனே.               4.79.2
 
766 கூழையே னாக மாட்டேன் 
கொடுவினைக் குழியில் வீழ்ந்து
ஏழினின் னிசையி னாலும் 
இறைவனை யேத்த மாட்டேன்
மாழையொண் கண்ணின் நல்ல 
மடந்தைமார் தமக்கும் பொல்லேன்
ஏழையே னாகி நாளு 
மென்செய்வான் தோன்றி னேனே.              4.79.3
 
767 முன்னையென் வினையி னாலே 
மூர்த்தியை நினைய மாட்டேன்
பின்னைநான் பித்த னாகிப் 
பிதற்றுவன் பேதை யேன்நான்
என்னுளே மன்னி நின்ற 
சீர்மைய தாயி னானை
என்னுளே நினைய மாட்டேன் 
என்செய்வான் தோன்றி னேனே.               4.79.4
 
768 கறையணி கண்டன் றன்னைக் 
காமரங் கற்று மில்லேன்
பிறைநுதற் பேதை மாதர் 
பெய்வளை யார்க்கு மல்லேன்
மறைநவில் நாவி னானை 
மன்னிநின் றிறைஞ்சி நாளும்
இறையேயு மேத்த மாட்டேன் 
என்செய்வான் தோன்றி னேனே.               4.79.5
 
இப்பதிகத்தில் 6,7,8,9-ம்செய்யுட்கள் 
மறைந்து போயின.                                   4.79.6-91
 
769 வளைத்துநின் றைவர் கள்வர் 
வந்தெனை நடுக்கஞ் செய்யத்
தளைத்துவைத் துலையை யேற்றித் 
தழலெரி மடுத்த நீரில்
திளைத்துநின் றாடு கின்ற 
ஆமைபோல் தெளிவி லாதேன்
இளைத்துநின் றாடு கின்றேன் 
என்செய்வான் தோன்றி னேனே.               4.79.10


 திருச்சிற்றம்பலம்

உள்ளுறை அட்டவணைக்குத் திரும்ப



4.80    கோயில் - திருவிருத்தம் 


திருச்சிற்றம்பலம் 


770
 பாளையு டைக்கமு கோங்கிப்பன் 
மாடம்நெ ருங்கியெங்கும்
வாளையு டைப்புனல் வந்தெறி 
வாழ்வயல் தில்லைதன்னுள்
ஆளவு டைக்கழற் சிற்றம்ப 
லத்தரன் ஆடல்கண்டாற்
பீளையு டைக்கண்க ளாற்பின்னைப் 
பேய்த்தொண்டர் காண்பதென்னே.               4.80.1
 
771 பொருவிடை யொன்றுடைப் புண்ணிய 
மூர்த்தி புலியதளன்
உருவுடை யம்மலை மங்கைம 
ணாளன் உலகுக்கெல்லாந்
திருவுடை அந்தணர் வாழ்கின்ற 
தில்லைச்சிற் றம்பலவன்
திருவடி யைக்கண்ட கண்கொண்டு 
மற்றினிக் காண்பதென்னே.                  4.80.2
 
772 தொடுத்த மலரொடு தூபமுஞ் 
சாந்துங்கொண் டெப்பொழுதும்
அடுத்து வணங்கும் அயனொடு 
மாலுக்குங் காண்பரியான்
பொடிக்கொண் டணிந்துபொன் னாகிய 
தில்லைச்சிற் றம்பலவன்
உடுத்த துகில்கண்ட கண்கொண்டு 
மற்றினிக் காண்பதென்னே.                  4.80.3
 
773 வைச்ச பொருள்நமக் காகுமென் 
றெண்ணி நமச்சிவாய
அச்ச மொழிந்தேன் அணிதில்லை 
யம்பலத் தாடுகின்ற
பிச்சன் பிறப்பிலி பேர்நந்தி 
உந்தியின் மேலசைத்த
கச்சின் அழகுகண் டாற்பின்னைக் 
கண்கொண்டு காண்பதென்னே.          4.80.4
 
774 செய்ஞ்ஞின்ற நீல மலர்கின்ற 
தில்லைச்சிற் றம்பலவன்
மைஞ்ஞின்ற ஒண்கண் மலைமகள் 
கண்டு மகிழ்ந்துநிற்க
நெய்ஞ்ஞின் றெரியும் விளக்கொத்த 
நீல மணிமிடற்றான்
கைஞ்ஞின்ற ஆடல்கண் டாற்பின்னைக் 
கண்கொண்டு காண்பதென்னே.          4.80.5
 
775 ஊனத்தை நீக்கி உலகறிய 
என்னை யாட்கொண்டவன்
தேனொத் தெனக்கினி யான்தில்லைச் 
சிற்றம் பலவனெங்கோன்
வானத் தவருய்ய வன்னஞ்சை 
யுண்டகண் டத்திலங்கும்
ஏனத் தெயிறு கண்டாற்பின்னைக் 
கண்கொண்டு காண்பதென்னே.          4.80.6
 
776 தெரித்த கணையாற் திரிபுர 
மூன்றுஞ்செந் தீயின்மூழ்க
எரித்த இறைவன் இமையவர் 
கோமான் இணையடிகள்
தரித்த மனத்தவர் வாழ்கின்ற 
தில்லைச்சிற் றம்பலவன்
சிரித்த முகங்கண்ட கண்கொண்டு 
மற்றினிக் காண்பதென்னே.          4.80.7
 
777 சுற்று மமரர் சுரபதி 
நின்திருப் பாதமல்லால்
பற்றொன் றிலோமென் றழைப்பப் 
பரவையுள் நஞ்சையுண்டான்
செற்றங் கனங்கனைத் தீவிழித் 
தான்றில்லை யம்பலவன்
நெற்றியிற் கண்கண்ட கண்கொண்டு 
மற்றினிக் காண்பதென்னே.          4.80.8
 
778 சித்தத் தெழுந்த செழுங்கம 
லத்தன்ன சேவடிகள்
வைத்த மனத்தவர் வாழ்கின்ற 
தில்லைச்சிற் றம்பலவன்
முத்தும் வயிரமும் மாணிக்கந் 
தன்னுள் விளங்கியதூ
மத்த மலர்கண்ட கண்கொண்டு 
மற்றினிக் காண்பதென்னே.          4.80.9
 
779 தருக்கு மிகுத்துத்தன் றோள்வலி 
யுன்னித் தடவரையை
வரைக்கை களாலெடுத் தார்ப்ப 
மலைமகள் கோன்சிரித்து
அரக்கன் மணிமுடி பத்தும் 
அணிதில்லை யம்பலவன்
நெருக்கி மிதித்த விரல்கண்ட 
கண்கொண்டு காண்பதென்னே.          4.80.10


இத்தலம் சோழநாட்டிலுள்ளது.
சுவாமிபெயர் - திருமூலத்தானநாயகர், சபாநாதர்,
தேவியார் - சிவகாமியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.81     கோயில் - திருவிருத்தம் 


திருச்சிற்றம்பலம் 


780
 கருநட்ட கண்டனை அண்டத் 
தலைவனைக் கற்பகத்தைச்
செருநட்ட மும்மதி லெய்யவல் 
லானைச்செந் தீமுழங்கத்
திருநட்ட மாடியைத் தில்லைக் 
கிறையைச்சிற் றம்பலத்துப்
பெருநட்ட மாடியை வானவர் 
கோனென்று வாழ்த்துவனே.                   4.81.1
 
781 ஒன்றி யிருந்து நினைமின்கள் 
உந்தமக் கூனமில்லை
கன்றிய காலனைக் காலாற் 
கடிந்தான் அடியவற்காச்
சென்று தொழுமின்கள் தில்லையுட் 
சிற்றம் பலத்துநட்டம்
என்றுவந் தாயெனும் எம்பெரு 
மான்றன் திருக்குறிப்பே.           4.81.2
 
782 கன்மன வீர்கழி யுங்கருத் 
தேசொல்லிக் காண்பதென்னே
நன்மன வர்நவில் தில்லையுட் 
சிற்றம் பலத்துநட்டம்
பொன்மலை யில்வெள்ளிக் குன்றது
போலப் பொலிந்திலங்கி
என்மன மேயொன்றிப் புக்கனன் 
போந்த சுவடில்லையே.                     4.81.3
 
783 குனித்த புருவமுங் கொவ்வைச்செவ்
வாயிற் குமிண்சிரிப்பும்
பனித்த சடையும் பவளம்போல் 
மேனியிற் பால்வெண்ணீறும்
இனித்த முடைய எடுத்தபொற் 
பாதமுங் காணப்பெற்றால்
மனித்தப் பிறவியும் வேண்டுவதே 
இந்த மாநிலத்தே.                               4.81.4
 
784 வாய்த்தது நந்தமக் கீதோர் 
பிறவி மதித்திடுமின்
பார்த்தற்குப் பாசு பதமருள் 
செய்தவன் பத்தருள்ளீர்
கோத்தன்று முப்புரந் தீவளைத் 
தான்றில்லை யம்பலத்துக்
கூத்தனுக் காட்பட் டிருப்பதன் 
றோநந்தங் கூழைமையே.                    4.81.5
 
785 பூத்தன பொற்சடை பொன்போல் 
மிளிரப் புரிகணங்கள்
ஆர்த்தன கொட்டி யரித்தன 
பல்குறட் பூதகணந்
தேத்தென வென்றிசை வண்டுகள் 
பாடுசிற் றம்பலத்துக்
கூத்தனிற் கூத்துவல் லாருள 
ரோவென்றன் கோல்வளைக்கே.        4.81.6
 
786 முடிகொண்ட மத்தமும் முக்கண்ணின் 
நோக்கும் முறுவலிப்புந்
துடிகொண்ட கையுந் துதைந்தவெண் 
ணீறுஞ் சுரிகுழலாள்
படிகொண்ட பாகமும் பாய்புலித் 
தோலுமென் பாவிநெஞ்சிற்
குடிகொண்ட வாதில்லை யம்பலக் 
கூத்தன் குரைகழலே.                       4.81.7
 
787 படைக்கல மாகவுன் னாமத் 
தெழுத்தஞ்சென் நாவிற்கொண்டேன்
இடைக்கல மல்லேன் எழுபிறப் 
பும்முனக் காட்செய்கின்றேன்
துடைக்கினும் போகேன் தொழுது 
வணங்கித்தூ நீறணிந்துன்
அடைக்கலங் கண்டாய் அணிதில்லைச் 
சிற்றம் பலத்தரனே.                      4.81.8
 
788 பொன்னொத்த மேனிமேல் வெண்ணீ 
றணிந்து புரிசடைகள்
மின்னொத் திலங்கப் பலிதேர்ந் 
துழலும் விடங்கவேடச்
சின்னத்தி னான்மலி தில்லையுட் 
சிற்றம் பலத்துநட்டம்
என்னத்தன் ஆடல்கண் டின்புற்ற 
தாலிவ் விருநிலமே.                     4.81.9
 
789 சாட எடுத்தது தக்கன்றன் 
வேள்வியிற் சந்திரனை
வீட எடுத்தது காலனை 
நாரணன் நான்முகனுந்
தேட எடுத்தது தில்லையுட் 
சிற்றம் பலத்துநட்டம்
ஆட எடுத்திட்ட பாதமன் 
றோநம்மை யாட்கொண்டதே.         4.81.10


 திருச்சிற்றம்பலம்

உள்ளுறை அட்டவணைக்குத் திரும்ப



4.82 திருக்கழுமலம் - திருவிருத்தம் 


திருச்சிற்றம்பலம் 


790
 பார்கொண்டு மூடிக் கடல்கொண்ட 
ஞான்றுநின் பாதமெல்லாம்
நாலஞ்சு புள்ளினம் ஏந்தின 
என்பர் நளிர்மதியங்
கால்கொண்ட வண்கைச் சடைவிரித் 
தாடுங் கழுமலவர்க்
காளன்றி மற்றுமுண் டோ அந்த 
ணாழி அகலிடமே.                               4.82.1
 
791 கடையார் கொடிநெடு மாடங்க 
ளெங்குங் கலந்திலங்க
உடையா னுடைதலை மாலையுஞ் 
சூடி உகந்தருளி
விடைதா னுடையவவ் வேதியன் 
வாழுங் கழுமலத்துள்
அடைவார் வினைக ளவையெள்க 
நாடொறும் ஆடுவரே.                      4.82.2
 
792 திரைவாய்ப் பெருங்கடல் முத்தங் 
குவிப்ப முகந்துகொண்டு
நுரைவாய் நுளைச்சிய ரோடிக் 
கழுமலத் துள்ளழுந்தும்
விரைவாய் நறுமலர் சூடிய 
விண்ணவன் றன்னடிக்கே
வரையாப் பரிசிவை நாடொறும் 
நந்தமை யாள்வனவே.                              4.82.3
 
793 விரிக்கும் அரும்பதம் வேதங்க 
ளோதும் விழுமியநூல்
உரைக்கில் அரும்பொருள் உள்ளுவர் 
கேட்கில் உலகமுற்றும்
இரிக்கும் பறையொடு பூதங்கள் 
பாடக் கழுமலவன்
நிருத்தம் பழம்படி யாடுங் 
கழல்நம்மை ஆள்வனவே.             4.82.4
 
794 சிந்தித் தெழுமன மேநினை 
யாமுன் கழுமலத்தைப்
பந்தித்த வல்வினை தீர்க்க 
வல்லானைப் பசுபதியைச்
சந்தித்த கால மறுத்துமென் 
றெண்ணி யிருந்தவர்க்கு
முந்தித் தொழுகழல் நாடொறும் 
நந்தம்மை ஆள்வனவே.                      4.82.5
 
795 நிலையும் பெருமையும் நீதியுஞ் 
சால அழகுடைத்தாய்
அலையும் பெருவெள்ளத் தன்று 
மிதந்தவித் தோணிபுரஞ்
சிலையில் திரிபுரம் மூன்றெரித் 
தார்தங் கழுமலவர்
அலருங் கழலடி நாடொறும் 
நந்தமை ஆள்வனவே.                       4.82.6
 
796 முற்றிக் கிடந்துமுந் நீரின் 
மிதந்துடன் மொய்த்தமரர்
சுற்றிக் கிடந்து தொழப்படு 
கின்றது சூழரவந்
தெற்றிக் கிடந்துவெங் கொன்றளந் 
துன்றிவெண் திங்கள்சூடுங்
கற்றைச் சடைமுடி யார்க்கிட 
மாய கழுமலமே.                 4.82.7
 
797 உடலும் உயிரும் ஒருவழிச் 
செல்லும் உலகத்துள்ளே
அடையும் உனைவந் தடைந்தார் 
அமரர் அடியிணைக்கீழ்
நடையும் விழவொடு நாடொறும் 
மல்கும் கழுமலத்துள்
விடையன் தனிப்பதம் நாடொறும் 
நந்தமை ஆள்வனவே.                       4.82.8
 
798 பரவைக் கடல்நஞ்ச முண்டது 
மில்லையிப் பார்முழுதும்
நிரவிக் கிடந்து தொழப்படு 
கின்றது நீண்டிருவர்
சிரமப் படவந்து சார்ந்தார் 
கழலடி காண்பதற்கே
அரவக் கழலடி நாடொறும் 
நந்தமை ஆள்வனவே.               4.82.9
 
799கரையார் கடல்சூழ் இலங்கையர் 
கோன்றன் முடிசிதறத்
தொலையா மலரடி ஊன்றலும் 
உள்ளம் விதிர்விதிர்த்துத்
தலையாய்க் கிடந்துயர்ந் தான்றன் 
கழுமலங் காண்பதற்கே
அலையாப் பரிசிவை நாடொறும் 
நந்தமை ஆள்வனவே.                               4.82.10


இத்தலம் சோழநாட்டிலுள்ளது.
சுவாமிபெயர் - பிரமபுரீசர்,  தேவியார் - திருநிலைநாயகி.
திருத்தோணியில் வீற்றிருப்பவர் தோணியப்பர்.

 திருச்சிற்றம்பலம்

உள்ளுறை அட்டவணைக்குத் திரும்ப



4.83   திருக்கழுமலம் - திருவிருத்தம்


திருச்சிற்றம்பலம் 


800
 படையார் மழுவொன்று பற்றிய 
கையன் பதிவினவிற்
கடையார் கொடிநெடு மாடங்க 
ளோங்குங் கழுமலமாம்
மடைவாய்க் குருகினம் பாளை 
விரிதொறும் வண்டினங்கள்
பெடைவாய் மதுவுண்டு பேரா 
திருக்கும் பெரும்பதியே.                   4.83.1

 திருச்சிற்றம்பலம்

உள்ளுறை அட்டவணைக்குத் திரும்ப



4.84 ஆருயிர்த் - திருவிருத்தம் 


திருச்சிற்றம்பலம் 


801
 எட்டாந் திசைக்கும் இருதிசைக் 
கும்மிறை வாமுறையென்
றிட்டார் அமரர்வெம் பூசல் 
எனக்கேட் டெரிவிழியா
ஒட்டாக் கயவர் திரிபுரம் 
மூன்றையும் ஓரம்பினால்
அட்டான் அடிநிழற் கீழதன் 
றோவென்றன் ஆருயிரே.            4.84.1
 
802 பேழ்வாய் அரவின் அரைக்கமர்ந் 
தேறிப் பிறங்கிலங்கு
தேய்வாய் இளம்பிறை செஞ்சடை 
மேல்வைத்த தேவர்பிரான்
மூவான் இளகான் முழுவுல 
கோடுமண் விண்ணுமற்றும்
ஆவான் அடிநிழற் கீழதன் 
றோவென்றன் ஆருயிரே.            4.84.2
 
803 தரியா வெகுளிய னாய்த்தக்கன் 
வேள்வி தகர்த்துகந்த
எரியார் இலங்கிய சூலத்தி 
னான்இமை யாதமுக்கட்
பெரியான் பெரியார் பிறப்பறுப் 
பானென்றுந் தன்பிறப்பை
அரியான் அடிநிழற் கீழதன் 
றோவென்றன் ஆருயிரே.            4.84.3
 
804 வடிவுடை வாணெடுங் கண்ணுமை 
யாளையோர் பால்மகிழ்ந்து
வெடிகொள் அரவொடு வேங்கை 
அதள்கொண்டு மேல்மருவிப்
பொடிகொ ளகலத்துப் பொன்பிதிர்ந் 
தன்னபைங் கொன்றையந்தார்
அடிகள் அடிநிழற் கீழதன் 
றோவென்றன் ஆருயிரே.            4.84.4
 
805 பொறுத்தான் அமரர்க் கமுதரு 
ளிநஞ்ச முண்டுகண்டங்
கறுத்தான் கறுப்பழ காவுடை 
யான்கங்கை செஞ்சடைமேற்
செறுத்தான் தனஞ்சயன் சேணா 
ரகலங் கணையொன்றினால்
அறுத்தான் அடிநிழற் கீழதன் 
றோவென்றன் ஆருயிரே.            4.84.5
 
806 காய்ந்தான் செறற்கரி யானென்று 
காலனைக் காலொன்றினாற்
பாய்ந்தான் பணைமதில் மூன்றுங் 
கணையென்னும் ஒள்ளழலால்
மேய்ந்தான் வியனுல கேழும் 
விளங்க விழுமியநூல்
ஆய்ந்தான் அடிநிழற் கீழதன் 
றோவென்றன் ஆருயிரே.            4.84.6
 
807 உளைந்தான் செறுத்தற் கரியான் 
றலையை உகிரொன்றினாற்
களைந்தான் அதனை நிறைய 
நெடுமால் கணார் குருதி
வளைந்தான் ஒருவிர லின்னொடு 
வீழ்வித்துச் சாம்பர்வெண்ணீ
றளைந்தான் அடிநிழற் கீழதன் 
றோவென்றன் ஆருயிரே.            4.84.7
 
808 முந்திவட் டத்திடைப் பட்டதெல் 
லாம்முடி வேந்தர்தங்கள்
பந்திவட் டத்திடைப் பட்டலைப் 
புண்பதற் கஞ்சிக்கொல்லோ
நந்திவட் டந்நறு மாமலர்க் 
கொன்றையு நக்கசென்னி
அந்திவட் டத்தொளி யானடிச் 
சேர்ந்ததென் ஆருயிரே.            4.84.8
 
809 மிகத்தான் பெரியதோர் வேங்கை 
யதள்கொண்டு மெய்ம்மருவி
அகத்தான் வெருவநல் லாளை 
நடுக்குறுப் பான்வரும்பொன்
முகத்தாற் குளிர்ந்திருந் துள்ளத்தி 
னாலுகப் பானிசைந்த
அகத்தான் அடிநிழற் கீழதன் 
றோவென்றன் ஆருயிரே.            4.84.9
 
810 பைம்மா ணரவல்குற் பங்கயச் 
சீறடி யாள்வெருவக்
கைம்மா வரிசிலைக் காமனை 
யட்ட கடவுள்முக்கண்
எம்மான் இவனென் றிருவரு 
மேத்த எரிநிமிர்ந்த
அம்மான் அடிநிழற் கீழதன் 
றோவென்றன் ஆருயிரே.            4.84.10
 
811 பழகவோ ரூர்தி யரன்பைங்கட் 
பாரிடம் பாணிசெய்யக்
குழலும் முழவொடு மாநட 
மாடி உயரிலங்கைக்
கிழவன் இருபது தோளும் 
ஒருவிர லாலிறுத்த
அழகன் அடிநிழற் கீழதன் 
றோவென்றன் ஆருயிரே.                    4.84.11


 திருச்சிற்றம்பலம்

உள்ளுறை அட்டவணைக்குத் திரும்ப



4.85 திருச்சோற்றுத்துறை - திருவிருத்தம்


திருச்சிற்றம்பலம் 


812
 காலை யெழுந்து கடிமலர் 
தூயன தாங்கொணர்ந்து
மேலை யமரர் விரும்பு 
மிடம்விரை யான்மலிந்த
சோலை மணங்கமழ் சோற்றுத் 
துறையுறை வார்சடைமேல்
மாலை மதியமன் றோவெம் 
பிரானுக் கழகியதே.             4.85.1
 
813 வண்டணை கொன்றையும் வன்னியும் 
மத்தமும் வாளரவுங்
கொண்டணைந் தேறு முடியுடை 
யான்குரை சேர்கழற்கே
தொண்டணைந் தாடிய சோற்றுத் 
துறையுறை வார்சடைமேல்
வெண்டலை மாலையன் றோவெம் 
பிரானுக் கழகியதே.                     4.85.2
 
814 அளக்கு நெறியினன் அன்பர்கள் 
தம்மனத் தாய்ந்துகொள்வான்
விளக்கு மடியவர் மேல்வினை 
தீர்த்திடும் விண்ணவர்கோன்
துளக்குங் குழையணி சோற்றுத் 
துறையுறை வார்சடைமேற்
றிளைக்கும் மதியமன் றோவெம் 
பிரானுக் கழகியதே.                     4.85.3
 
815 ஆய்ந்தகை வாளர வத்தொடு 
மால்விடை யேறியெங்கும்
பேர்ந்தகை மானட மாடுவர் 
பின்னு சடையிடையே
சேர்ந்தகைம் மாமலர் துன்னிய 
சோற்றுத் துறையுறைவார்
ஏந்துகைச் சூல மழுவெம் 
பிரானுக் கழகியதே.                     4.85.4
 
816 கூற்றைக் கடந்ததுங் கோளர 
வார்த்ததுங் கோளுழுவை
நீற்றில் துதைந்து திரியும் 
பரிசது நாமறியோம்
ஆற்றிற் கிடந்தங் கலைப்ப 
அலைப்புண் டசைந்ததொக்குஞ்
சோற்றுத் துறையுறை வார்சடை 
மேலதோர் தூமதியே.                     4.85.5
 
817 வல்லாடி நின்று வலிபேசு 
வார்கோளர் வல்லசுரர்
கொல்லாடி நின்று குமைக்கிலும் 
வானவர் வந்திறைஞ்சச்
சொல்லாடி நின்று பயில்கின்ற 
சோற்றுத் துறையுறைவார்
வில்லாடி நின்ற நிலையெம் 
பிரானுக் கழகியதே.             4.85.6
 
818 ஆய முடையது நாமறி 
யோம்அர ணத்தவரைக்
காயக் கணைசிலை வாங்கியு 
மெய்துந் துயக்கறுத்தான்
தூயவெண் ணீற்றினன் சோற்றுத் 
துறையுறை வார்சடைமேற்
பாயும்வெண் ணீர்த்திரைக் கங்கையெம் 
மானுக் கழகியதே.                       4.85.7
 
819 அண்டர் அமரர் கடைந் 
தெழுந் தோடிய நஞ்சதனை
உண்டும் அதனை ஒடுக்க 
வல்லான் மிக்க உம்பர்கள்கோன்
தொண்டு பயில்கின்ற சோற்றுத் 
துறையுறை வார்சடைமேல்
இண்டை மதியமன் றோவெம் 
பிரானுக் கழகியதே.                     4.85.8
 
820 கடல்மணி வண்ணன் கருதிய 
நான்முகன் றானறியான்
விடமணி கண்ட முடையவன் 
றானெனை ஆளுடையான்
சுடரணிந் தாடிய சோற்றுத் 
துறையுறை வார்சடைமேற்
படமணி நாகமன் றோவெம் 
பிரானுக் கழகியதே.                     4.85.9
 
821 இலங்கைக் கிறைவன் இருபது 
தோளு முடிநெரியக்
கலங்க விரலினா லூன்றி 
அவனைக் கருத்தழித்த
துலங்கல் மழுவினன் சோற்றுத் 
துறையுறை வார்சடைமேல்
இலங்கு மதியமன் றோவெம் 
பிரானுக் கழகியதே.                             4.85.10


 திருச்சிற்றம்பலம்

உள்ளுறை அட்டவணைக்குத் திரும்ப



4.86 திருவொற்றியூர் - திருவிருத்தம் 


திருச்சிற்றம்பலம் 


822
 செற்றுக் களிற்றுரி கொள்கின்ற 
ஞான்று செருவெண்கொம்பொன்
றிற்றுக் கிடந்தது போலும் 
இளம்பிறை பாம்பதனைச்
சுற்றிக் கிடந்தது கிம்புரி 
போலச் சுடரிமைக்கும்
நெற்றிக்கண் மற்றதன் முத்தொக்குமா 
லொற்றி யூரனுக்கே.                      4.86.1
 
823 சொல்லக் கருதிய தொன்றுண்டு 
கேட்கிற் றொண்டாயடைந்தார்
அல்லற் படக்கண்டு பின்னென் 
கொடுத்தி அலைகொள்முந்நீர்
மல்லற் றிரைச்சங்க நித்திலங் 
கொண்டுவம் பக்கரைக்கே
ஒல்லைத் திரைகொணர்ந் தெற்றொற்றி 
யூருறை யுத்தமனே.                        4.86.2
 
824 பரவை வருதிரை நீர்க்கங்கை 
பாய்ந்துக்க பல்சடைமேல்
அரவ மணிதரு கொன்றை 
இளந்திங்கட் சூடியதோர்
குரவ நறுமலர் கோங்க 
மணிந்து குலாய சென்னி
உரவு திரைகொணர்ந் தெற்றொற்றி 
யூருறை யுத்தமனே.                        4.86.3
 
825 தானகங் காடரங் காக 
வுடையது தன்னடைந்தார்
ஊனக நாறு முடைதலை 
யிற்பலி கொள்வதுந்தான்
தேனக நாறுந் திருவொற்றி 
யூருறை வாரவர்தாந்
தானக மேவந்து போனகம் 
வேண்டி உழிதர்வரே.                      4.86.4
 
826 வேலைக் கடல்நஞ்ச முண்டுவெள் 
ளேற்றொடும் வீற்றிருந்த
மாலைச் சடையார்க் குறைவிட 
மாவது வாரிகுன்றா
ஆலைக் கரும்பொடு செந்நெற் 
கழனி அருகணைந்த
சோலைத் திருவொற்றி யூரையெப் 
போதுந் தொழுமின்களே.           4.86.5
 
827 புற்றினில் வாழும் அரவுக்குந் 
திங்கட்குங் கங்கையென்னுஞ்
சிற்றிடை யாட்குஞ் செறிதரு 
கண்ணிக்குஞ் சேர்விடமாம்
பெற்றுடை யான்பெரும் பேச்சுடை 
யான்பிரி யாதெனையாள்
விற்றுடை யானொற்றி யூருடை 
யான்றன் விரிசடையே.            4.86.6
 
828 இன்றரைக் கண்ணுடை யாரெங்கு 
மில்லை இமய மென்னுங்
குன்றரைக் கண்ணன் குலமகட் 
பாவைக்குக் கூறிட்டநாள்
அன்றரைக் கண்ணுங் கொடுத்துமை 
யாளையும் பாகம்வைத்த
ஒன்றரைக் கண்ணன்கண் டீரொற்றி 
யூருறை உத்தமனே.                        4.86.7
 
829 சுற்றிவண் டியாழ்செயுஞ் சோலையுங் 
காவுந் துதைந்திலங்கு
பெற்றிகண் டால்மற்று யாவருங் 
கொள்வர் பிறரிடைநீ
ஒற்றிகொண் டாயொற்றி யூரையுங் 
கைவிட் டுறுமென்றெண்ணி
விற்றிகண் டாய்மற் றிதுவொப்ப 
தில்லிடம் வேதியனே.                    4.86.8
 
830 சுற்றிக் கிடந்தொற்றி யூரனென் 
சிந்தை பிரிவறியான்
ஒற்றித் திரிதந்து நீயென்ன 
செய்தி உலகமெல்லாம்
பற்றித் திரிதந்து பல்லொடு 
நாமென்று கண்குழித்துத்
தெற்றித் திருப்பதல் லாலென்ன 
செய்யுமித் தீவினையே.                   4.86.9
 
831 அங்கட் கடுக்கைக்கு முல்லைப் 
புறவம் முறுவல்செய்யும்
பைங்கட் டலைக்குச் சுடலைக் 
களரி பருமணிசேர்
கங்கைக்கு வேலை அரவுக்குப் 
புற்று கலைநிரம்பாத்
திங்கட்கு வானந் திருவொற்றி 
யூரர் திருமுடியே.                        4.86.10
 
832 தருக்கின வாளரக் கன்முடி 
பத்திறப் பாதந்தன்னால்
ஒருக்கின வாறடி யேனைப் 
பிறப்பறுத் தாளவல்லான்
நெருக்கின வானவர் தானவர் 
கூடிக் கடைந்தநஞ்சைப்
பருக்கின வாறென்செய் கேனொற்றி 
யூருறை பண்டங்கனே.                       4.86.11


 திருச்சிற்றம்பலம்

உள்ளுறை அட்டவணைக்குத் திரும்ப



4.87 திருப்பழனம் - திருவிருத்தம் 


திருச்சிற்றம்பலம் 


833
 மேவித்து நின்று விளைந்தன 
வெந்துயர் துக்கமெல்லாம்
ஆவித்து நின்று கழிந்தன 
அல்லல் அவையறுப்பான்
பாவித்த பாவனை நீயறி 
வாய்பழ னத்தரசே
கூவித்துக் கொள்ளுந் தனையடி 
யேனைக் குறிக்கொள்வதே.          4.87.1
 
834 சுற்றிநின் றார்புறங் காவ 
லமரர் கடைத்தலையில்
மற்றுநின் றார்திரு மாலொடு 
நான்முகன் வந்தடிக்கீழ்ப்
பற்றிநின் றார்பழ னத்தர 
சேயுன் பணியறிவான்
உற்றுநின் றாரடி யேனைக் 
குறிக்கொண் டருளுவதே.            4.87.2
 
835 ஆடிநின் றாயண்டம் ஏழுங் 
கடந்துபோய் மேலவையுங்
கூடிநின் றாய்குவி மென்முலை 
யாளையுங் கொண்டுடனே
பாடிநின் றாய்பழ னத்தர 
சேயங்கோர் பால்மதியஞ்
சூடிநின் றாயடி யேனையஞ் 
சாமைக் குறிக்கொள்வதே.          4.87.3
 
836 எரித்துவிட் டாய்அம்பி னாற்புர 
மூன்றுமுன் னேபடவும்
உரித்துவிட் டாய்உமை யாள்நடுக் 
கெய்தவோர் குஞ்சரத்தைப்
பரித்துவிட் டாய்பழ னத்தர 
சேகங்கை வார்சடைமேற்
தரித்துவிட் டாயடி யேனைக் 
குறிக்கொண் டருளுவதே.            4.87.4
 
837 முன்னியும் முன்னி முளைத்தன 
மூவெயி லும்முடனே
மன்னியு மங்கும் இருந்தனை 
மாய மனத்தவர்கள்
பன்னிய நூலின் பரிசறி 
வாய்பழ னத்தரசே
உன்னியும் உன்னடி யேனைக் 
குறிக்கொண் டருளுவதே.            4.87.5
 
838 ஏய்ந்தறுத் தாய்இன்ப னாய்இருந் 
தேபடைத் தான்றலையைக்
காய்ந்தறுத் தாய்கண்ணி னாலன்று 
காமனைக் காலனையும்
பாய்ந்தறுத் தாய்பழ னத்தர 
சேயென் பழவினைநோய்
ஆய்ந்தறுத் தாயடி யேனைக் 
குறிக்கொண் டருளுவதே.            4.87.6
 
839 மற்றுவைத் தாயங்கோர் மாலொரு 
பாகம் மகிழ்ந்துடனே
உற்றுவைத் தாய்உமை யாளொடுங் 
கூடும் பரிசெனவே
பற்றிவைத் தாய்பழ னத்தர 
சேயங்கோர் பாம்பொருகை
சுற்றிவைத் தாய்அடி யேனைக் 
குறிக்கொண் டருளுவதே.            4.87.7
 
840 ஊரினின் றாய்ஒன்றி நின்றுவிண் 
டாரையும் ஒள்ளழலாற்
போரினின் றாய்பொறை யாயுயி 
ராவி சுமந்துகொண்டு
பாரிநின் றாய்பழ னத்தர 
சேபணி செய்பவர்கட்
காரநின் றாய்அடி யேனைக் 
குறிக்கொண் டருளுவதே.                    4.87.8
 
841 போகம்வைத் தாய்புரி புன்சடை 
மேலோர் புனலதனை
ஆகம்வைத் தாய்மலை யான்மட 
மங்கை மகிழ்ந்துடனே
பாகம்வைத் தாய்பழ னத்தர 
சேயுன் பணியருளால்
ஆகம்வைத் தாய்அடி யேனைக் 
குறிக்கொண் டருளுவதே.            4.87.9
 
842 அடுத்திருந் தாய்அரக் கன்முடி 
வாயொடு தோள்நெரியக்
கெடுத்திருந் தாய்கிளர்ந் தார்வலி 
யைக்கிளை யோடுடனே
படுத்திருந் தாய்பழ னத்தர 
சேபுலி யின்னுரிதோல்
உடுத்திருந் தாய்அடி யேனைக் 
குறிக்கொண் டருளுவதே.            4.87.10


 திருச்சிற்றம்பலம்

உள்ளுறை அட்டவணைக்குத் திரும்ப



4.88      திருப்பூந்துருத்தி - திருவிருத்தம்


திருச்சிற்றம்பலம் 


843
 மாலினை மாலுற நின்றான் 
மலைமகள் தன்னுடைய
பாலனைப் பான்மதி சூடியைப் 
பண்புண ரார்மதின்மேற்
போலனைப் போர்விடை யேறியைப் 
பூந்துருத் திமகிழும்
ஆலனை ஆதிபு ராணனை 
நானடி போற்றுவதே.                      4.88.1
 
844 மறியுடை யான்மழு வாளினன் 
மாமலை மங்கையோர்பால்
குறியுடை யான்குண மொன்றறிந் 
தாரில்லை கூறிலவன்
பொறியுடை வாளர வத்தவன் 
பூந்துருத் தியுறையும்
அறிவுடை ஆதி புராணனை 
நானடி போற்றுவதே.                      4.88.2
 
845 மறுத்தவர் மும்மதில் மாயவோர் 
வெஞ்சிலை கோத்தோரம்பால்
அறுத்தனை ஆலதன் கீழனை 
ஆல்விட முண்டதனைப்
பொறுத்தனைப் பூதப் படையனைப் 
பூந்துருத் தியுறையும்
நிறத்தனை நீல மிடற்றனை 
யானடி போற்றுவதே.                              4.88.3
 
846 உருவினை ஊழி முதல்வனை 
ஓதி நிறைந்துநின்ற
திருவினைத் தேசம் படைத்தனைச் 
சென்றடைந் தேனுடைய
பொருவினை யெல்லாந் துரந்தனைப் 
பூந்துருத் தியுறையுங்
கருவினைக் கண்மூன் றுடையனை 
யானடி போற்றுவதே.                      4.88.4
 
847 தக்கன்றன் வேள்வி தகர்த்தவன் 
சார மதுவன்றுகோள்
மிக்கன மும்மதில் வீயவோர் 
வெஞ்சிலை கோத்தோரம்பால்
புக்கனன் பொன்றிகழ்ந் தன்னதோர் 
பூந்துருத் தியுறையும்
நக்கனை நங்கள் பிரான்றனை 
நானடி போற்றுவதே.                      4.88.5
 
848 அருகடை மாலையுந் தானுடை 
யான்அழ காலமைந்த
உருவுடை மங்கையுந் தன்னொரு 
பாலுல காயுநின்றான்
பொருபடை வேலினன் வில்லினன் 
பூந்துருத் தியுறையுந்
திருவுடைத் தேச மதியனை 
யானடி போற்றுவதே.                      4.88.6
 
849 மன்றியுந் நின்ற மதிலரை 
மாய வகைகெடுக்கக்
கன்றியுந் நின்று கடுஞ்சிலை 
வாங்கிக் கனலம்பினாற்
பொன்றியும் போகப் புரட்டினன் 
பூந்துருத் தியுறையும்
அன்றியுஞ் செய்த பிரான்றனை 
யானடி போற்றுவதே.                      4.88.7
 
850 மின்னிறம் மிக்க இடையுமை 
நங்கையோர் பான்மகிழ்ந்தான்
என்னிற மென்றம ரர்பெரி 
யாரின்னந் தாமறியார்
பொன்னிற மிக்க சடையவன் 
பூந்துருத் தியுறையும்
என்னிற வெந்தை பிரான்றனை 
யானடி போற்றுவதே.                      4.88.8
 
851 அந்தியை நல்ல மதியினை 
யார்க்கும் அறிவரிய
செந்தியை வாட்டுஞ்செம் பொன்னினை 
சென்றடைந் தேனுடைய
புந்தியைப் புக்க அறிவினை 
பூந்துருத் தியுறையும்
நந்தியை நங்கள் பிரான்றனை 
நானடி போற்றுவதே.                      4.88.9
 
852 பைக்கையும் பாந்தி விழிக்கையும் 
பாம்பு சடையிடையே
வைக்கையும் வானிழி கங்கையும் 
மங்கை நடுக்குறவே
மொய்க்கை அரக்கனை யூன்றினன் 
பூந்துருத் தியுறையும்
மிக்கநல் வேத விகிர்தனை 
நானடி போற்றுவதே.                              4.88.10


 திருச்சிற்றம்பலம்

உள்ளுறை அட்டவணைக்குத் திரும்ப



4.89 திருநெய்த்தானம் - திருவிருத்தம்


திருச்சிற்றம்பலம் 


853
 பாரிடஞ் சாடிய பல்லுயிர் 
வானம ரர்க்கருளிக்
காரடைந் தகடல் வாயுமிழ் 
நஞ்சமு தாகவுண்டான்
ஊரடைந் திவ்வுல கிற்பலி 
கொள்வது நாமறியோம்
நீரடைந் தகரை நின்றநெய்த் 
தானத் திருந்தவனே.                      4.89.1
 
854 தேய்ந்திலங் குஞ்சிறு வெண்மதி 
யாய்நின் திருச்சடைமேற்
பாய்ந்தகங் கைப்புனற் பன்முக 
மாகிப் பரந்தொலிப்ப
ஆய்ந்திலங் கும்மழு வேலுடை 
யாயடி யேற்குரைநீ
ஏந்திள மங்கையும் நீயும்நெய்த் 
தானத் திருந்ததுவே.                              4.89.2
 
855 கொன்றடைந் தாடிக் குமைத்திடுங் 
கூற்றமொன் னார்மதின்மேற்
சென்றடைந் தாடிப் பொருததுந் 
தேசமெல் லாமறியுங்
குன்றடைந் தாடுங் குளிர்பொழிற் 
காவிரி யின்கரைமேற்
சென்றடைந் தார்வினை தீர்க்குநெய்த் 
தானத் திருந்தவனே.                      4.89.3
 
856 கொட்டு முழவர வத்தொடு 
கோலம் பலஅணிந்து
நட்டம் பலபயின் றாடுவர் 
நாகம் அரைக் கசைத்துச்
சிட்டர் திரிபுரந் தீயெழச் 
செற்ற சிலையுடையான்
இட்ட முமையொடு நின்றநெய்த் 
தானத் திருந்தவனே.                      4.89.4
 
857 கொய்மலர்க் கொன்றை துழாய்வன்னி 
மத்தமுங் கூவிளமும்
மெய்மலர் வேய்ந்த விரிசடைக் 
கற்றைவிண் ணோர்பெருமான்
மைமலர் நீல நிறங்கருங் 
கண்ணியோர் பால்மகிழ்ந்தான்
நின்மல னாடல் நிலயநெய்த் 
தானத் திருந்தவனே.                      4.89.5
 
858 பூந்தார் நறுங்கொன்றை மாலையை 
வாங்கிச் சடைக்கணிந்து
கூர்ந்தார் விடையினை யேறிப்பல் 
பூதப் படைநடுவே
போந்தார் புறவிசை பாடவும் 
ஆடவுங் கேட்டருளிச்
சேர்ந்தார் உமையவ ளோடுநெய்த் 
தானத் திருந்தவனே.                      4.89.6
 
859 பற்றின பாம்பன் படுத்த 
புலியுரித் தோலுடையன்
முற்றின மூன்று மதில்களை 
மூட்டி யெரித்தறுத்தான்
சுற்றிய பூதப் படையினன் 
சூல மழுவொருமான்
செற்றுநந் தீவினை தீர்க்குநெய்த் 
தானத் திருந்தவனே.                      4.89.7
 
860 விரித்த சடையினன் விண்ணவர் 
கோன்விட முண்டகண்டன்
உரித்த கரியுரி மூடியொன் 
னார்மதில் மூன்றுடனே
எரித்த சிலையினன் ஈடழியா 
தென்னை ஆண்டுகொண்ட
தரித்த உமையவ ளோடுநெய்த் 
தானத் திருந்தவனே.                              4.89.8
 
861 தூங்கான் துளங்கான் துழாய்கொன்றை 
துன்னிய செஞ்சடைமேல்
வாங்கா மதியமும் வாளர 
வுங்கங்கை தான்புனைந்தான்
தேங்கார் திரிபுரந் தீயெழ 
வெய்து தியக்கறுத்து
நீங்கான் உமையவ ளோடுநெய்த் 
தானத் திருந்தவனே.                      4.89.9
 
862 ஊட்டிநின் றான்பொரு வானில 
மும்மதில் தீயம்பினால்
மாட்டிநின் றான்அன்றி னார்வெந்து 
வீழவும் வானவர்க்குக்
காட்டிநின் றான்கத மாக்கங்கை 
பாயவோர் வார்சடையை
நீட்டிநின் றான்றிரு நின்றநெய்த் 
தானத் திருந்தவனே.                              4.89.10


 திருச்சிற்றம்பலம்

உள்ளுறை அட்டவணைக்குத் திரும்ப



4.90 திருவேதிகுடி - திருவிருத்தம்


திருச்சிற்றம்பலம் 


863
 கையது காலெரி நாகங் 
கனல்விடு சூலமது
வெய்யது வேலைநஞ் சுண்ட 
விரிசடை விண்ணவர்கோன்
செய்யினில் நீல மணங்கம 
ழுந்திரு வேதிகுடி
ஐயனை ஆரா அமுதினை 
நாமடைந் தாடுதுமே.                      4.90.1
 
864 கைத்தலை மான்மறி யேந்திய 
கையன் கனல்மழுவன்
பொய்த்தலை யேந்திநற் பூதி 
யணிந்து பலிதிரிவான்
செய்த்தலை வாளைகள் பாய்ந்துக 
ளுந்திரு வேதிகுடி
அத்தனை ஆரா அமுதினை 
நாமடைந் தாடுதுமே.                              4.90.2
 
865 முன்பின் முதல்வன் முனிவனெம் 
மேலை வினைகழித்தான்
அன்பின் நிலையில் அவுணர் 
புரம்பொடி யானசெய்யுஞ்
செம்பொனை நன்மலர் மேலவன் 
சேர்திரு வேதிகுடி
அன்பனை நம்மை யுடையனை 
நாமடைந் தாடுதுமே.                              4.90.3
 
866 பத்தர்கள் நாளும் மறவார் 
பிறவியை யொன்றறுப்பான்
முத்தர்கள் முன்னம் பணிசெய்து 
பாரிடம் முன்னுயர்த்தான்
கொத்தன கொன்றை மணங்கம 
ழுந்திரு வேதிகுடி
அத்தனை ஆரா அமுதினை 
நாமடைந் தாடுதுமே.                      4.90.4
 
867 ஆனணைந் தேறுங் குறிகுண 
மாரறி வாரவர்கை
மானணைந் தாடு மதியும் 
புனலுஞ் சடைமுடியன்
தேனணைந் தாடிய வண்டு 
பயில்திரு வேதிகுடி
ஆனணைந் தாடு மழுவனை 
நாமடைந் தாடுதுமே.                      4.90.5
 
868 எண்ணும் எழுத்துங் குறியும் 
அறிபவர் தாமொழியப்
பண்ணின் இசைமொழி பாடிய 
வானவர் தாம்பணிவார்
திண்ணென் வினைகளைத் தீர்க்கும் 
பிரான்றிரு வேதிகுடி
நண்ண அரிய அமுதினை 
நாமடைந் தாடுதுமே.                      4.90.6
 
869ஊர்ந்த விடையுகந் தேறிய 
செல்வனை நாமறியோம்
ஆர்ந்த மடமொழி மங்கையோர் 
பாகம் மகிழ்ந்துடையான்
சேர்ந்த புனற்சடைச் செல்வப் 
பிரான்றிரு வேதிகுடிச்
சார்ந்த வயலணி தண்ணமு 
தையடைந் தாடுதுமே.                      4.90.7
 
870 எரியும் மழுவினன் எண்ணியும் 
மற்றொரு வன்றலையுள்
திரியும் பலியினன் தேயமும் 
நாடுமெல் லாமுடையான்
விரியும் பொழிலணி சேறு 
திகழ்திரு வேதிகுடி
அரிய அமுதினை அன்பர்க 
ளோடடைந் தாடுதுமே.                     4.90.8
 
871 மையணி கண்டன் மறைவிரி 
நாவன் மதித்துகந்த
மெய்யணி நீற்றன் விழுமிய 
வெண்மழு வாட்படையான்
செய்ய கமல மணங்கம 
ழுந்திரு வேதிகுடி
ஐயனை ஆரா அமுதினை 
நாமடைந் தாடுதுமே.                      4.90.9
 
872 வருத்தனை வாளரக் கன்முடி 
தோளொடு பத்திறுத்த
பொருத்தனைப் பொய்யா அருளனைப் 
பூதப் படையுடைய
திருத்தனைத் தேவர் பிரான்றிரு 
வேதி குடியுடைய
அருத்தனை ஆரா அமுதினை 
நாமடைந் தாடுதுமே.                      4.90.10


இத்தலம் சோழநாட்டிலுள்ளது.
சுவாமிபெயர் - வேதபுரீசுவரர்,
தேவியார் - மங்கையர்க்கரசியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.91 திருவையாறு - திருவிருத்தம்


திருச்சிற்றம்பலம் 


873
 குறுவித்த வாகுற்ற நோய்வினை 
காட்டிக் குறுவித்தநோய்
உறுவித்த வாவுற்ற நோய்வினை 
தீர்ப்பான் உகந்தருளி
அறிவித்த வாறடி யேனைஐ 
யாறன் அடிமைக்களே
செறிவித்த வாதொண்ட னேனைத்தன் 
பொன்னடிக் கீழெனையே.           4.91.1
 
874 கூர்வித்த வாகுற்ற நோய்வினை 
காட்டியுங் கூர்வித்தநோய்
ஊர்வித்த வாவுற்ற நோய்வினை 
தீர்ப்பான் உகந்தருளி
ஆர்வித்த வாறடி யேனைஐ 
யாறன் அடிமைக்களே
சேர்வித்த வாதொண்ட னேனைத்தன் 
பொன்னடிக் கீழெனையே.           4.91.2
 
875தாக்கின வாசல மேவினை 
காட்டியுந் தண்டித்தநோய்
நீக்கின வாநெடு நீரினின் 
றேற நினைந்தருளி
ஆக்கின வாறடி யேனைஐ 
யாறன் அடிமைக்களே
நோக்கின வாதொண்ட னேனைத்தன் 
பொன்னடிக் கீழெனையே.                   4.91.3
 
876தருக்கின நான்றக வின்றியு 
மோடச் சலமதனால்
நெருக்கின வாநெடு நீரினின் 
றேற நினைந்தருளி
உருக்கின வாறடி யேனைஐ 
யாறன் அடிமைக்களே
பெருக்கின வாதொண்ட னேனைத்தன் 
பொன்னடிக் கீழெனையே.           4.91.4
 
877 இழிவித்த வாறிட்ட நோய்வினை 
காட்டி இடர்ப்படுத்துக்
கழிவித்த வாகட்ட நோய்வினை 
தீர்ப்பான் கலந்தருளி
அழிவித்த வாறடி யேனைஐ 
யாறன் அடிமைக்களே
தொழுவித்த வாதொண்ட னேனைத்தன் 
பொன்னடிக் கீழெனையே.   4.91.5
 
878 இடைவித்த வாறிட்ட நோய்வினை 
காட்டி இடர்ப்படுத்து
உடைவித்த வாறுற்ற நோய்வினை 
தீர்ப்பான் உகந்தருளி
அடைவித்த வாறடி யேனைஐ 
யாறன் அடிமைக்களே
தொடர்வித்த வாதொண்ட னேனைத்தன் 
பொன்னடிக் கீழெனையே.           4.91.6
 
879 படக்கின வாபட நின்றுபன் 
னாளும் படக்கினநோய்
அடக்கின வாறது வன்றியுந் 
தீவினை பாவமெல்லாம்
அடக்கின வாறடி யேனைஐ 
யாறன் அடிமைக்களே
தொடக்கின வாதொண்ட னேனைத்தன் 
பொன்னடிக் கீழெனையே.           4.91.7
 
880 மறப்பித்த வாவல்லை நோய்வினை 
காட்டி மறப்பித்தநோய்
துறப்பித்த வாதுக்க நோய்வினை 
தீர்ப்பான் உகந்தருளி
இறப்பித்த வாறடி யேனைஐ 
யாறன் அடிமைக்களே
சிறப்பித்த வாதொண்ட னேனைத்தன் 
பொன்னடிக் கீழெனையே.           4.91.8
 
881 துயக்கின வாதுக்க நோய்வினை 
காட்டித் துயக்கினநோய்
இயக்கின வாறிட்ட நோய்வினை 
தீர்ப்பான் இசைந்தருளி
அயக்கின வாறடி யேனைஐ 
யாறன் அடிமைக்களே
மயக்கின வாதொண்ட னேனைத்தன் 
பொன்னடிக் கீழெனையே.   4.91.9
 
882கறுத்துமிட் டார்கண்டங் கங்கை 
சடைமேற் கரந்தருளி
இறுத்துமிட் டார்இலங் கைக்கிறை 
தன்னை இருபதுதோள்
அறுத்துமிட் டாரடி யேனைஐ 
யாறன் அடிமைக்களே
பொறுத்துமிட் டார்தொண்ட னேனைத்தன் 
பொன்னடிக் கீழெனையே.                   4.91.10


 திருச்சிற்றம்பலம்

உள்ளுறை அட்டவணைக்குத் திரும்ப



4.92 திருவையாறு - திருவிருத்தம்  


திருச்சிற்றம்பலம் 


883
 சிந்திப் பரியன சிந்திப் 
பவர்க்குச் சிறந்துசெந்தேன்
முந்திப் பொழிவன முத்தி 
கொடுப்பன மொய்த்திருண்டு
பந்தித்து நின்ற பழவினை 
தீர்ப்பன பாம்புசுற்றி
அந்திப் பிறையணிந் தாடும்ஐ 
யாறன் அடித்தலமே.                       4.92.1
 
884 இழித்தன ஏழேழ் பிறப்பும் 
அறுத்தன என்மனத்தே
பொழித்தன போரெழிற் கூற்றை 
யுதைத்தன போற்றவர்க்காய்க்
கிழித்தன தக்கன் கிளரொளி 
வேள்வியைக் கீழமுன்சென்
றழித்தன ஆறங்க மானஐ 
யாறன் அடித்தலமே.                       4.92.2
 
885 மணிநிற மொப்பன பொன்னிற 
மன்னின மின்னியல்வாய்
கணிநிற மன்ன கயிலைப் 
பொருப்பன காதல்செய்யத்
துணிவன சீலத்த ராகித் 
தொடர்ந்து விடாததொண்டர்க்
கணியன சேயன தேவர்க்கை 
யாறன் அடித்தலமே.                               4.92.3
 
886 இருள்தரு துன்பப் படல 
மறைப்பமெய்ஞ் ஞானமென்னும்
பொருள்தரு கண்ணிழந் துண்பொருள் 
நாடிப் புகலிழந்த
குருடருந் தம்மைப் பரவக் 
கொடுநர கக்குழிநின்
றருள்தரு கைகொடுத் தேற்றும்ஐ 
யாறன் அடித்தலமே.                       4.92.4
 
887 எழுவாய் இறுவாய் இலாதன 
வெங்கட் பிணிதவிர்த்து
வழுவா மருத்துவ மாவன 
மாநர கக்குழிவாய்
விழுவார் அவர்தம்மை வீழ்ப்பன 
மீட்பன மிக்கவன்போ
டழுவார்க் கமுதங்கள் காண்கஐ 
யாறன் அடித்தலமே.                               4.92.5
 
888 துன்பக் கடலிடைத் தோணித் 
தொழில்பூண்ட தொண்டர்தம்மை
இன்பக் கரைமுகந் தேற்றுந் 
திறத்தன மாற்றயலே
பொன்பட் டொழுகப் பொருந்தொளி 
செய்யுமப் பொய்பொருந்தா
அன்பர்க் கணியன காண்கஐ 
யாறன் அடித்தலமே.                       4.92.6
 
889 களித்துக் கலந்ததோர் காதற் 
கசிவொடு காவிரிவாய்க்
குளித்துத் தொழுதுமுன் நின்றவிப் 
பத்தரைக் கோதில்செந்தேன்
தெளித்துச் சுவையமு தூட்டி 
யமரர்கள் சூழிருப்ப
அளித்துப் பெருஞ்செல்வ மாக்கும்ஐ 
யாறன் அடித்தலமே.                       4.92.7
 
890 திருத்திக் கருத்தினைச் செவ்வே 
நிறுத்திச் செறுத்துடலை
வருத்திக் கடிமலர் வாளெடுத் 
தோச்சி மருங்குசென்று
விருத்திக் குழக்கவல் லோர்கட்கு 
விண்பட் டிகையிடுமால்
அருத்தித் தருந்தவ ரேத்தும்ஐ 
யாறன் அடித்தலமே.                       4.92.8
 
891         பாடும் பறண்டையு மாந்தையு 
மார்ப்பப் பரந்துபல்பேய்க்
கூடி முழவக் குவிகவிழ் 
கொட்டக் குறுநரிகள்
நீடுங் குழல்செய்ய வையம் 
நெளிய நிணப்பிணக்காட்
டாடுந் திருவடி காண்கஐ 
யாறன் அடித்தலமே.               4.92.9
 
892         நின்போல் அமரர்கள் நீண்முடி 
சாய்த்து நிமிர்த்துகுத்த
பைம்போ துழக்கிப் பவளந் 
தழைப்பன பாங்கறியா
என்போ லிகள்பறித் திட்ட 
இலையும் முகையுமெல்லாம்
அம்போ தெனக்கொள்ளும் ஐயன்ஐ 
யாறன் அடித்தலமே.                       4.92.10


 திருச்சிற்றம்பலம்

உள்ளுறை அட்டவணைக்குத் திரும்ப



4.93 திருவையாறு - திருவிருத்தம் 


திருச்சிற்றம்பலம் 


893
 மலையார் மடந்தை மனத்தன 
வானோர் மகுடமன்னி
நிலையா யிருப்பன நின்றோர் 
மதிப்பன நீணிலத்துப்
புலையாடு புன்மை தவிர்ப்பன 
பொன்னுல கம்மளிக்கும்
அலையார் புனற்பொன்னி சூழ்ந்தஐ 
யாறன் அடித்தலமே.       4.93.1
 
894         பொலம்புண் டரீகப் புதுமலர் 
போல்வன போற்றியென்பார்
புலம்பும் பொழுதும் புணர்துணை 
யாவன பொன்னனைய
சிலம்புஞ் செறிபா டகமுஞ் 
செழுங்கிண் கிணித்திரளும்
அலம்பும் திருவடி காண்கஐ 
யாறன் அடித்தலமே.               4.93.2
 
895         உற்றா ரிலாதார்க் குறுதுணை 
யாவன ஓதிநன்னூல்
கற்றார் பரவப் பெருமை 
யுடையன காதல்செய்ய
கிற்பார் தமக்குக் கிளரொளி 
வானகந் தான்கொடுக்கும்
அற்றார்க் கரும்பொருள் காண்கஐ 
யாறன் அடித்தலமே.                       4.93.3
 
896 வானைக் கடந்தண்டத் தப்பால் 
மதிப்பன மந்திரிப்பார்
ஊனைக் கழித்துய்யக் கொண்டருள் 
செய்வன உத்தமர்க்கு
ஞானச் சுடராய் நடுவே 
யுதிப்பன நங்கையஞ்ச
ஆனை யுரித்தன காண்கஐ 
யாறன் அடித்தலமே.               4.93.4
 
897 மாதர மானில மாவன 
வானவர் மாமுகட்டின்
மீதன மென்கழல் வெங்கச்சு 
வீக்கின வெந்நமனார்
தூதரை யோடத் துரப்பன 
துன்பறத் தொண்டுபட்டார்க்
காதர மாவன காண்கஐ 
யாறன் அடித்தலமே.       4.93.5
 
898 பேணித் தொழுமவர் பொன்னுல 
காளப் பிறங்கருளால்
ஏணிப் படிநெறி யிட்டுக் 
கொடுத்திமை யோர்முடிமேல்
மாணிக்க மொத்து மரகதம் 
போன்று வயிரமன்னி
ஆணிக் கனகமு மொக்கும்ஐ 
யாறன் அடித்தலமே.               4.93.6
 
899 ஓதிய ஞானமும் ஞானப் 
பொருளும் ஒலிசிறந்த
வேதியர் வேதமும் வேள்வியு 
மாவன விண்ணுமண்ணுஞ்
சோதியுஞ் செஞ்சுடர் ஞாயிறு 
மொப்பன தூமதியோ
டாதியும் அந்தமு மானஐ 
யாறன் அடித்தலமே.               4.93.7
 
900 சுணங்கு முகத்துத் துணைமுலைப் 
பாவை சுரும்பொடுவண்
டணங்குங் குழலி யணியார் 
வளைக்கரங் கூப்பிநின்று
வணங்கும் பொழுதும் வருடும் 
பொழுதும்வண் காந்தளொண்போ
தணங்கும் அரவிந்த மொக்கும்ஐ 
யாறன் அடித்தலமே.               4.93.8
 
901 சுழலார் துயர்வெயிற் சுட்டிடும் 
போதடித் தொண்டர்துன்னும்
நிழலா வனவென்று நீங்காப் 
பிறவி நிலைகெடுத்துக்
கழலா வினைகள் கழற்றுவ 
கால வனங்கடந்த
அழலார் ஒளியன காண்கஐ 
யாறன் அடித்தலமே.               4.93.9
 
902 வலியான் றலைபத்தும் வாய்விட் 
டலற வரையடர்த்து
மெலியா வலியுடைக் கூற்றை 
யுதைத்துவிண் ணோர்கள்முன்னே
பலிசேர் படுகடைப் பார்த்துப்பன் 
னாளும் பலர்இகழ
அலியா நிலைநிற்கும் ஐயன்ஐ 
யாறன் அடித்தலமே.                       4.93.10


 திருச்சிற்றம்பலம்

உள்ளுறை அட்டவணைக்குத் திரும்ப



4.94 திருக்கண்டியூர் - திருவிருத்தம் 


திருச்சிற்றம்பலம் 


903
 வானவர் தானவர் வைகல் 
மலர்கொணர்ந் திட்டிறைஞ்சித்
தானவர் மால்பிர மன்னறி 
யாத தகைமையினான்
ஆனவ னாதிபு ராணனன் 
றோடிய பன்றியெய்த
கானவ னைக்கண்டி யூரண்ட 
வாணர் தொழுகின்றதே.    4.94.1
 
904 வான மதியமும் வாளர 
வும்புன லோடுசடைத்
தான மதுவென வைத்துழல் 
வான்றழல் போலுருவன்
கான மறியொன்று கையுடை 
யான்கண்டி யூரிருந்த
ஊனமில் வேத முடையானை 
நாமடி யுள்குவதே.                        4.94.2
 
905பண்டங் கறுத்ததோர் கையுடை 
யான்படைத் தான்றலையை
உண்டங் கறுத்ததும் ஊரொடு 
நாடவை தானறியுங்
கண்டங் கறுத்த மிடறுடை 
யான்கண்டி யூரிருந்த
தொண்டர் பிரானைக்கண் டீரண்ட 
வாணர் தொழுகின்றதே.            4.94.3
 
906 முடியின்முற் றாததொன் றில்லையெல் 
லாமுடன் தானுடையான்
கொடியுமுற் றவ்விடை யேறியோர் 
கூற்றொரு பாலுடையான்
கடியமுற் றவ்வினை நோய்களை 
வான்கண்டி யூரிருந்தான்
அடியுமுற் றார்தொண்டர் இல்லைகண் 
டீரண்ட வானவரே.                4.94.4
 
907 பற்றியோ ரானை யுரித்த 
பிரான்பவ ளத்திரள்போல்
முற்றும் அணிந்ததோர் நீறுடை 
யான்முன்ன மேகொடுத்த
கற்றங் குடையவன் றானறி 
யான்கண்டி யூரிருந்த
குற்றமில் வேத முடையானை 
யாமண்டர் கூறுவதே.               4.94.5
 
908 போர்ப்பனை யானை யுரித்த 
பிரான்பொறி வாயரவஞ்
சேர்ப்பது வானத் திரைகடல் 
சூழுல கம்மிதனைக்
காப்பது காரண மாகக்கொண் 
டான்கண்டி யூரிருந்த
கூர்ப்புடை ஒள்வாள் மழுவனை 
யாமண்டர் கூறுவதே.                       4.94.6
 
909 அட்டது காலனை ஆய்ந்தது 
வேதமா றங்கமன்று
சுட்டது காமனைக் கண்ணத 
னாலே தொடர்ந்தெரியக்
கட்டவை மூன்று மெரித்த 
பிரான்கண்டி யூரிருந்த
குட்டமுன் வேதப் படையனை 
யாமண்டர் கூறுவதே.                       4.94.7
 
910 அட்டும் ஒலிநீர் அணிமதி 
யும்மல ரானவெல்லாம்
இட்டுப் பொதியுஞ் சடைமுடி 
யான்இண்டை மாலையங்கைக்
கட்டும் அரவது தானுடை 
யான்கண்டி யூரிருந்த
கொட்டும் பறையுடைக் கூத்தனை 
யாமண்டர் கூறுவதே.               4.94.8
 
911 மாய்ந்தன தீவினை மங்கின 
நோய்கள் மறுகிவிழத்
தேய்ந்தன பாவஞ் செறுக்ககில் 
லாநம்மைச் செற்றநங்கைக்
காய்ந்த பிரான்கண்டி யூரெம் 
பிரான்அங்க மாறினையும்
ஆய்ந்த பிரானல்ல னோவடி 
யேனையாட் கொண்டவனே.           4.94.9
 
912 மண்டி மலையை யெடுத்துமத் 
தாக்கியவ் வாசுகியைத்
தண்டி அமரர் கடைந்த 
கடல்விடங் கண்டருளி
உண்ட பிரான்நஞ் சொளித்தபி 
ரான்அஞ்சி யோடிநண்ணக்
கண்ட பிரானல்ல னோகண்டி 
யூரண்ட வானவனே.                        4.94.10


இத்தலம் சோழநாட்டிலுள்ளது.
சுவாமிபெயர் - வீரட்டேசுவரர்,   தேவியார் - மங்கைநாயகியம்மை

 திருச்சிற்றம்பலம்

உள்ளுறை அட்டவணைக்குத் திரும்ப



4.95    திருப்பாதிரிப்புலியூர் - திருவிருத்தம் 


திருச்சிற்றம்பலம் 


913
 ஈன்றாளு மாயெனக் கெந்தையு 
மாயுடன் தோன்றினராய்
மூன்றா யுலகம் படைத்துகந் 
தான்மனத் துள்ளிருக்க
ஏன்றான் இமையவர்க் கன்பன் 
திருப்பா திரிப்புலியூர்த்
தோன்றாத் துணையா யிருந்தனன் 
றன்னடி யோங்களுக்கே.     4.95.1
 
914 பற்றாய் நினைந்திடப் போதுநெஞ் 
சேயிந்தப் பாரைமுற்றுஞ்
சுற்றாய் அலைகடல் மூடினுங் 
கண்டேன் புகல்நமக்கு
உற்றான் உமையவட் கன்பன் 
திருப்பா திரிப்புலியூர்
முற்றா முளைமதிக் கண்ணியி 
னான்றன மொய்கழலே.             4.95.2
 
915 விடையான் விரும்பியென் னுள்ளத் 
திருந்தான் இனிநமக்கிங்
கடையா அவலம் அருவினை 
சாரா நமனையஞ்சோம்
புடையார் கமலத் தயன்போல் 
பவர்பா திரிப்புலியூர்
உடையான் அடியார் அடியடி 
யோங்கட் கரியதுண்டே.    4.95.3
 
916 மாயமெல் லாமுற்ற விட்டிருள் 
நீங்க மலைமகட்கே
நேயம் நிலாவ இருந்தா 
னவன்றன் திருவடிக்கே
தேயமெல் லாநின் றிறைஞ்சுந் 
திருப்பா திரிப்புலியூர்
மேயநல் லான்மலர்ப் பாதமென் 
சிந்தையுள் நின்றனவே.            4.95.4
 
917 வைத்த பொருள்நமக் காமென்று 
சொல்லி மனத்தடைத்துச்
சித்த மொருக்கிச் சிவாய 
நமவென் றிருக்கினல்லால்
மொய்த்த கதிர்மதி போல்வா 
ரவர்பா திரிப்புலியூர்
அத்தன் அருள்பெற லாமோ 
அறிவிலாப் பேதைநெஞ்சே. 4.95.5
 
918 கருவாய்க் கிடந்துன் கழலே 
நினையுங் கருத்துடையேன்
உருவாய்த் தெரிந்துன்றன் நாமம் 
பயின்றேன் உனதருளாற்
திருவாய் பொலியச் சிவாய 
நமவென்று நீறணிந்தேன்
தருவாய் சிவகதி நீபா 
திரிப்புலி யூரரனே.             4.95.6
 
919 எண்ணா தமரர் இரக்கப் 
பரவையுள் நஞ்சமுண்டாய்
திண்ணார் அசுரர் திரிபுரந் 
தீயெழச் செற்றவனே
பண்ணார்ந் தமைந்த பொருள்கள் 
பயில்பா திரிப்புலியூர்க்
கண்ணார் நுதலாய் கழல்நங் 
கருத்தில் உடையனவே.             4.957
 
920 புழுவாய்ப் பிறக்கினும் புண்ணியா 
வுன்னடி யென்மனத்தே
வழுவா திருக்க வரந்தர 
வேண்டுமிவ் வையகத்தே
தொழுவார்க் கிரங்கி யிருந்தருள் 
செய்பா திரிப்புலியூர்ச்
செழுநீர்ப் புனற்கங்கை செஞ்சடை 
மேல்வைத்த தீவண்ணனே.    4.95.8
 
921 மண்பா தலம்புக்கு மால்கடல் 
மூடிமற் றேழுலகும்
விண்பால் திசைகெட் டிருசுடர் 
வீழினும் அஞ்சல்நெஞ்சே
திண்பால் நமக்கொன்று கண்டோ ந் 
திருப்பா திரிப்புலியூர்க்
கண்பாவு நெற்றிக் கடவுட் 
சுடரான் கழலிணையே.             4.95.9
 
922 திருந்தா அமணர்தந் தீநெறிப் 
பட்டுத் திகைத்துமுத்தி
தருந்தா ளிணைக்கே சரணம் 
புகுந்தேன் வரையெடுத்த
பொருந்தா அரக்கன் உடல்நெரித் 
தாய்பா திரிப்புலியூர்
இருந்தாய் அடியேன் இனிப்பிற 
வாமல்வந் தேன்றுகொள்ளே.                  4.95.10


இத்தலம் நடுநாட்டிலுள்ளது.
சுவாமிபெயர் - தோன்றாத்துணையீசுவரர்,
தேவியார் - தோகையம்பிகையம்மை.
 திருச்சிற்றம்பலம்

உள்ளுறை அட்டவணைக்குத் திரும்ப



4.96   திருவீழிமிழலை - திருவிருத்தம்  


திருச்சிற்றம்பலம் 


923 
 வான்சொட்டச் சொட்டநின் றட்டும் 
வளர்மதி யோடயலே
தேன்சொட்டச் சொட்டநின் றட்டுந் 
திருக்கொன்றை சென்னிவைத்தீர்
மான்பெட்டை நோக்கி மணாளீர் 
மணிநீர் மிழலையுள்ளீர்
நான்சட்ட வும்மை மறக்கினும் 
என்னைக் குறிக்கொண்மினே. 4.96.1
 
924 அந்தமும் ஆதியு மாகிநின் 
றீரண்டம் எண்டிசையும்
பந்தமும் வீடும் பரப்புகின் 
றீர்பசு வேற்றுகந்தீர்
வெந்தழல் ஓம்பு மிழலையுள் 
ளீரென்னைத் தென்றிசைக்கே
உந்திடும் போது மறக்கினும் 
என்னைக் குறிக்கொண்மினே. 4.96.2
 
925 அலைக்கின்ற நீர்நிலங் காற்றனல் 
அம்பர மாகிநின்றீர்
கலைக்கன்று சேருங் கரத்தீர் 
கலைப்பொரு ளாகிநின்றீர்
விலக்கின்றி நல்கும் மிழலையுள் 
ளீர்மெய்யிற் கையொடுகால்
குலைக்கின்று நும்மை மறக்கினும் 
என்னைக் குறிக்கொண்மினே. 4.96.3
 
926 தீத்தொழி லான்றலை தீயிலிட் 
டுச்செய்த வேள்விசெற்றீர்
பேய்த்தொழி லாட்டியைப் பெற்றுடை 
யீர்பிடித் துத்திரியும்
வேய்த்தொழி லாளர் மிழலையுள் 
ளீர்விக்கி அஞ்செழுத்தும்
ஓத்தொழிந் தும்மை மறக்கினும் 
என்னைக் குறிக்கொண்மினே. 4.96.4
 
927 தோட்பட்ட நாகமுஞ் சூலமுஞ் 
சுத்தியும் பத்திமையான்
மேற்பட்ட அந்தணர் வீழியும் 
என்னையும் வேறுடையீர்
நாட்பட்டு வந்து பிறந்தேன் 
இறக்க நமன்தமர்தம்
கோட்பட்டு நும்மை மறக்கினும் 
என்னைக் குறிக்கொண்மினே.         4.96.5
 
928 கண்டியிற் பட்ட கழுத்துடை 
யீர்கரி காட்டிலிட்ட
பண்டியிற் பட்ட பரிகலத் 
தீர்பதி வீழிகொண்டீர்
உண்டியிற் பட்டினி நோயில் 
உறக்கத்தில் உம்மையைவர்
கொண்டியிற் பட்டு மறக்கினும் 
என்னைக் குறிக்கொண்மினே. 4.96.6
 
929 தோற்றங்கண் டான்சிர மொன்றுகொண் 
டீர்தூய வெள்ளெருதொன்
றேற்றங்கொண் டீரெழில் வீழி 
மிழலை இருக்கைகொண்டீர்
சீற்றங்கொண் டென்மேல் சிவந்ததோர் 
பாசத்தால் வீசியவெங்
கூற்றங்கண் டும்மை மறக்கினும் 
என்னைக் குறிக்கொண்மினே. 4.96.7
 
930 சுழிப்பட்ட கங்கையுந் திங்களுஞ் 
சூடிச்சொக் கம்பயின்றீர்
பழிப்பட்ட பாம்பரைப் பற்றுடை 
யீர்படர் தீப்பருக
விழிப்பட்ட காமனை வீட்டீர் 
மிழலையுள் ளீர்பிறவிச்
சுழிப்பட்டு நும்மை மறக்கினும் 
என்னைக் குறிக்கொண்மினே. 4.96.8
 
931 பிள்ளையிற் பட்ட பிறைமுடி 
யீர்மறை யோதவல்லீர்
வெள்ளையிற் பட்டதோர் நீற்றீர் 
விரிநீர் மிழலையுள்ளீர்
நள்ளையிற் பட்டைவர் நக்கரைப் 
பிக்க நமன்தமர்தங்
கொள்ளையிற் பட்டு மறக்கினும் 
என்னைக் குறிக்கொண்மினே.         4.96.9
 
932 கறுக்கொண் டரக்கன் கயிலையைப் 
பற்றிய கையுமெய்யும்
நெறுக்கென் றிறச்செற்ற சேவடி 
யாற்கூற்றை நீறுசெய்தீர்
வெறிக்கொன்றை மாலை முடியீர் 
விரிநீர் மிழலையுள்ளீர்
இறக்கின்று நும்மை மறக்கினும் 
என்னைக் குறிக்கொண்மினே.         4.96.10


இத்தலம் சோழநாட்டிலுள்ளது.
சுவாமிபெயர் - வீழியழகர்,   தேவியார் - சுந்தரகுஜாம்பிகையம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.97 திருச்சத்திமுற்றம் - திருவிருத்தம் 


திருச்சிற்றம்பலம் 


933
 கோவாய் முடுகி யடுதிறற் 
கூற்றங் குமைப்பதன்முன்
பூவா ரடிச்சுவ டென்மேற் 
பொறித்துவை போகவிடின்
மூவா முழுப்பழி மூடுங்கண் 
டாய்முழங் குந்தழற்கைத்
தேவா திருச்சத்தி முற்றத் 
துறையுஞ் சிவக்கொழுந்தே.          4.97.1
 
934 காய்ந்தாய் அனங்கன் உடலம் 
பொடிபடக் காலனைமுன்
பாய்ந்தாய் உயிர்செகப் பாதம் 
பணிவார்தம் பல்பிறவி
ஆய்ந்தாய்ந் தறுப்பாய் அடியேற் 
கருளாயுன் அன்பர்சிந்தை
சேர்ந்தாய் திருச்சத்தி முற்றத் 
துறையுஞ் சிவக்கொழுந்தே.                  4.97.2
 
935 பொத்தார் குரம்பை புகுந்தைவர் 
நாளும் புகலழிப்ப
மத்தார் தயிர்போல் மறுகுமென் 
சிந்தை மறுக்கொழிவி
அத்தா அடியேன் அடைக்கலங் 
கண்டாய் அமரர்கள்தஞ்
சித்தா திருச்சத்தி முற்றத் 
துறையுஞ் சிவக்கொழுந்தே.          4.97.3
 
936 நில்லாக் குரம்பை நிலையாக் 
கருதியிந் நீணிலத்தொன்
றல்லாக் குழிவீழ்ந் தயர்வுறு 
வேனைவந் தாண்டுகொண்டாய்
வில்லேர் புருவத் துமையாள் 
கணவா விடிற்கெடுவேன்
செல்வா திருச்சத்தி முற்றத் 
துறையுஞ் சிவக்கொழுந்தே.          4.97.4
 
937 கருவுற் றிருந்துன் கழலே 
நினைந்தேன் கருப்புவியிற்
தெருவிற் புகுந்தேன் திகைத்தடி 
யேனைத் திகைப்பொழிவி
உருவிற் றிகழும் உமையாள் 
கணவா விடிற்கெடுவேன்
திருவிற் பொலிசத்தி முற்றத் 
துறையுஞ் சிவக்கொழுந்தே.          4.97.5
 
938வெம்மை நமன்தமர் மிக்கு 
விரவி விழுப்பதன்முன்
இம்மையுன் தாளென்றன் நெஞ்சத் 
தெழுதிவை ஈங்கிகழில்
அம்மை அடியேற் கருளுதி 
யென்பதிங் காரறிவார்
செம்மை தருசத்தி முற்றத் 
துறையுஞ் சிவக்கொழுந்தே.  4.97.6
 
939 விட்டார் புரங்கள் ஒருநொடி 
வேவவோர் வெங்கணையாற்
சுட்டாயென் பாசத் தொடர்பறுத் 
தாண்டுகொள் தும்பிபம்பும்
மட்டார் குழலி மலைமகள் 
பூசை மகிழ்ந்தருளுஞ்
சிட்டா திருச்சத்தி முற்றத் 
துறையுஞ் சிவக்கொழுந்தே.  4.97.7
 
940 இகழ்ந்தவன் வேள்வி அழித்திட் 
டிமையோர் பொறையிரப்ப
நிகழ்ந்திட அன்றே விசயமுங் 
கொண்டது நீலகண்டா
புகழ்ந்த அடியேன்றன் புன்மைகள் 
தீரப் புரிந்துநல்காய்
திகழ்ந்த திருச்சத்தி முற்றத் 
துறையுஞ் சிவக்கொழுந்தே.  4.97.8
 
941 தக்கார்வ மெய்திச் சமண்தவிர்ந் 
துன்றன் சரண்புகுந்தேன்
எக்காதல் எப்பயன் உன்றிற 
மல்லால் எனக்குளதே
மிக்கார் திலையுள் விருப்பா 
மிகவட மேருவென்னுந்
திக்கா திருச்சத்தி முற்றத் 
துறையுஞ் சிவக்கொழுந்தே.4.97.9
 
942 பொறித்தேர் அரக்கன் பொருப்பெடுப் 
புற்றவன் பொன்முடிதோள்
இறத்தாள் ஒருவிரல் ஊன்றிட் 
டலற இரங்கிஒள்வாள்
குறித்தே கொடுத்தாய் கொடியேன்செய் 
குற்றக் கொடுவினைநோய்
செறுத்தாய் திருச்சத்தி முற்றத் 
துறையுஞ் சிவக்கொழுந்தே.  4.97.10


இத்தலம் சோழநாட்டிலுள்ளது.
சுவாமிபெயர் - சிவக்கொழுந்தீசுவரர்,  தேவியார் - பெரியநாயகியம்மை.

 திருச்சிற்றம்பலம்

உள்ளுறை அட்டவணைக்குத் திரும்ப



4.98    திருநல்லூர் - திருவிருத்தம் 


திருச்சிற்றம்பலம் 


943
 அட்டுமின் இல்பலி யென்றென் 
றகங்கடை தோறும்வந்து
மட்டவி ழுங்குழ லார்வளை 
கொள்ளும் வகையென்கொலோ
கொட்டிய பாணி யெடுத்திட்ட 
பாதமுங் கோளரவும்
நட்டநின் றாடிய நாதர்நல் 
லூரிடங் கொண்டவரே.             4.98.1
 
944 பெண்ணிட்டம் பண்டைய தன்றிவை 
பெய்பலிக் கென்றுழல்வார்
நண்ணிட்டு வந்து மனைபுகுந் 
தாரும்நல் லூரகத்தே
பண்ணிட்ட பாடலர் ஆடல 
ராய்ப்பற்றி நோக்கிநின்று
கண்ணிட்டுப் போயிற்றுக் காரண 
முண்டு கறைக்கண்டரே.              4.98.2
 
945 படவேர் அரவல்ன்ற் பாவைநல் 
லீர்பக லேயொருவர்
இடுவார் இடைப்பலி கொள்பவர் 
போலவந் தில்புகுந்து
நடவார் அடிகள் நடம்பயின் 
றாடிய கூத்தர்கொலோ
வடபாற் கயிலையுந் தென்பால்நல் 
லூருந்தம் வாழ்பதியே.             4.98.3
 
946 செஞ்சுடர்ச் சோதிப் பவளத் 
திரள்திகழ் முத்தனைய
நஞ்சணி கண்டன்நல் லூருறை 
நம்பனை நானொருகாற்
துஞ்சிடைக் கண்டு கனவின் 
றலைத்தொழு தேற்கவன்றான்
நெஞ்சிடை நின்றக லான்பல 
காலமும் நின்றனனே.                      4.98.4
 
947 வெண்மதி சூடி விளங்கநின் 
றானைவிண் ணோர்கள்தொழ
நண்ணில யத்தொடு பாட 
லறாதநல் லூரகத்தே
திண்ணிலை யங்கொடு நின்றான் 
திரிபுர மூன்றெரித்தான்
கண்ணுளும் நெஞ்சத் தகத்தும் 
உளகழற் சேவடியே.                       4.98.5
 
948 தேற்றப் படத்திரு நல்லூ 
ரகத்தே சிவனிருந்தாற்
தோற்றப் படச்சென்று கண்டுகொள் 
ளார்தொண்டர் துன்மதியால்
ஆற்றிற் கெடுத்துக் குளத்தினிற் 
றேடிய ஆதரைப்போற்
காற்றிற் கெடுத்துல கெல்லாந் 
திரிதர்வர் காண்பதற்கே.          4.98.6
 
949 நாட்கொண்ட தாமரைப் பூத்தடஞ் 
சூழ்ந்த நல்லூரகத்தே
கீட்கொண்ட கோவணங் காவென்று 
சொல்லிக் கிறிபடத்தான்
வாட்கொண்ட நோக்கி மனைவியொ 
டுமங்கோர் வாணிகனை
ஆட்கொண்ட வார்த்தை யுரைக்குமன் 
றோவிவ் வகலிடமே.                     4.98.7
 
950 அறைமல்கு பைங்கழ லார்ப்பநின் 
றானணி யார்சடைமேல்
நறைமல்கு கொன்றையந் தாருடை 
யானும்நல் லூரகத்தே
பறைமல்கு பாடலன் ஆடல 
னாகிப் பரிசழித்தான்
பிறைமல்கு செஞ்சடை தாழநின் 
றாடிய பிஞ்ஞகனே.4.98.8
 
951 மன்னிய மாமறை யோர்மகிழ்ந் 
தேத்த மருவியெங்குந்
துன்னிய தொண்டர்கள் இன்னிசை 
பாடித் தொழுதுநல்லூர்க்
கன்னியர் தாமுங் கனவிடை 
யுன்னிய காதலரை
அன்னியர் அற்றவர் அங்கண 
னேயருள் நல்கென்பரே.     4.98.9
 
952 திருவமர் தாமரை சீர்வளர் 
செங்கழு நீர்கொள்நெய்தல்
குருவமர் கோங்கங் குராமகிழ் 
சண்பகங் கொன்றைவன்னி
மருவமர் நீள்கொடி மாட 
மலிமறை யோர்கள்நல்லூர்
உருவமர் பாகத் துமையவள் 
பாகனை உள்குதுமே.                               4.98.10
 
953 செல்லேர் கொடியன் சிவன்பெருங் 
கோயில் சிவபுரமும்
வல்லேன் புகவும் மதில்சூழ் 
இலங்கையர் காவலனைக்
கல்லார் முடியொடு தோளிறச் 
செற்ற கழலடியான்
நல்லூ ரிருந்த பிரான்அல்ல 
னோநம்மை ஆள்பவனே.             4.98.11


 திருச்சிற்றம்பலம்

உள்ளுறை அட்டவணைக்குத் திரும்ப



4.99 திருவையாறு - திருவிருத்தம்  


திருச்சிற்றம்பலம் 


954
 அந்திவட் டத்திங்கட் கண்ணியன் 
ஐயா றமர்ந்துவந்தென்
புந்திவட் டத்திடைப் புக்குநின் 
றானையும் பொய்யென்பனோ
சிந்திவட் டச்சடைக் கற்றை 
யலம்பச் சிறிதலர்ந்த
நந்திவட் டத்தொடு கொன்றை 
வளாவிய நம்பனையே.             4.99.1
 
955 பாடகக் கால்கழற் கால்பரி 
திக்கதி ருக்கவந்தி
நாடகக் கால்நங்கை முன்செங்கண் 
ஏனத்தின் பின்னடந்த
காடகக் கால்கணங் கைதொழுங் 
காலெங்க ணாய்நின்றகால்
ஆடகக் காலரி மான்றேர் 
வலவன்ஐ யாற்றனவே.                      4.99.2


 திருச்சிற்றம்பலம்

உள்ளுறை அட்டவணைக்குத் திரும்ப



4.100 திருவேகம்பம் - திருவிருத்தம்


திருச்சிற்றம்பலம் 


956
 ஓதுவித் தாய்முன் அறவுரை 
காட்டி அமணரொடே
காதுவித் தாய்கட்ட நோய்பிணி 
தீர்த்தாய் கலந்தருளிப்
போதுவித் தாய்நின் பணிபிழைக் 
கிற்புளி யம்வளாரால்
மோதுவிப் பாய்உகப் பாய்முனி 
வாய்கச்சி யேகம்பனே.            4.100.1
 
957 எத்தைக்கொண் டெத்தகை ஏழை 
அமணொ டிசைவித்தெனைக்
கொத்தைக்கு மூங்கர் வழிகாட்டு 
வித்தென்னைக் கோகுசெய்தாய்
முத்தின் திரளும் பளிங்கினிற் 
சோதியும் மொய்பவளத்
தொத்தினை யேய்க்கும் படியாய் 
பொழிற்கச்சி யேகம்பனே.         4.100.2
 
958மெய்யம்பு கோத்த விசயனோ 
டன்றொரு வேடுவனாய்ப்
பொய்யம்பெய் தாவ மருளிச்செய் 
தாய்புர மூன்றெரியக்
கையம்பெய் தாய்நுன் கழலடி 
போற்றாக் கயவர்நெஞ்சிற்
குய்யம்பெய் தாய்கொடி மாமதில் 
சூழ்கச்சி யேகம்பனே.                     4.100.3
 
959 குறிக்கொண் டிருந்துசெந் தாமரை 
ஆயிரம் வைகல்வைகல்
நெறிப்பட இண்டை புனைகின்ற 
மாலை நிறையழிப்பான்
கறைக்கண்ட நீயொரு பூக்குறை 
வித்துக்கண் சூல்விப்பதே
பிறைத்துண்ட வார்சடை யாய்பெருங் 
காஞ்சியெம் பிஞ்ஞகனே.   4.100.4
 
960 உரைக்குங் கழிந்திங் குணர்வரி 
யான்உள்கு வார்வினையைக்
கரைக்கு மெனக்கை தொழுவதல் 
லாற்கதி ரோர்களெல்லாம்
விரைக்கொண் மலரவன் மால்எண் 
வசுக்கள்ஏ காதசர்கள்
இரைக்கும் அமிர்தர்க் கறியவொண் 
ணானெங்கள் ஏகம்பனே.             4.100.5
 
961 கருவுற்ற நாள்முத லாகவுன் 
பாதமே காண்பதற்கு
உருகிற்றென் னுள்ளமும் நானுங் 
கிடந்தலந் தெய்த்தொழிந்தேன்
திருவொற்றி யூரா திருவால 
வாயா திருவாரூரா
ஒருபற் றிலாமையுங் கண்டிரங் 
காய்கச்சி யேகம்பனே.            4.100.6
 
962 அரிஅயன் இந்திரன் சந்திரா 
தித்தர் அமரரெல்லாம்
உரியநின் கொற்றக் கடைத்தலை 
யார்உணங் காக்கிடந்தார்
புரிதரு புன்சடைப் போக 
முனிவர் புலம்புகின்றார்
எரிதரு செஞ்சடை ஏகம்ப 
என்னோ திருக்குறிப்பே.   4.100.7
 
963 பாம்பரைச் சேர்த்திப் படருஞ் 
சடைமுடிப் பால்வண்ணனே
கூம்பலைச் செய்த கரதலத் 
தன்பர்கள் கூடிப்பன்னாள்
சாம்பலைப் பூசித் தரையிற் 
புரண்டுநின் றாள்சரணென்
றேம்பலிப் பார்கட் கிரங்குகண் 
டாய்கச்சி யேகம்பனே.            4.100.8
 
964 ஏன்றுகொண் டாயென்னை எம்பெரு 
மானினி யல்லமென்னிற்
சான்றுகண் டாய்இவ் வுலகமெல் 
லாந்தனி யேனென்றென்னை
ஊன்றிநின் றாரைவர்க் கொற்றிவைத் 
தாய்பின்னை ஒற்றியெல்லாஞ்
சோன்றுகொண் டாய்கச்சி யேகம்ப 
மேய சுடர்வண்ணனே.               4.100.9
 
965 உந்திநின் றாருன்றன் ஓலக்கச் 
சூளைகள் வாய்தல்பற்றித்
துன்றிநின் றார்தொல்லை வானவ 
ரீட்டம் பணியறிவான்
வந்துநின் றாரய னுந்திரு 
மாலும் மதிற்கச்சியாய்
இந்தநின் றோமினி எங்ஙன 
மோவந் திறைஞ்சுவதே.                    4.100.10


 திருச்சிற்றம்பலம்

உள்ளுறை அட்டவணைக்குத் திரும்ப



4.101 திருவின்னம்பர் - திருவிருத்தம் 


திருச்சிற்றம்பலம் 


966
 மன்னு மலைமகள் கையால் 
வருடின மாமறைகள்
சொன்ன துறைதொறுந் தூப்பொரு 
ளாயின தூக்கமலத்
தன்ன வடிவின அன்புடைத் 
தொண்டர்க் கமுதருத்தி
இன்னல் களைவன இன்னம்ப 
ரான்றன் இணையடியே.      4.101.1
 
967 பைதற் பிணக்குழைக் காளிவெங் 
கோபம்பங் கப்படுப்பான்
செய்தற் கரிய திருநடஞ் 
செய்தன சீர்மறையோன்
உய்தற் பொருட்டுவெங் கூற்றை 
யுதைத்தன உம்பர்க்கெல்லாம்
எய்தற் கரியன இன்னம்ப 
ரான்றன் இணையடியே.      4.101.2
 
968 சுணங்குநின் றார்கொங்கை யாள்உமை 
சூடின தூமலரால்
வணங்கிநின் றும்பர்கள் வாழ்த்தின 
மன்னு மறைகள்தம்மிற்
பிணங்கிநின் றின்னன வென்றறி 
யாதன பேய்க்கணத்தோ
டிணங்கிநின் றாடின இன்னம்ப 
ரான்றன் இணையடியே.      4.101.3
 
969 ஆறொன் றியசம யங்களின் 
அவ்வவர்க் கப்பொருள்கள்
வேறொன் றிலாதன விண்ணோர் 
மதிப்பன மிக்குவமன்
மாறொன் றிலாதன மண்ணொடு 
விண்ணகம் மாய்ந்திடினும்
ஈறொன் றிலாதன இன்னம்ப 
ரான்றன் இணையடியே.              4.101.4
 
970 அரக்கர்தம் முப்புரம் அம்பொன்றி 
னாலட லங்கியின்வாய்க்
கரக்கமுன் வைதிகத் தேர்மிசை 
நின்றன கட்டுருவம்
பரக்கவெங் கானிடை வேடுரு 
வாயின பல்பதிதோ
றிரக்க நடந்தன இன்னம்ப 
ரான்றன் இணையடியே.      4.101.5
 
971 கீண்டுங் கிளர்ந்தும்பொற் கேழல்முன் 
தேடின கேடுபடா
ஆண்டும் பலபல வூழியு 
மாயின ஆரணத்தின்
வேண்டும் பொருள்கள் விளங்கநின் 
றாடின மேவுசிலம்
பீண்டும் கழலின இன்னம்ப 
ரான்றன் இணையடியே.      4.101.6
 
972 போற்றுந் தகையன பொல்லா 
முயலகன் கோபப்புன்மை
ஆற்றுந் தகையன ஆறு 
சமயத் தவரவரைத்
தேற்றுந் தகையன தேறிய 
தொண்டரைச் செந்நெறிக்கே
ஏற்றுந் தகையன இன்னம்ப 
ரான்றன் இணையடியே.      4.101.7
 
973 பயம்புன்மை சேர்தரு பாவந் 
தவிர்ப்பன பார்ப்பதிதன்
குயம்பொன்மை மாமல ராகக் 
குலாவின கூடவொண்ணாச்
சயம்புவென் றேதகு தாணுவென் 
றேசதுர் வேதங்கள்நின்
றியம்புங் கழலின இன்னம்ப 
ரான்றன் இணையடியே.      4.101.8
 
974 அயன்நெடு மால்இந் திரன்சந்தி 
ராதித்தர் அமரரெல்லாஞ்
சயசய என்றுமுப் போதும் 
பணிவன தண்கடல்சூழ்
வியனில முற்றுக்கும் விண்ணுக்கும் 
நாகர் வியன்நகர்க்கும்
இயபர மாவன இன்னம்ப 
ரான்றன் இணையடியே.              4.101.9
 
975 தருக்கிய தக்கன்றன் வேள்வி 
தகர்த்தன தாமரைப்போ
துருக்கிய செம்பொன் உவமன் 
இலாதன வொண்கயிலை
நெருக்கிய வாளரக் கன்றலை 
பத்தும் நெரித்தவன்றன்
இருக்கியல் பாயின இன்னம்ப 
ரான்றன் இணையடியே.              4.101.10


 திருச்சிற்றம்பலம்

உள்ளுறை அட்டவணைக்குத் திரும்ப



4.102 திருவாரூர் - திருவிருத்தம் 


திருச்சிற்றம்பலம் 


976
 குலம்பலம் பாவரு குண்டர்முன் 
னேநமக் குண்டுகொலோ
அலம்பலம் பாவரு தண்புனல் 
ஆரூர் அவிர்சடையான்
சிலம்பலம் பாவரு சேவடி 
யான்றிரு மூலத்தானம்
புலம்பலம் பாவரு தொண்டர்க்குத் 
தொண்டராம் புண்ணியமே.           4.102.1
 
977 மற்றிட மின்றி மனைதுறந் 
தல்லுணா வல்லமணர்
சொற்றிட மென்று துரிசுபட் 
டேனுக்கு முண்டுகொலோ
விற்றிடம் வாங்கி விசயனோ 
டன்றொரு வேடுவனாய்ப்
புற்றிடங் கொண்டான்றன் தொண்டர்க்குத் 
தொண்டராம் புண்ணியமே.           4.102.2
 
978 ஒருவடி வின்றிநின் றுண்குண்டர் 
முன்னமக் குண்டுகொலோ
செருவடி வெஞ்சிலை யாற்புரம் 
அட்டவன் சென்றடையாத்
திருவுடை யான்றிரு வாரூர்த் 
திருமூலத் தானன்செங்கட்
பொருவிடை யானடித் தொண்டர்க்குத் 
தொண்டராம் புண்ணியமே.           4.102.3
 
979 மாசினை யேறிய மேனியர் 
வன்கண்ணர் மொண்ணரைவிட்
டீசனை யேநினைந் தேசறு 
வேனுக்கும் உண்டுகொலோ
தேசனை ஆரூர்த் திருமூலத் 
தானனைச் சிந்தைசெய்து
பூசனைப் பூசரர் தொண்டர்க்குத் 
தொண்டராம் புண்ணியமே.           4.102.4
 
980 அருந்தும் பொழுதுரை யாடா 
அமணர் திறமகன்று
வருந்தி நினைந்தர னேயென்று 
வாழ்த்துவேற் குண்டுகொலோ
திருந்திய மாமதில் ஆரூர்த் 
திருமூலத் தானனுக்குப்
பொருந்துந் தவமுடைத் தொண்டர்க்குத் 
தொண்டராம் புண்ணியமே.   4.102.5
 
981 வீங்கிய தோள்களுந் தாள்களு 
மாய்நின்று வெற்றரையே
மூங்கைகள் போலுண்ணு மூடர்முன் 
னேநமக் குண்டுகொலோ
தேங்கமழ் சோலைத்தென் னாரூர்த் 
திருமூலத் தானன்செய்ய
பூங்கழ லானடித் தொண்டர்க்குத் 
தொண்டராம் புண்ணியமே.           4.102.6
 
982 பண்ணிய சாத்திரப் பேய்கள் 
பறிதலைக் குண்டரைவிட்
டெண்ணிற் புகழீசன் றன்னருள் 
பெற்றேற்கு முண்டுகொலோ
திண்ணிய மாமதில் ஆரூர்த் 
திருமூலத் தானனெங்கள்
புண்ணியன் றன்னடித் தொண்டர்க்குத் 
தொண்டராம் புண்ணியமே.           4.102.7
 
983 கரப்பர்கள் மெய்யைத் தலைபறிக் 
கச்சுகம் என்னுங்குண்டர்
உரைப்பன கேளாதிங் குய்யப்போந் 
தேனுக்கும் உண்டுகொலோ
திருப்பொலி ஆரூர்த் திருமூலத் 
தானன் திருக்கயிலைப்
பொருப்பன் விருப்பமர் தொண்டர்க்குத் 
தொண்டராம் புண்ணியமே.           4.102.8
 
984 கையி லிடுசோறு நின்றுண்ணுங் 
காதல் அமணரைவிட்
டுய்யும் நெறிகண் டிங்குய்யப் 
போந்தேனுக்கு முண்டுகொலோ
ஐயன் அணிவயல் ஆரூர்த் 
திருமூலத் தானனுக்குப்
பொய்யன் பிலாவடித் தொண்டர்க்குத் 
தொண்டராம் புண்ணியமே.           4.102.9
 
985 குற்ற முடைய அமணர் 
திறமது கையகன்றிட்
டுற்ற கருமஞ்செய் துய்யப்போந் 
தேனுக்கும் உண்டுகொலோ
மற்பொலி தோளான் இராவணன் 
றன்வலி வாட்டுவித்த
பொற்கழ லானடித் தொண்டர்க்குத் 
தொண்டராம் புண்ணியமே.           4.102.10


 திருச்சிற்றம்பலம்

உள்ளுறை அட்டவணைக்குத் திரும்ப



4.103 திருவாரூர் - திருவிருத்தம்  


திருச்சிற்றம்பலம் 


986
 வேம்பினைப் பேசி விடக்கினை 
யோம்பி வினைபெருக்கித்
தூம்பினைத் தூர்த்தங்கோர் சுற்றந் 
துணையென் றிருத்திர்தொண்டீர்
ஆம்பலம் பூம்பொய்கை ஆரூர் 
அமர்ந்தான் அடிநிழற்கீழ்ச்
சாம்பலைப் பூசிச் சலமின்றித் 
தொண்டுபட் டுய்ம்மின்களே.  4.103.1
 
987 ஆராய்ந் தடித்தொண்டர் ஆணிப்பொன் 
ஆரூர் அகத்தடக்கிப்
பாரூர் பரிப்பத்தம் பங்குனி 
உத்திரம் பாற்படுத்தா
னாரூர் நறுமலர் நாதன் 
அடித்தொண்டன் நம்பிநந்தி
நீரால் திருவிளக் கிட்டமை 
நீணா டறியுமன்றே.                      4.103.2
 
988 பூம்படி மக்கலம் பொற்படி 
மக்கலம் என்றிவற்றால்
ஆம்படி மக்கல மாகிலும் 
ஆரூர் இனிதமர்ந்தார்
தாம்படி மக்கலம் வேண்டுவ 
ரேல்தமிழ் மாலைகளால்
நாம்படி மக்கலஞ் செய்து 
தொழுதுய் மடநெஞ்சமே.            4.103.3
 
989 துடிக்கின்ற பாம்பரை ஆர்த்துத் 
துளங்கா மதியணிந்து
முடித்தொண்ட ராகி முனிவர்
பணிசெய்வ தேயுமன்றிப்
பொடிக்கொண்டு பூசிப் புகுந்தொண்டர் 
பாதம் பொறுத்தபொற்பால்
அடித்தொண்டன் நந்தியென் பானுளன் 
ஆரூர் அமுதினுக்கே.               4.103.4
 
990 கரும்பு பிடித்தவர் காயப்பட் 
டாரங்கோர் கோடலியால்
இரும்பு பிடித்தவர் இன்புறப் 
பட்டார் இவர்கள்நிற்க
அரும்பவிழ் தண்பொழில் சூழணி 
ஆரூர் அமர்ந்தபெம்மான்
விரும்பு மனத்தினை யாதொன்று 
நானுன்னை வேண்டுவனே.             4.103.5
 
991 கொடிகொள் விதானங் கவரி 
பறைசங்கங் கைவிளக்கோ
டிடிவில் பெருஞ்செல்வ மெய்துவர் 
எய்தியும் ஊனமில்லா
அடிகளும் ஆரூர் அகத்தின 
ராயினும் அந்தவளப்
பொடிகொண் டணிவார்க் கிருளொக்கு 
நந்தி புறப்படிலே.                       4.103.6
 
இப்பதிகத்தில் 7,8,9-ம்செய்யுட்கள் சிதைந்து போயின.            4.103.7-8
 
992 சங்கொலிப் பித்திடு மின்சிறு 
காலைத் தடவழலில்
குங்கிலி யப்புகைக் கூட்டென்றுங் 
காட்டி இருபதுதோள்
அங்குலம் வைத்தவன் செங்குரு 
திப்புன லோடஅஞ்ஞான்
றங்குலி வைத்தான் அடித்தா 
மரையென்னை ஆண்டனவே.            4.103.10


 திருச்சிற்றம்பலம்

உள்ளுறை அட்டவணைக்குத் திரும்ப



4.104 திருநாகைக்காரோணம் - திருவிருத்தம்


திருச்சிற்றம்பலம் 


993
 வடிவுடை மாமலை மங்கைபங் 
காகங்கை வார்சடையாய்
கடிகமழ் சோலை சுலவு 
கடல்நாகைக் காரோணனே
பிடிமத வாரணம் பேணுந் 
துரகநிற் கப்பெரிய
இடிகுரல் வெள்ளெரு தேறுமி 
தென்னைகொல் எம்மிறையே. 4.104.1
 
994 கற்றார் பயில்கடல் நாகைக்கா 
ரோணத்தெங் கண்ணுதலே
விற்றாங் கியகரம் வேல்நெடுங் 
கண்ணி வியன்கரமே
நற்றாள் நெடுஞ்சிலை நாண்வலித் 
தகர நின்கரமே
செற்றார் புரஞ்செற்ற சேவக 
மென்னைகொல் செப்புமினே. 4.104.2
 
995 தூமென் மலர்க்கணை கோத்துத்தீ 
வேள்வி தொழிற்படுத்த
காமன் பொடிபடக் காய்ந்த 
கடல்நாகைக் காரோணநின்
நாமம் பரவி நமச்சிவா 
யவென்னும் அஞ்செழுத்துஞ்
சாமன் றுரைக்கத் தருதிகண் 
டாயெங்கள் சங்கரனே.             4.104.3
 
996 பழிவழி யோடிய பாவிப் 
பறிதலைக் குண்டர்தங்கள்
மொழிவழி யோடி முடிவேன் 
முடியாமைக் காத்துக்கொண்டாய்
கழிவழி யோதம் உலவு 
கடல்நாகைக் காரோணவென்
வழிவழி யாளாகும் வண்ணம் 
அருளெங்கள் வானவனே.     4.104.4
 
997 செந்துவர் வாய்க்கருங் கண்ணிணை 
வெண்ணகைத் தேமொழியார்
வந்து வலஞ்செய்து மாநட 
மாட மலிந்தசெல்வக்
கந்த மலிபொழில் சூழ்கடல் 
நாகைக்கா ரோணமென்றுஞ்
சிந்தைசெய் வாரைப் பிரியா 
திருக்குந் திருமங்கையே.   4.104.5
 
998 பனைபுரை கைம்மத யானை 
யுரித்த பரஞ்சுடரே
கனைகடல் சூழ்தரு நாகைக்கா 
ரோணத்தெங் கண்ணுதலே
மனைதுறந் தல்லுணா வல்லமண் 
குண்டர் மயக்கைநீக்கி
எனைநினைந் தாட்கொண்டாய்க் கென்னினி 
யான்செயும் இச்சைகளே.            4.104.6
 
999 சீர்மலி செல்வம் பெரிதுடை 
யசெம்பொன் மாமலையே
கார்மலி சோலை சுலவு 
கடல்நாகைக் காரோணனே
வார்மலி மென்முலை யார்பலி 
வந்திடச் சென்றிரந்து
ஊர்மலி பிச்சைகொண் டுண்பது 
மாதிமை யோவுரையே.    4.104.7
 
1000        வங்கம் மலிகடல் நாகைக்கா 
ரோணத்தெம் வானவனே
எங்கள் பெருமானோர் விண்ணப்பம் 
உண்டது கேட்டருளீர்
கங்கை சடையுட் கரந்தாயக் 
கள்ளத்தை மெள்ளவுமை
நங்கை அறியிற்பொல் லாதுகண்டா 
யெங்கள் நாயகனே.                       4.104.8
 
இப்பதிகத்தில் 9-ம் செய்யுள் மறைந்து போயிற்று. 4.104.9
 
1001        கருந்தடங் கண்ணியுந் தானுங் 
கடல்நாகைக் காரோணத்தான்
இருந்த திருமலை யென்றிறைஞ் 
சாதன் றெடுக்கலுற்றான்
பெருந்தலை பத்தும் இருபது 
தோளும் பிதிர்ந்தலற
இருந்தரு ளிச்செய்த தேமற்றுச் 
செய்திலன் எம்மிறையே.           4.104.10


 திருச்சிற்றம்பலம்

உள்ளுறை அட்டவணைக்குத் திரும்ப



4.105 திருவதிகைவீரட்டானம் - திருவிருத்தம்  


திருச்சிற்றம்பலம் 


1002
 மாசிலொள் வாள்போல் மறியும் 
மணிநீர்த் திரைத்தொகுதி
ஊசலை யாடியங் கொண்சிறை 
அன்னம் உறங்கலுற்றால்
பாசறை நீலம் பருகிய 
வண்டுபண் பாடல்கண்டு
வீசுங் கெடில வடகரைத் 
தேயெந்தை வீரட்டமே.            4.105.1
 
1003        பைங்காற் றவளை பறைகொட்டப் 
பாசிலை நீர்ப்படுகர்
அங்காற் குவளைமேல் ஆவி 
உயிர்ப்ப அருகுலவுஞ்
செங்காற் குருகிவை சேருஞ் 
செறிகெடி லக்கரைத்தே
வெங்காற் குருசிலை வீரன் 
அருள்வைத்த வீரட்டமே.            4.105.2
 
1004        அம்மலர்க் கண்ணியர் அஞ்சனஞ் 
செந்துவர் வாயிளையார்
வெம்முலைச் சாந்தம் விலைபெறு 
மாலை யெடுத்தவர்கள்
தம்மருங் கிற்கிரங் கார்தடந் 
தோள்மெலி யக்குடைவார்
விம்மு புனற்கெடி லக்கரைத் 
தேயெந்தை வீரட்டமே.            4.105.3
 
1005        மீனுடைத் தண்புனல் வீரட்ட 
ரேநும்மை வேண்டுகின்ற
தியானுடைச் சில்குறை ஒன்றுள 
தால்நறுந் தண்ணெருக்கின்
தேனுடைக் கொன்றைச் சடையுடைக் 
கங்கைத் திரைதவழுங்
கூனுடைத் திங்கட் குழவியெப் 
போதுங் குறிக்கொண்மினே. 4.105.4
 
1006        ஆரட்ட தேனும் இரந்துண் 
டகமக வன்றிரிந்து
வேரட்ட நிற்பித் திடுகின்ற 
தால்விரி நீர்ப்பரவைச்
சூரட்ட வேலவன் தாதையைச் 
சூழ்வய லாரதிகை
வீரட்டத் தானை விரும்பா 
வரும்பாவ வேதனையே.             4.105.5
 
1007        படர்பொற் சடையும் பகுவாய் 
அரவும் பனிமதியுஞ்
சுடலைப் பொடியு மெல்லா 
முளவேயவர் தூயதெண்ணீர்க்
கெடிலக் கரைத்திரு வீரட்ட 
ராவர்கெட் டேனடைந்தார்
நடலைக்கு நற்றுணை யாகுங்கண் 
டீரவர் நாமங்களே.               4.105.6
 
1008        காளங் கடந்ததோர் கண்டத்த 
ராகிக் கண்ணார்கெடில
நாளங் கடிக்கோர் நகரமு 
மாதிற்கு நன்கிசைந்த
தாளங்கள் கொண்டுங் குழல்கொண்டு 
மியாழ்கொண்டுந் தாமங்ஙனே
வேடங்கள் கொண்டும் விசும்புசெல் 
வாரவர் வீரட்டரே.                      4.105.7
 
இப்பதிகத்தில் 8,9,10-ம் செய்யுட்கள் 
மறைந்து போயின.                                   4.105.8-10


 திருச்சிற்றம்பலம்

உள்ளுறை அட்டவணைக்குத் திரும்ப



4.106 திருப்புகலூர் - திருவிருத்தம்  


திருச்சிற்றம்பலம் 


1009
 தன்னைச் சரணென்று தாளடைந் 
தேன்றன் அடியடையப்
புன்னைப் பொழிற்புக லூரண்ணல் 
செய்வன கேண்மின்களோ
என்னைப் பிறப்பறுத் தென்வினை 
கட்டறுத் தேழ்நரகத்
தென்னைக் கிடக்கலொட் டான்சிவ 
லோகத் திருத்திடுமே.    4.106.1
 
1010        பொன்னை வகுத்தன்ன மேனிய 
னேபுணர் மென்முலையாள்
தன்னை வகுத்தன்ன பாகத்தனே 
தமியேற் கிரங்காய்
புன்னை மலர்த்தலை வண்டுறங் 
கும்புக லூரரசே
என்னை வகுத்திலை யேலிடும் 
பைக்கிடம் யாதுசொல்லே.          4.106.2
 
இப்பதிகத்தில் 3-ம் செய்யுள் சிதைந்து போயிற்று.        4.106.3
 
1011        பொன்னள வார்சடைக் கொன்றையி 
னாய்புக லூர்க்கரசே
மன்னுள தேவர்கள் தேடு 
மருந்தே வலஞ்சுழியாய்
என்னள வேயுனக் காட்பட் 
டிடைக்கலத் தேகிடப்பார்
உன்னள வேயெனக் கொன்றுமி 
ரங்காத உத்தமனே.                       4.106.4
 
இப்பதிகத்தில் 5,6,7,8,9-ம் செய்யுட்கள்  
சிதைந்து போயின.                                  4.106.5-9
 
1012        ஓணப் பிரானும் ஒளிர்மா 
மலர்மிசை உத்தமனுங்
காணப் பராவியுங் காண்கின் 
றிலர்கர நாலைந்துடைத்
தோணற் பிரானை வலிதொலைத் 
தோன்தொல்லை நீர்ப்புகலூர்க்
கோணப் பிரானைக் குறுகக் 
குறுகா கொடுவினையே.            4.106.10


 திருச்சிற்றம்பலம்

உள்ளுறை அட்டவணைக்குத் திரும்ப



4.107 திருக்கழிப்பாலை - திருவிருத்தம்  


திருச்சிற்றம்பலம் 


1013
 நெய்தற் குருகுதன் பிள்ளையென் 
றெண்ணி நெருங்கிச்சென்று
கைதை மடற்புல்கு தென்கழிப் 
பாலை யதனுறைவாய்
பைதற் பிறையொடு பாம்புடன் 
வைத்த பரிசறியோம்
எய்தப் பெறின்இரங் காதுகண் 
டாய்நம் மிறையவனே.                     4.107.1
 
1014        பருமா மணியும் பவளமுத் 
தும்பரந் துந்திவரை
பொருமால் கரைமேற் றிரைகொணர்ந் 
தெற்றப் பொலிந்திலங்குங்
கருமா மிடறுடைக் கண்டனெம் 
மான்கழிப் பாலையெந்தை
பெருமா னவனென்னை யாளுடை 
யானிப் பெருநிலத்தே.                    4.107.2
 
1015        நாட்பட் டிருந்தின்பம் எய்தலுற் 
றிங்கு நமன்தமராற்
கோட்பட் டொழிவதன் முந்துற 
வேகுளி ரார்தடத்துத்
தாட்பட்ட தாமரைப் பொய்கையந் 
தண்கழிப் பாலையண்ணற்
காட்பட் டொழிந்தவன் றேவல்ல 
மாயிவ் வகலிடத்தே.                     4.107.3
 
இப்பதிகத்தில் ஏனைய செய்யுட்கள் சிதைந்து போயின.      4.107.4-10


 திருச்சிற்றம்பலம்

உள்ளுறை அட்டவணைக்குத் திரும்ப



4.108 திருக்கடவூர் - திருவிருத்தம்   


திருச்சிற்றம்பலம் 


1016
 மருட்டுயர் தீரவன் றர்ச்சித்த 
மாணிமார்க் கண்டேயற்காய்
இருட்டிய மேனி வளைவாள் 
எயிற்றெரி போலுங்குஞ்சிச்
சுருட்டிய நாவில்வெங் கூற்றம் 
பதைப்ப வுதைத்துங்ஙனே
உருட்டிய சேவடி யான்கட 
வூருறை உத்தமனே.        4.108.1
 
1017        பதத்தெழு மந்திரம் அஞ்செழுத் 
தோதிப் பரிவினொடும்
இதத்தெழு மாணிதன் இன்னுயிர் 
உண்ண வெகுண்டடர்த்த
கதத்தெழு காலனைக் கண்குரு 
திப்புன லாறொழுக
உதைத்தெழு சேவடி யான்கட 
வூருறை உத்தமனே.                        4.108.2
 
1018        கரப்புறு சிந்தையர் காண்டற் 
கரியவன் காமனையும்
நெருப்புமிழ் கண்ணினன் நீள்புனற் 
கங்கையும் பொங்கரவும்
பரப்பிய செஞ்சடைப் பால்வண்ணன் 
காலனைப் பண்டொருகால்
உரப்பிய சேவடி யான்கட 
வூருறை உத்தமனே.                        4.108.3
 
1019        மறித்திகழ் கையினன் வானவர் 
கோனை மனமகிழ்ந்து
குறித்தெழு மாணிதன் ஆருயிர் 
கொள்வான் கொதித்தசிந்தைக்
கறுத்தெழு மூவிலை வேலுடைக் 
காலனைத் தானலற
உறுக்கிய சேவடி யான்கட 
வூருறை உத்தமனே.                4.108.4
 
1020        குழைத்திகழ் காதினன் வானவர் 
கோனைக் குளிர்ந்தெழுந்து
பழக்கமோ டர்ச்சித்த மாணிதன் 
ஆருயிர் கொள்ளவந்த
தழற்பொதி மூவிலை வேலுடைக் 
காலனைத் தானலற
உழக்கிய சேவடி யான்கட 
வூருறை உத்தமனே.                        4.108.5
 
1021        பாலனுக் காயன்று பாற்கடல் 
ஈந்து பணைத்தெழுந்த
ஆலினிற் கீழிருந் தாரண 
மோதி அருமுனிக்காய்ச்
சூலமும் பாசமுங் கொண்டு 
தொடர்ந்தடர்ந் தோடிவந்த
காலனைக் காய்ந்த பிரான்கட 
வூருறை உத்தமனே.                        4.108.6
 
1022        படர்சடைக் கொன்றையும் பன்னக 
மாலை பணிகயிறா
உடைதலைக் கோத்துழல் மேனியன் 
உண்பலிக் கென்றுழல்வோன்
சுடர்பொதி மூவிலை வேலுடைக் 
காலனைத் துண்டமதா
உடறிய சேவடி யான்கட 
வூருறை உத்தமனே.                        4.108.7
 
1023        வெண்டலை மாலையுங் கங்கைக் 
கரோடி விரிசடைமேற்
பெண்டனி நாயகன் பேயுகந் 
தாடும் பெருந்தகையான்
கண்டனி நெற்றியன் காலனைக் 
காய்ந்து கடலின்விடம்
உண்டருள் செய்தபி ரான்கட 
வூருறை உத்தமனே.                        4.108.8
 
1024        கேழல தாகிக் கிளறிய 
கேசவன் காண்பரிதாய்
வாழிநன் மாமலர்க் கண்ணிடந் 
திட்டவம் மாலவற்கன்
றாழியும் ஈந்து அடுதிறற் 
காலனை அன்றடர்த்து
ஊழியு மாய பிரான்கட 
வூருறை உத்தமனே.                4.108.9
 
1025        தேன்றிகழ் கொன்றையுங் கூவிள
 மாலை திருமுடிமேல்
ஆன்றிகழ் ஐந்துகந் தாடும் 
பிரான்மலை ஆர்த்தெடுத்த
கூன்றிகழ் வாளரக் கன்முடி 
பத்துங் குலைந்துவிழ
ஊன்றிய சேவடி யான்கட 
வூருறை உத்தமனே.                                4.108.10


 திருச்சிற்றம்பலம்

உள்ளுறை அட்டவணைக்குத் திரும்ப



4.109 திருமாற்பேறு - திருவிருத்தம்  


திருச்சிற்றம்பலம் 



 முதலிரு செய்யுட்கள் சிதைந்து போயின    4.109.1-2
 
1026        மாணிக் குயிர்பெறக் கூற்றை 
யுதைத்தன மாவலிபால்
காணிக் கிரந்தவன் காண்டற் 
கரியன கண்டதொண்டர்
பேணிக் கிடந்து பரவப் 
படுவன பேர்த்துமஃதே
மாணிக்க மாவன மாற்பே 
றுடையான் மலரடியே.                      4.109.3
 
1027        கருடத் தனிப்பாகன் காண்டற் 
கரியன காதல்செய்யிற்
குருடர்க்கு முன்னே குடிகொண் 
டிருப்பன கோலமல்கு
செருடக் கடிமலர்ச் செல்விதன் 
செங்கம லக்கரத்தால்
வருடச் சிவப்பன மாற்பே 
றுடையான் மலரடியே.                              4.109.4
 
இப்பதிகத்தில் ஏனைய செய்யுட்கள் சிதைந்து போயின.       4.109.5-10


 திருச்சிற்றம்பலம்

உள்ளுறை அட்டவணைக்குத் திரும்ப



4.110 திருத்தூங்கானைமாடம் - திருவிருத்தம்  


திருச்சிற்றம்பலம் 


1028
 பொன்னார் திருவடிக் கொன்றுண்டு 
விண்ணப்பம் போற்றிசெய்யும்
என்னாவி காப்பதற் கிச்சையுண் 
டேலிருங் கூற்றகல
மின்னாரு மூவிலைச் சூலமென் 
மேற்பொறி மேவுகொண்டல்
துன்னார் கடந்தையுள் தூங்கானை 
மாடச் சுடர்க்கொழுந்தே.   4.110.1
 
1029        ஆவா சிறுதொண்ட னென்நினைந் 
தானென் றரும்பிணிநோய்
காவா தொழியிற் கலக்குமுன் 
மேற்பழி காதல்செய்வார்
தேவா திருவடி நீறென்னைப் 
பூசுசெந் தாமரையின்
பூவார் கடந்தையுள் தூங்கானை 
மாடத்தெம் புண்ணியனே.            4.110.2
 
இப்பதிகத்தில் 3,4,5,6,7,8,9-ம் செய்யுட்கள் 
சிதைந்து போயின.                          4.110.3-9
 
1030        கடவுந் திகிரி கடவா 
தொழியக் கயிலையுற்றான்
படவுந் திருவிர லொன்றுவைத் 
தாய்பனி மால்வரைபோல்
இடபம் பொறித்தென்னை ஏன்றுகொள் 
ளாயிருஞ் சோலைதிங்கள்
தடவுங் கடந்தையுள் தூங்கானை 
மாடத்தெந் தத்துவனே.                     4.110.10


 திருச்சிற்றம்பலம்

உள்ளுறை அட்டவணைக்குத் திரும்ப



4.111 பசுபதி - திருவிருத்தம்


திருச்சிற்றம்பலம் 


1031
 சாம்பலைப் பூசித் தரையிற் 
புரண்டுநின் றாள்பரவி
ஏம்பலிப் பார்கட் கிரங்குகண் 
டாயிருங் கங்கையென்னுங்
காம்பலைக் கும்பணைத் தோளி 
கதிர்ப்பூண் வனமுலைமேற்
பாம்பலைக் குஞ்சடை யாயெம்மை 
யாளும் பசுபதியே.               4.111.1
 
1032        உடம்பைத் தொலைவித்துன் பாதந் 
தலைவைத்த உத்தமர்கள்
இடும்பைப் படாமல் இரங்குகண் 
டாயிரு ளோடச்செந்தீ
அடும்பொத் தனைய அழன்மழு 
வாவழ லேயுமிழும்
படம்பொத் தரவரை யாயெம்மை 
யாளும் பசுபதியே.                       4.111.2
 
1033        தாரித் திரந்தவி ராவடி 
யார்தடு மாற்றமென்னும்
மூரித் திரைப்பௌவ நீக்குகண் 
டாய்முன்னை நாளொருகால்
வேரித்தண் பூஞ்சுடர் ஐங்கணை 
வேள்வெந்து வீழச்செந்தீப்
பாரித்த கண்ணுடை யாயெம்மை 
யாளும் பசுபதியே.                       4.111.3
 
1034        ஒருவரைத் தஞ்சமென் றெண்ணாதுன் 
பாத மிறைஞ்சுகின்றார்
அருவினைச் சுற்றம் அகல்விகண் 
டாயண்ட மேயணவும்
பெருவரைக் குன்றம் பிளிறப் 
பிளந்துவேய்த் தோளியஞ்சப்
பருவரைத் தோலுரித் தாயெம்மை 
யாளும் பசுபதியே.                       4.111.4
 
1035        இடுக்கொன்று மின்றியெஞ் சாமையுன் 
பாத மிறைஞ்சுகின்றார்க்
கடர்க்கின்ற நோயை விலக்குகண் 
டாயண்டம் எண்டிசையுஞ்
சுடர்த்திங்கள் சூடிச் சுழற்கங்கை 
யோடுஞ் சுரும்புதுன்றிப்
படர்க்கொண்ட செஞ்சடை யாயெம்மை 
யாளும் பசுபதியே.                       4.1115
 
1036        அடலைக் கடல்கழி வான்நின் 
னடியிணை யேயடைந்தார்
நடலைப் படாமை விலக்குகண் 
டாய்நறுங் கொன்றை திங்கள்
சுடலைப் பொடிச்சுண்ண மாசுணஞ் 
சூளா மணிகிடந்து
படரச் சுடர்மகு டாயெம்மை 
யாளும் பசுபதியே.               4.111.6
 
1037துறவித் தொழிலே புரிந்துன் 
சுரும்படி யேதொழுவார்
மறவித் தொழிலது மாற்றுகண் 
டாய்மதின் மூன்றுடைய
அறவைத் தொழில்புரிந் தந்தரத் 
தேசெல்லு மந்திரத்தேர்ப்
பறவைப் புரமெரித் தாயெம்மை 
யாளும் பசுபதியே.                       4.111.7
 
இப்பதிகத்தில் 8,9-ம் செய்யுட்கள்  
சிதைந்து போயின.                          4.111.8-9
 
1038        சித்தத் துருகிச் சிவனெம் 
பிரானென்று சிந்தையுள்ளே
பித்துப் பெருகப் பிதற்றுகின் 
றார்பிணி தீர்த்தருளாய்
மத்தத்  தரக்கன் இருபது 
தோளு முடியுமெல்லாம்
பத்துற் றுறநெரித் தாயெம்மை 
யாளும் பசுபதியே.                               4.111.10


 திருச்சிற்றம்பலம்

உள்ளுறை அட்டவணைக்குத் திரும்ப



4.112 சரக்கறை - திருவிருத்தம் 


திருச்சிற்றம்பலம் 


1039
விடையும் விடைப்பெரும் பாகாவென் 
விண்ணப்பம் வெம்மழுவாட்
படையும் படையாய் நிரைத்தபல் 
பூதமும் பாய்புலித்தோல்
உடையு முடைதலை மாலையும் 
மாலைப் பிறையொதுங்குஞ்
சடையு மிருக்குஞ் சரக்கறை 
யோவென் றனிநெஞ்சமே.   4.112.1
 
1040        விஞ்சத் தடவரை வெற்பாவென் 
விண்ணப்பம் மேலிலங்கு
சங்கக் கலனுஞ் சரிகோ 
வணமுந் தமருகமும்
அந்திப் பிறையும் அனல்வா 
யரவும் விரவியெல்லாஞ்
சந்தித் திருக்குஞ் சரக்கறை 
யோவென் றனிநெஞ்சமே.   4.112.2
 
1041        வீந்தார் தலைகல னேந்தீயென் 
விண்ணப்பம் மேலிலங்கு
சாந்தாய வெந்த தவளவெண் 
ணீறுந் தகுணிச்சமும்
பூந்தா மரைமேனிப் புள்ளி 
யுழைமா னதள்புலித்தோல்
தாந்தா மிருக்குஞ் சரக்கறை 
யோவென் றனிநெஞ்சமே.           4.112.3
 
1042        வெஞ்சமர் வேழத் துரியாயென் 
விண்ணப்பம் மேலிலங்கு
வஞ்சமா வந்த வருபுனற் 
கங்கையும் வான்மதியும்
நஞ்சமா நாகம் நகுசிர 
மாலை நகுவெண்டலை
தஞ்சமா வாழுஞ் சரக்கறை 
யோவென் றனிநெஞ்சமே.   4.112.4
 
1043        வேலைக் கடல்நஞ்ச முண்டாயென் 
விண்ணப்பம் மேலிலங்கு
காலற் கடந்தா னிடங்கயி 
லாயமுங் காமர்கொன்றை
மாலைப் பிறையும் மணிவா 
யரவும் விரவியெல்லாஞ்
சாலக் கிடக்குஞ் சரக்கறை 
யோவென் றனிநெஞ்சமே.           4.112.5
 
1044        வீழிட்ட கொன்றையந் தாராயென் 
விண்ணப்பம் மேலிலங்கு
சூழிட் டிருக்குநற் சூளா 
மணியுஞ் சுடலைநீறும்
ஏழிட் டிருக்குநல் லக்கு 
மரவுமென் பாமையோடுந்
தாழிட் டிருக்குஞ் சரக்கறை 
யோவென் றனிநெஞ்சமே.           4.112.6
 
1045        விண்டார் புரமூன்று மெய்தாயென் 
விண்ணப்பம் மேலிலங்கு
தொண்டா டியதொண் டடிப்பொடி 
நீறுந் தொழுதுபாதங்
கண்டார்கள் கண்டிருக் குங்கயி 
லாயமுங் காமர்கொன்றைத்
தண்டார் இருக்குஞ் சரக்கறை 
யோவென் றனிநெஞ்சமே.           4.112.7
 
1046        விடுபட்டி ஏறுகந் தேறீயென் 
விண்ணப்பம் மேலிலங்கு
கொடுகொட்டி கொக்கரை தக்கை 
குழல்தாளம் வீணைமொந்தை
வடுவிட்ட கொன்றையும் வன்னியும் 
மத்தமும் வாளரவுந்
தடுகுட்ட மாடுஞ் சரக்கறை 
யோவென் றனிநெஞ்சமே.           4.112.8
 
1047        வெண்டிரைக் கங்கை விகிர்தாவென் 
விண்ணப்பம் மேலிலங்கு
கண்டிகை பூண்டு கடிசூத் 
திரமேற் கபாலவடங்
குண்டிகை கொக்கரை கோணற் 
பிறைகுறட் பூதப்படை
தண்டிவைத் திட்ட சரக்கறை 
யோவென் றனிநெஞ்சமே.   4.112.9
 
1048        வேதித்த வெம்மழு வாளீயென் 
விண்ணப்பம் மேலிலங்கு
சோதித் திருக்குநற் சூளா 
மணியுஞ் சுடலைநீறும்
பாதிப் பிறையும் படுதலைத் 
துண்டமும் பாய்புலித்தோல்
சாதித் திருக்குஞ் சரக்கறை 
யோவென் றனிநெஞ்சமே.   4.112.10
 
1049        விவந்தா டியகழல் எந்தாயென் 
விண்ணப்பம் மேலிலங்கு
தவந்தா னெடுக்கத் தலைபத் 
திறுத்தனை தாழ்புலித்தோல்
சிவந்தா டியபொடி நீறுஞ் 
சிரமாலை சூடிநின்று
தவந்தா னிருக்குஞ் சரக்கறை 
யோவென் றனிநெஞ்சமே.                   4.112.11


 திருச்சிற்றம்பலம்

உள்ளுறை அட்டவணைக்குத் திரும்ப



4.113 தனி - திருவிருத்தம்


திருச்சிற்றம்பலம் 


1050
 வெள்ளிக் குழைத்துணி போலுங் 
கபாலத்தன் வீழ்ந்திலங்கு
வெள்ளிப் புரியன்ன வெண்புரி 
நூலன் விரிசடைமேல்
வெள்ளித் தகடன்ன வெண்பிறை 
சூடிவெள் ளென்பணிந்து
வெள்ளிப் பொடிப்பவ ளப்புறம் 
பூசிய வேதியனே.               4.113.1
 
1051        உடலைத் துறந்துல கேழுங் 
கடந்துல வாததுன்பக்
கடலைக் கடந்துய்யப் போயிட 
லாகுங் கனகவண்ணப்
படலைச் சடைப்பர வைத்திரைக் 
கங்கை பனிப்பிறைவெண்
சுடலைப் பொடிக்கட வுட்கடி 
மைக்கண் துணிநெஞ்சமே.            4.113.2
 
1052        முன்னே யுரைத்தால் முகமனே 
யொக்குமிம் மூவுலகுக்
கன்னையும் அத்தனு மாவா 
யழல்வணா நீயலையோ
உன்னை நினைந்தே கழியுமென் 
னாவி கழிந்ததற்பின்
என்னை மறக்கப் பெறாயெம் 
பிரானுன்னை வேண்டியதே.           4.113.3
 
1053        நின்னையெப் போது நினையலொட் 
டாய்நீ நினையப்புகிற்
பின்னையப் போதே மறப்பித்துப் 
பேர்த்தொன்று நாடுவித்தி
உன்னையெப் போதும் மறந்திட் 
டுனக்கினி தாயிருக்கும்
என்னையொப் பாருள ரோசொல்லு 
வாழி இறையவனே.                       4.113.4
 
1054        முழுத்தழல் மேனித் தவளப் 
பொடியன் கனகக்குன்றத்
தெழிற்பெருஞ் சோதியை எங்கள் 
பிரானை யிகழ்ந்திர்கண்டீர்
தொழப்படுந் தேவர் தொழப்படு 
வானைத் தொழுதபின்னை
தொழப்படுந் தேவர்தம் மால்தொழு 
விக்குந்தன் தொண்டரையே.  4.113.5
 
1055        விண்ணகத் தான்மிக்க வேதத் 
துளான்விரி நீருடுத்த
மண்ணகத் தான்திரு மாலகத் 
தான்மரு வற்கினிய
பண்ணகத் தான்பத்தர் சித்தத் 
துளான்பழ நாயடியேன்
கண்ணகத் தான்மனத் தான்சென்னி 
யானெங் கறைக்கண்டனே.            4.113.6
 
1056        பெருங்கடல் மூடிப் பிரளயங் 
கொண்டு பிரமனும்போய்
இருங்கடல் மூடி இறக்கும் 
இறந்தான் களேபரமுங்
கருங்கடல் வண்ணன் களேபர 
முங்கொண்டு கங்காளராய்
வருங்கடல் மீளநின் றெம்மிறை 
நல்வீணை வாசிக்குமே.                    4.113.7
 
1057        வானந் துளங்கிலென் மண்கம்ப 
மாகிலென் மால்வரையுந்
தானந் துளங்கித் தலைதடு 
மாறிலென் தண்கடலும்
மீனம் படிலென் விரிசுடர் 
வீழிலென் வேலைநஞ்சுண்
டூனமொன் றில்லா ஒருவனுக் 
காட்பட்ட உத்தமர்க்கே.            4.113.8
 
1058        சிவனெனும் நாமந் தனக்கே 
யுடையசெம் மேனியெம்மான்
அவனெனை ஆட்கொண் டளித்திடு 
மாகில் அவன்றனையான்
பவனெனு நாமம் பிடித்துத் 
திரிந்துபன் னாளழைத்தால்
இவனெனைப் பன்னாள் அழைப்பொழி 
யானென் றெதிர்ப்படுமே.           4.113.9
 
1059        என்னையொப் பாருன்னை எங்ஙனம் 
காண்பர் இகலியுன்னை
நின்னையொப் பார்நின்னைக் காணும் 
படித்தன்று நின்பெருமை
பொன்னையொப் பாரித் தழலை 
வளாவிச்செம் மானஞ்செற்று
மின்னையொப் பார மிளிருஞ் 
சடைக்கற்றை வேதியனே.           4.113.10


 திருச்சிற்றம்பலம்

உள்ளுறை அட்டவணைக்குத் திரும்ப



4.114 தனி - திருவிருத்தம்  


திருச்சிற்றம்பலம் 


1060
 பவளத் தடவரை போலுந்திண் 
டோ ள்களத் தோள்மிசையே
பவளக் குழைதழைத் தாலொக்கும் 
பல்சடை அச்சடைமேற்
பவளக் கொழுந்தன்ன பைம்முக 
நாகமந் நாகத்தொடும்
பவளக்கண் வால மதியெந்தை 
சூடும் பனிமலரே.                4.114.1
 
1061        முருகார் நறுமலர் இண்டை 
தழுவிவண் டேமுரலும்
பெருகா றடைசடைக் கற்றையி 
னாய்பிணி மேய்ந்திருந்த
இருகாற் குரம்பை யிதுநா 
னுடைய திதுபிரிந்தாற்
தருவாய் எனக்குன் திருவடிக் 
கீழோர் தலைமறைவே.            4.114.2
 
1062        மூவா உருவத்து முக்கண் 
முதல்வமீக்  கூரிடும்பை
காவா யெனக்கடை தூங்கு 
மணியைக்கை யாலமரர்
நாவா யசைத்த வொலியொலி 
மாறிய தில்லையப்பாற்
தீயாய் எரிந்து பொடியாய்க் 
கழிந்த திரிபுரமே.             4.114.3
 
1063        பந்தித்த பாவங்கள் அம்மையிற் 
செய்தன இம்மைவந்து
சந்தித்த பின்னைச் சமழ்ப்பதென் 
னேவந் தமரர்முன்னாள்
முந்திச் செழுமல ரிட்டு 
முடிதாழ்த் தடிவணங்கும்
நந்திக்கு முந்துற ஆட்செய்கி 
லாவிட்ட நன்னெஞ்சமே.            4.114.4
 
1064        அந்திவட் டத்திளங் கண்ணிய 
னாறமர் செஞ்சடையான்
புந்திவட் டத்திடைப் புக்குநின் 
றானையும் பொய்யென்பனோ
சந்திவட் டச்சடைக் கற்றை 
யலம்பச் சிறிதலர்ந்த
நந்திவட் டத்தொடு கொன்றை 
வளாவிய நம்பனையே.                     4.114.5
 
1065        உன்மத் தகமலர் சூடி 
உலகந் தொழச்சுடலைப்
பன்மத் தகங்கொண்டு பல்கடை 
தோறும் பலிதிரிவான்
என்மத் தகத்தே இரவும் 
பகலும் பிரிவரியான்
தன்மத் தகத்தோர் இளம்பிறை 
சூடிய சங்கரனே.                 4.114.6
 
1066        அரைப்பா லுடுப்பன கோவணச் 
சின்னங்கள் ஐயமுணல்
வரைப்பாவை யைக்கொண்ட தெக்குடி 
வாழ்க்கைக்கு வானிரைக்கும்
இரைப்பா படுதலை யேந்துகை 
யாமறை தேடுமெந்தாய்
உரைப்பார் உரைப்பன வேசெய்தி 
யாலெங்கள் உத்தமனே.     4.114.7
 
1067        துறக்கப் படாத உடலைத் 
துறந்துவெந் தூதுவரோ
டிறப்பன் இறந்தால் இருவிசும் 
பேறுவன் ஏறிவந்து
பிறப்பன் பிறந்தாற் பிறையணி 
வார்சடைப் பிஞ்ஞகன்பேர்
மறப்பன்கொ லோவென்றென் னுள்ளங் 
கிடந்து மறுகிடுமே.                      4.114.8
 
1068        வேரி வளாய விரைமலர்க் 
கொன்றை புனைந்தனகன்
சேரி வளாயவென் சிந்தை 
புகுந்தான் திருமுடிமேல்
வாரி வளாய வருபுனற் 
கங்கை சடைமறிவாய்
ஏரி வளாவிக் கிடந்தது 
போலும் இளம்பிறையே.    4.114.9
 
1069        கன்னெடுங் காலம் வெதும்பிக் 
கருங்கடல் நீர்சுருங்கிப்
பன்னெடுங் காலம் மழைதான் 
மறுக்கினும் பஞ்சமுண்டென்
றென்னொடுஞ் சூளறும் அஞ்சல்நெஞ் 
சேயிமை யாதமுக்கண்
பொன்னெடுங் குன்றமொன் றுண்டுகண் 
டீரிப் புகலிடத்தே.                      4.114.10
 
1070        மேலு மறிந்திலன் நான்முகன் 
மேற்சென்று கீழிடந்து
மாலு மறிந்திலன் மாலுற்ற 
தேவழி பாடுசெய்யும்
பாலன் மிசைச்சென்று பாசம் 
விசிறி மறிந்தசிந்தைக்
கால னறிந்தான் அறிதற் 
கரியான் கழலடியே.                      4.114.11


 திருச்சிற்றம்பலம்

திருநாவுக்கரசுசுவாமிகள் அருளிச்செய்த    தேவாரப்பதிகங்கள்
 நான்காம் திருமுறை முற்றும்.


 This webpage was last updated on 25 July 2003 
  Please send your comments to the webmasters of this website.
 
 