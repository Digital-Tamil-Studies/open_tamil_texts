







ciRAppurANam  canto 3-part 2 (in tamil script, unicode format)





 ciRAppurANam of umaRup pulavar 
canto 3 - hijURattuk kANTam  part 2 (verses 608-1403)
(in tamil script, unicode format) 
உமறுப் புலவரின் சீறாப்புராணம்  
 காண்டம் 3   (ஹிஜூறத்துக் காண்டம்) 
படலங்கள் 12-25  /    பாடல்கள்  (608-1403) 



Acknowledgements: 
Etext preparation: Mr. Govardhanan Ramachandran, USA & Mr. Vassan Pillai, New Mexico, USA
Proof-reading: Dr. Ram Ravindran, Indianapolis, Indiana, USA 
Web version: Dr. K. Kalyanasundaram, Lausanne, Switzerland 

This webpage presents the Etext in Tamil script but in Unicode encoding. To view the Tamil text correctly you need to set up the following: 
i). You need to have Unicode fonts containing Tamil Block (Latha,Arial Unicode MS, TSCu_Inaimathi, Code2000, UniMylai,...) installed on your computer and the OS capable of rendering Tamil Scripts (Windows 2000 or Windows XP). 
ii)Use a browser that is capable of handling UTF-8 based pages
(Netscape 6, Internet Explorer 5) with the Unicode Tamil fontchosen as the default font for the UTF-8 char-set/encoding view. .
In case of difficulties send an email request to 
kalyan@geocities.com or 
kumar@vt.edu

ன Project Madurai 1999 - 2004

Project Madurai is an open, voluntary, worldwide initiative devoted to preparation of 
electronic texts of tamil literary works and to distribute them free on the Internet. 
Details of Project Madurai are available at the website 
 http://www.projectmadurai.org/ 
You are welcome to freely distribute this file, provided this header page is kept intact.



உமறுப் புலவரின் சீறாப்புராணம் 
மூன்றாவது  -  ஹிஜூறத்துக் காண்டம்
படலங்கள்  12-25 /    பாடல்கள்  (607-1403)  




 3.12    ககுபத்துல்லாவை நோக்கித் தொழுத படலம்(608-619)
மின்பதிப்பு  
 3.13    ஓநாய் பேசிய படலம்    (620-648)
மின்பதிப்பு  
 3.14   வத்தான் படைப் படலம் (649-695 )
மின்பதிப்பு  
 3.15    பாத்திமா திருமணப் படலம்          (696-915)
மின்பதிப்பு  
 3.16   சீபுல் பகுறுப் படலம்          (916-930)
மின்பதிப்பு  
 3.17  புவாத்துப் படலம் (931-950 )
மின்பதிப்பு  
 3.18  அசீறாப் படலம் (951-991)
மின்பதிப்பு  
 3.19   பத்னுன்னகுலாப் படலம்          (992-1006)
மின்பதிப்பு  
 3.20    பதுறுப் படலம்      (1007-1262)
மின்பதிப்பு  
 3.21    சவீக்குப் படலம்(1263-1319)
மின்பதிப்பு  
 3.22    குதிரிப் படலம்    (1320-1331)
மின்பதிப்பு  
 3.23    தீயம்றுப் படலம் (1332-1343)
மின்பதிப்பு  
 3.24    அபீறாபிகு வதைப் படலம்  (1344-1383)
மின்பதிப்பு  
 3.25    அசனார் பிறந்த படலம்     (1384-1403 )
மின்பதிப்பு  






3.12    ககுபத்துல்லாவை நோக்கித் தொழுத படலம் 
 


608
      நபியெனத் தீனிலை நடத்து நாண்முதற்
      கவினுறும் பைத்துல் முகத்தி சென்னுமத்
      தவிசினை நோக்கியே தக்கு பீறொடும்
      புவியிடைத் தொழுகையைப் பொருந்தி நின்றனர்.   3.12.1
 609
      தூவத்தண் டுளிமழைக் கவிகைத் தூதுவர்
      தீவத்தும் புகழ்தர வணக்கஞ் செய்யுநாட்
      பாவத்தின் றிரள்கெடப் படுத்துத் தோன்றிய
      காபத்துல் லாவைப்பின் காட்ட வில்லையால்.   3.12.2
 610
      மகிதலத் தினிலுயர் மக்க மாகிய
      நகர்விடுத் தணிமதி னாவை நண்ணிச்சூழ்
      புகழொடுந் தீனெறி புரந்து வைகுநாட்
      டிகழ்சகு பானென விளங்குந் திங்களில்  3.12.3
 611
      மிக்கநற் றேதிமூ வைந்தின் மேவியே
      தக்கசெவ் வாயினி லுஹறு நேரத்தில்
      ஹக்கனை யிரண்டிறக் ஆத்துத் தான்றொழு
      தொக்கலோ டிசைநபி யுறையு மொல்லையில்.   3.12.4
 612
      நிரைமணித் தடச்சிறை யொடுக்கி நீள்கதிர்
      விரிதரு வெள்ளிடைப் படர்ந்து வேதநூ
      லுரைதருந் திருநபி யிடத்தி னோர்நொடி
      வரையினில் ஜிபுறயீல் வந்துற்றா ரரோ.   3.12.5
 614
      இறையவன் ககுபத்துல் லாவென் றெய்திய
      துறவுயர் பள்ளியை நோக்கித் தான்றொழ
      மறையுரை வழங்கின னென்ன மன்னபி
      முறையிதென் றாநந்தக் கடலி மூழ்கினார்.   3.12.6
 615
      முன்னரி ரண்டிறக் ஆத்து முற்றிய
      பின்னரிற் ககுபத்துல் லாவைப் பெட்புற
      வுன்னினர் நோக்கின ரோதும் பாதியுந்
      துன்னிய குழுவுடன் றொழுது வைகினார்.      3.12.7
 616
           வேறு

      பருதி வானவன் விலகிய நெடும்பதி தனக்கு
      நரலை போல்வளம் பெருகிய மதீனமா நகர்க்குந்
      தெரிகி லாதுற நிமிர்ந்துமா றோல்தரத் திரண்ட
      வரைக ளியாவையும் பதுக்கையுந் திடருறு வனமும்.    3.12.8
 617
      இருநி லம்பிதுங் கிடக்கட லலைகிடந் தெறிய
      நிரைம ணிக்கதி ரெறித்திட நெடுங்கரத் தமிழ்த்தி
      யொருநி லத்தள வாக்கியங் குறைந்தன ருடுக்கள்
      செருகும் வானகங் கீண்டிட வருஞ்ஜிபு ரீலே.  3.12.9
 618
            வேறு

       சூன்முகில் குலவிய வரையின் சுற்றெலாம்
       வானவர் கோன்புவி யிடையின் மாட்டலாற்
       பூநிமிர்க் ககுபத்துல் லாவும் பூணெனுங்
       கானமர் தூதர்கண் காண லாயதே.          3.12.10
 619
       மதிதவழ் நெடுங்கொடி மதீன மாகிய
       பதியினி லமைத்தவப் புதிய பள்ளியை
       நிதிமதிட் ககுபத்துல் லாவி னேரதாய்
       விதியொடுந் திரித்துப்பின் விளங்கக் கட்டினார்.     3.12.11
 620
       இருசுடர் விலங்கிட விலங்கு நீள்கொடி
       நிரைதரும் பள்ளியை நோக்கி நீணபி
       யொருவனைத் தொழுதிரந் துவக்குந் திங்களிற்
       றெரிதரும் புதுமையொன் றெடுத்துச் செப்புவாம்.       3.12.12
 

      ககுபத்துல்லாவை நோக்கித் தொழுத படலம் முற்றிற்று.
 ஆகப் படலம் 12க்குத் திருவிருத்தம்...620

உள்ளுறை அட்டவணைக்குத் திரும்ப



3.13     ஓநாய் பேசிய படலம் (621-648)




621
  நலனுறு மக்கமா நகரைச் சுற்றிய
       மலைகளி னொருவரை யடவி யின்வயி
       னிலைகொளாப் பறழொடு நிறைந்த புள்ளிமான்
       கலையொடுஞ் செறிந்துபுற் கறித்து நின்றதே.   3.13.1
 622
       வள்ளுகிர் முடங்குவால் வளைப்பற் றூங்குர
       னுள்ளொடுங் ககட்டவோ னாயொன் றொண்ணுனை
       முள்ளரைக் கானிடைக் கிடந்து மூரிவெம்
       புள்ளிமெய்ப் பிணையினை நோக்கிப் போனதால்.    3.13.2
 623
       கல்லிரு புறத்தினுஞ் சிதற கால்வுறீஇ
       வல்லுர னிலம்பட வளைந்து சென்னிதாழ்த்
       தெல்லையில் பசியொடு மெதிர மானினம்
       பல்பல திசையினும் படர்ந்து போயின.      3.13.3
 624
       பிணைக்குலந் திசைதொறுஞ் சிதறிப் போதுற
       வணித்ததென் றொருபிணை யதனை நோக்கிவெண்
       மணிக்கதி ரெனுமுகிர் நிலத்தில் வவ்வுறத்
       துணித்தணு மம்மரிற் றொடர்ந்து போயதே.     3.13.4
 625
       வடித்தநீர் தூங்குநாச் சுணங்கன் வாயினிற்
       பிடித்தெனத் தொடர்ந்து பெயரப் புள்ளிமா
       னடித்தபந் தெனக்குதித் தரிதிற் சென்றபூ
       நடித்திடுங் ககுபத்துல் லாவை நாடியே.     3.13.5
 626
       பட்டியின் வாய்நுனி படரு மானின்வாற்
       றொட்டது காணெனத் தொடரு மெல்வையி
       னெட்டெனுந் திசைபுகழ்ந் தேத்துந் தீவினைத்
       தட்டறும் ஹறமெனுந் தலத்து ளாயதே.       3.13.6
 627
       இறையவ னமரர்க ளியற்றுஞ் சங்கையா
       லறமெனுந் தலத்தின்மா னாய தீண்டினித்
       தெறுகொலை விளைத்திட றீது செய்நெறி
       முறையதன் றெனத்தனி முடுவ னின்றதே.      3.13.7
 628
       ஈனன பாசுபி யானு மின்பமு
       மானமுந் தவிரபூ ஜகுலும் வன்கொலைக்
       கானபஞ் சரசபு வானு மாண்டொரு
       தானமீ தமர்ந்துநின் றவர்கள் சாற்றுவார்.     3.13.8
 629
       கானகச் சுணங்கன்வாய் கழிந்து போனதிம்
       மானென விருந்தன மானு மொல்லையி
       னானநல் ஹறமது ளாய தாலது
       தானுநல் ஹறமதைச் சங்கை செய்தே.    3.13.9
 630
       வருந்திட நிதமுயிர் செகுக்கும் வன்சுணங்
       கருந்திடும் பசிவெறுத் தறமைச் சங்கைசெய்
       திருந்தது மானுமிவ் வெல்லை யுடபடப்
       பொருந்திநின் றகம்புய போய தில்லையால்.      3.13.10
 631
       புதுமையிற் புதுமையீ தென்னப் பொங்கிநின்
       றதிசயத் தொடுமவ ரவர்கள் கூறலும்
       பிதிர்விர லுயர்ந்தபற் பிளந்த வாயினீர்
       குதிதரு நெடியநா நீட்டிக் கூறுமால்.               3.13.11
 632
       கருத்தினிற் புந்தியற் றிருக்குங் காபிர்காள்
       பெருத்திடும் ஹறமதைக் குறித்துப் பிந்தியீண்
       டிருத்தலைப் புதுமையென் றிசைக்கின் றீரெனத்
       திருத்தியே யுரைத்திட மறுத்துச் செப்புவார்.       3.13.12
 633
       குதிமறுத் தறமதைக் குறித்து நின்றதே
       புதுமையென் றிருந்தனம் பொருவி லாதநன்
       மதியொடு மின்றுநீ யுரைத்த வாசக
       மதனினும் புதுமையென் றறைந்திட் டார்களால்.       3.13.13
 634
       குறித்துநின் றெதிர்ந்தியான் கூறும் வாய்மையெப்
       புறத்தினு மறிகிலாப் புதுமை யென்கின்றீ
       ரறத்தினுக் குரியவ னாணை யும்மிடத்
       துறப்பெரும் புதுமையொன் றுளதென் றோதிற்றே.       3.13.14
 635
       கடத்துறை ஞமலிநீ காணொ ணாதெம
       திடத்தினிற் புதுமையுண் டென்கின் றாயவை
       திடத்துட னியாவர்க்குந் தெரியச் செப்பெனத்
       தொடுத்தவர்க் கறிவுறச் சொல்லு கின்றதால்.             3.13.15
 636
       ஆதிதன் னொளிவினிற் றரித்த னாதிதன்
       றூதென வுலகினிற் றோன்றி நின்றனர்
       வேதமு மிறங்கின மெய்மை வேதத்தி
       னீதமு நடத்தினர் நிகரு மில்லையால்.        3.13.16
 637
       அந்நபி நன்மறை யறைந்தீ மான்கொளாச்
       சொன்னவை யனைத்தையு மறுத்துச் சூழ்தர
       வின்னலைப் பொருந்தினி ரீத லாலினிப்
       பன்னரும் புதுமையொன் றில்லைப் பாரினே.        3.13.17
 638
       முகம்மது நபியுரை மறுத்த மாற்றலர்
       முகமதி நோக்குதன் முழுதுந் தின்மையென்
       றிகலுறக் கொடுமொழி யெடுத்துக் காட்டிவிண்
       புகுமலைக் கானினிற் சுணங்கன் புக்கதால்.      3.13.18
 639
       இணங்கிய நன்மொழி யெவர்க்குங் கூறியச்
       சுணங்கன்வெங் கான்புகச் சூழ்ந்து நின்றிடுங்
       கணங்களி லபூஜகல் கபடுங் கள்ளமும்
       பிணங்கிய மனத்தினி னகைத்துப் பேசுவான்.        3.13.19
 640
       உடும்பைவன் பிணையினைத் தன்கைக் குட்பட
       விடும்பினைப் பயிற்றிய முகம்ம தென்பவன்
       கடம்படு ஞமலியின் கருத்துப் பேதுறப்
       படும்படிப் பயிற்றுதற் பகர வேண்டுமோ.       3.13.20
 641
       அறத்தினுட் படுநகர் மாந்தர்க் கன்பிலா
       திறத்தலைப் படுநினை வெடுத்த வஞ்சத்தான்
       புறத்தொரு நகரிடைப் புகுந்து மாயங்கண்
       மறுத்திலன் விளைத்தனன் முகம்ம தாங்கொலோ.       3.13.21
 642
       அயனகர்ப் புகுந்தன னகும தென்றியாம்
       பயமற விருப்பது பழுது பற்றலார்க்
       கியலுறு மிடங்கொடுத் திருத்தல் பாரிடை
       வியனுறும் வீரத்தின் விழும மன்றரோ.     3.13.21
 643
       மருவலர் வலிகெட வுடைந்து மற்றொரு
       பெருநக ரிருந்தன ராயிற் பேதுறப்
       பரநகர் வேந்தராற் பகைகண் மூட்டியுங்
       கருவறுத் தவர்பகை களைய வேண்டுமானால்.   3.13.23
 644
       திறைபல வழங்கினுஞ் சேர்ந்து கைகுவித்
       திறையென நிற்பினு மினிது கூறினுங்
       கறைகெழுங் கொடுமனக் கருத லார்தமை
       யுறவென நினைத்திட லுணர்வுக் கீனமால்.     3.13.24
 645
       அடுத்துறைந் திலரென வெள்ள லன்றிக்
       லெடுத்திடுங் கருதல ரிருந்து நாட்குநாட்
       டொடுத்திடும் வினையமுஞ் செயலுஞ் சூழ்ச்சியும்
       விடுத்திடு மொற்றராற் றெரிய வேண்டுமானால். 3.13.25
 646
       வைகின னிந்நகர் வடுவுந் தீமையும்
       பொய்யினின் முடித்தரும் புந்தி யோர்களை
       வெய்யவ ராக்கினன் மேலுந் தீவினை
       செய்கல னெனமனந் தேற லன்றரோ.   3.13.26
 647
       பவ்வமுற் றிடுநெடும் பாரி னீங்கலா
       தெவ்வுழை யிருக்கினு முகம்ம தென்பவன்
       செவ்விய னலனவ னூக்கஞ் சீர்கெட
       வெவ்வினை விளைத்திசை நிறுத்த வேண்டுமானால்.  3.13.27
 648
       என்றவ னினையன  வியம்பச் சூழ்தர
       நின்றவர் கேட்டிவை நினைவி தாமெனக்
       குன்றென விரும்புயம் வளர்ந்து கொண்டெழ
       வன்றிறற் பெரும்பகை மனத்த ராயினார்.       3.13.28
 649
       ஈரமில் லபூஜகு லென்னு மன்னவன்
       சார்பினி லுறவினிற் றக்க வேந்தரும்
       பாரிடைச் சிறுகுடிப் படையின் மாந்தரு
       மூரிடைப் படையொடு மொருங்கு கூடினார்.         3.13.29
 

     ஓநாய் பேசிய படலம் முற்றிற்று.
   ஆகப் படலம் 13-க்குத் திருவிருத்தம்...649

உள்ளுறை அட்டவணைக்குத் திரும்ப



3.14.   வத்தான் படைப் படலம் (650-695)




650
 மாறரு நெடுவரை மக்க மாநகர்த்
     தேறல ரினையன நிகழ்த்துஞ் செய்கையைக்
     கூறரும் பெரும்புகழ் கொண்டன் மானபி
     வீறுடைத் திருச்செவி விளையக் கேட்டனர்.      3.14.1
 651
     அரிகடஞ் செய்கைக ளனைத்துங் கேட்டருள்
     பெருகிய மனத்தினிற் பிரிய முற்றெழில்
     வரிசைமன் னவர்களை யழைத்து வம்மென
     வுரைசெயத் தூதுவ ரோடி யோதினார்.     3.14.2
 653
     விற்கர வலியபூ பக்கர் வெற்றிசேர்
     மற்புய ருமறுது மானல் வாளலி
     சொற்பெருந் தோழருந் தூதென் றோதுவோர்
     முற்படு நபிதிரு முன்ன முன்னினார்.     3.14.3
 653
     மனனுறை யறிவென விருக்கு மன்னவ
     ரனைவரு மடுத்துறைந் திருப்ப வாரணத்
     தனிநிலை யுள்ளகந் ததும்ப நன்னபி
     யினியன மொழிகொடுத் தியம்பு வாரரோ.          3.14.4
 654
     கொலைமனத் தபூஜகல் குழுவு மந்நகர்ச்
     சிலைவய வீரருந் திரண்டு தீனவர்
     மலைவுறப் பேரமர் வளர்க்க வேண்டுமென்
     றிலைமலி வேலினீ ரிருக்கின் றார்களால்.                3.14.5
 655
     மாவிசும் பமரருக் கிறையவ ரிம்மதி
     னாவினிற் போயமர் நடத்த வேண்டுமென்
     றேவின னிறையென விசைத்த மாற்றமும்
     போவதென் றிகல்கெடப் புரிதல் வேண்டுமால்.             3.14.6
 656
     வல்லவன் ஜிபுறயீ லுரைத்த வாய்மையிற்
     செல்லவுந் தீனெறி விசயஞ் செய்யவும்
     நல்லவை நமக்கிவை யன்றி நாட்டமொன்
     றில்லையென் றிசைநபி யிசைத்திட் டாரரோ.              3.14.7
 657
     நாயகன் மறைவழி நடத்து நன்னபி
     வாயகத் துதித்தசொன் மாற லின்றியே
     சேயென நடப்பது திறமைத் தாமெனத்
     தூயவ ரியாவருந் துணிவுற் றார்களால்.               3.14.8
 658
     போற்றிநின் றனைவரும் புந்தி யாமெனத்
     தேற்றமுற் றியல்புடன் செப்ப நன்னபி
     மாற்றல ரெனுங்குபிர் மாய்க்கும் பீசபீற்
     கேற்றவை யாவையு மியற்று மென்றனர்.            3.14.9
 659
     கொற்றவெண் கவிகையுங் கோல மார்துகில்
     சுற்றிய வட்டமுந் தூங்கு குஞ்சமுங்
     கற்றையங் கவரியுங் கதிர்செய் மாமணி
     வெற்றிவெண் டுவசத்தின் பேத வீக்கமும்.             3.14.10
 660
     தடமுறு பதலையுந் தவிலுந் தாளமு
     மிடியென முழங்குபே ரிகையு மோர்புறத்
     திடிமனுந் தகுணிதஞ் சிறந்த பீலியும்
     வடிவுடைக் காளமும் வயிருஞ் சின்னமும்.                3.14.10
 661
     வட்டணந் தட்டிநீள் வள்ளித் தண்டைதோல்
     கட்டிய தோற்பரங் கவசங் கீசகம்
     புட்டில்கைக் சோடிணை தாக்குப் போர்வைவெண்
     பட்டினிற் பஞ்சுவைத் தடைக்குப் பாயமும்.             3.14.12
 662
     பட்டையந் தோமரம் பரசு கப்பணஞ்
     சொட்டைவா ளயிறனுச் சுரிகை முப்பிடி
     நெட்டிலைச் சூலங்கோல் பால நேமிசூழ்
     கட்டுபத் திரஞ்சரஞ் சுழற்று கைக்கண்.           3.14.13
 663
     ஆடலம் பரிபரிக் கணிக ளியாவையுந்
     தேடின ரியற்றினர் சேனை காக்குதற்
     கீடுடை யவரிவ ரென்ன நன்னபி
     கூடிய பெயரினிற் குறித்துக் காட்டினார்.          3.14.14
 664
     அரண்டு கடகரி யனைய நால்வரு
     முரணரி பொருவுமு ஹாஜி ரீன்களுந்
     தரியல ருயிருணன் சாரி மார்களு
     நரபதி நபியுட னிருக்கு நாளினில்.                 3.14.15
 665
     செறுநர்வத் தானெனுந் தலத்திற் சேர்கிலாக்
     குறைஷிகள் பலருங்க னானிக் கூட்டமு
     மறமுடன் றிரண்டன ரென்னும் வாசக
     மிறையவன் றிருநபிக் கெடுத்துக் கூறினார்.        3.14.16
 666
     மாற்றலர் முதற்படை திரண்டு வைகிய
     கூற்றினை யுணர்வொடுங் குறித்தசு காபிகள்
     சீற்றமுற் றவ்வயின் செல்கு வோமெனச்
     சாற்றலு முகம்மதுந் தகுமென் றோதினார்.         3.14.17
 667
     நீட்டிய செழும்படைச் சேனை வீரரை
     வீட்டிவெங் களத்திடைப் பருந்துக் கேவிருந்
     தூட்டிய வேற்கையு பாத செய்தவங்
     கூட்டிய தெனவுரு வெடுத்த கோலத்தார்.        3.14.18
 668
     காதலுற் றிரப்பவர் கருத்துத் தேக்குற
     வீதலுக் கிசைந்தெடுத் தளிக்குஞ் செங்கையார்
     போதமும் வீரமும் புகழுந் தூங்கிய
     சாதன சகுதெனுந் தரும வேந்தரே.        3.14.19
 669
     அன்னவர் தமைமதி னாவிற் காதியா
     மன்னபி முகம்மதங் கிருத்தி வைத்ததாள்
     பின்னிடா தடுஞ்சரம் பெய்யும் வீரர்க
     டுன்னிட வெழுந்தனர் துதிக்க யாவுமே.            3.14.20
 670
     குடைகளுந் துவசமுங் குழுமி யோங்கிடக்
     கடுவிசைப் பரிக்குழாங் கலந்து முன்செலக்
     சுடர்விடு படைக்கலஞ் சுமந்த கொற்றவர்
     புடையெழத் திருநகர்ப் புறத்திற் றோன்றினார்.        3.14.21
 671
     படியிடத் தெழுந்துகள் புயலிற் பம்பவா
     னிடியென முரசுபல் லியங்க றங்கக்கூர்
     வடிநெடுங் கதிரயின் மலிந்து மின்னிடக்
     கொடியவர் திசையினைக் குறுகி னாரரோ.         3.14.22
 672
     சேனையும் வாசியுஞ் செருமிச் சூழ்தரு
     கானர ணனைத்தையுங் கடந்து சென்றுக
     னானியர் குறைஷிக ணடுந டுங்கவத்
     தானெனும் பெயருடைத் தலத்தைச் சுற்றினார்.        3.14.23
 673
     ககனவெங் கதிரவன் கரங்க டூளியிற்
     புகவிட மிலையெனப் பொருந்து மன்னவர்
     தொகுதியும் வாசியுஞ் சுற்றுஞ் சேனையு
     மகுசிகண் டுளத்திடை மலைந்திட் டானரோ.       3.14.24
 674
     வருவதும் நிகழ்வதும் வகுத்துப் புந்தியிற்
     பெருகிய தலைவருக் கெடுத்துப் பேசிநல்
     லுரையினும் வழக்கினு மொத்த சூழ்ச்சியின்
     புரவல னொருவனைத் தூது போக்கினான்.       3.14.25
 675
     சந்தென விடவருந் தலைமை மன்னவன்
     வந்துநன் னபிபதம் வழுத்தி யூன்றிய
     கந்தடு கடகளி றனைய காட்சியான்
     சிந்தைகண் மகிழ்தர வெடுத்துச் செப்புவான்.       3.14.26
 676
     இறையவன் றிருநபி யுலகுக் கின்புறு
     மறைவழி யொழுகியவ் வணக்க வாசக
     முறைமையி னடத்தியா முழுது மிவ்வயி
     னுறைகுவ தலதுவே றுறுதி வேண்டுமோ.       3.14.27
 678
     மகுசியென் றோதும்வத் தானி னேந்தலு
     மிகுபடைத் தலைவரும் வேறு றாதொரு
     தகைமையிற் பணிவது சரத மின்றுநீ
     ரிகன்மறுத் தணிநகர்க் கெழுக வென்றனன்.       3.14.28
 678
     உற்றுறைந் தவனிவ ணுரைத்த வாசகம்
     வெற்றியென் றியனபி போரின் வேட்கையிற்
     சுற்றிய திறற்படைச் சூர ரியாரையு
     மிற்றையி னெழுகவென் றேவி னாரரோ.        3.14.29
 679
     இங்கிதத் தொடும்பணிந் திசைத்த தூதுவ
     னங்கலுழ் நபிமல ரடியி னிற்கரப்
     பங்கயங் குவித்தரும் பதியிற் போயினன்
     றிங்களங் குடையொடு மெழுந்த சேனையே.           3.14.30
 680
     ஒட்டிய செழுமுகிற் கவிகை யூடுற
     நீட்டிய வெண்கொடி நிலவு கான்றிடத்
     தீட்டிய படைக்கலஞ் செறியச் சென்றொரு
     காட்டினி லிறங்கினர் கார ணீகரே.   3.14.31
 681
     இறங்கிய பாசறை யிருந்து வாரிபோற்
     கறங்கிய சேனைமு ஹாஜி ரீன்களின்
     மறங்கிள ரெண்பது பெயரை வாளொடு
     நிறங்கிள ரயிலொடு நீக்கி னாரரோ.        3.14.32
 682
     கந்தமுங் கதிரும றாத காட்சியர்
     கொந்தலர் புயத்துபை தாவைக் கூவிநற்
     சிந்தையின் மகிழ்வுற விருத்தித் தேறிய
     மந்திர மொழிசில வகுத்துப் பின்னரும்.      3.14.33
 683
     கூடுமெண் பதுபெய ருடனுங் கோதற
     நாடிநீர் மக்கமா நகரைச் சூழ்தரு
     பாடிக ளனைத்தும்பாழ் படுத்துஞ் சூறைக
     ளாடியிங் கடைகென வறைந்திட் டாரரோ.      3.14.34
 684
     கரியினு மதர்த்தமு ஹாஜி ரீன்களை
     மருமலர்ப் புயத்துபை தாவை மன்னபி
     திருநய னங்களா னோக்கிச் சிந்தைவைத்
     திருளறும் வெற்றி வெண் கொடியு மீந்தனர்.     3.14.35
 685
     கருதல ருறைபதி களைந்திட் டொல்லையின்
     வருகென வினைஞரை விடுத்து வள்ளல்பாய்
     துரகதக் குழுவொடுஞ் சேனை சூழ்தர
     நரலையின் வளமதீ னாவை நண்ணினார்.     3.14.36
 686
     எண்ணொரு பதின்மரு மிலங்கு நீடொடை
     வண்ணவொண் புயத்துபை தாவு மாறிலா
     தண்ணறன் பதமலர் போற்றி யன்பொடும்
     விண்ணெடுங் கடுவிசைப் புரவிமேற் கொண்டார்.     3.14.37
 687
     எதிரமர் தொறுந்தெழும் பிருந்த மெய்யினர்
     கதிரயில் வாண்மற வாத கையினர்
     விதியவன் மறைமுறை விளக்கும் வாயினர்
     புதியவெம் பகைப்பதி யடுப்பப் போயினார்.          3.14.38
 688
     வெற்றிவெண் கொடியொடும் வேக வாம்பரிக்
     கொற்றவர் குழுமிவந் தடருங் கொள்கையைப்
     பற்றல ரறிந்துசீ றூரிற் பல்பல
     தெற்றறக் குடியொடுஞ் சிதறிப் போயினார்.   3.14.39
 689
     இவுளியும் படையுமு ஹாஜி ரீன்களுந்
     தவிசுறை யரசுபை தாவும் வந்தவை
     யபுஜகல் மகனறிந் தரிய வேகத்தாற்
     குவிதரும் படைக்கெதிர் கொண்டு நேர்ந்தனன்.     3.14.40
 690
     மதிவர வழைத்தவர் விடுத்த மன்னருஞ்
     சதியபு ஜகல்தரு புதல்வன் றானையுங்
     கதிபரி யொடுபடைக் கலத்தின் கையொடு
     மெதிருமக் கெமக்கென விருக்குங் காலையில்.       3.14.41
 691
     சதிவைத்த கருதலர்த் தளத்தி னூடிருந்
     திதமித்த நபிகலி மாவுக் கின்புறு
     மதிவத்தி யெனுமிகு தாதும் வாம்பரி
     யுதபத்தும் வந்துபை தாவைக் கூடினார்.    3.14.420
 692
     மாதவ ரிருவரும் வந்த போழ்தினி
     லாதரம் விடுத்தம ரரிக டுன்புறப்
     பூதலம் புகழுமுக் காசு புத்திரர்
     காதகல் சகுதொரு கணைதொட் டாரரோ.    3.14.43
 693
     அடுத்துநின் றவரிசு லாமி லாயது
     மெடுத்தொரம் பெய்தவ ரிருந்த வேகமுங்
     கடுத்தலை யெடுத்தவர் கருத்துங் கண்டமர்
     தடுத்தபூ ஜகல்மகன் றளம்பின் வாங்கினான்.     3.14.44
 694
     வெட்டுக்குத் தெனுமொழி விளம்பி லாதொரு
     மட்டினின் றவர்கள்பின் வாங்கி னாரினித்
     தொட்டமர் விளைத்திடல் சூழ்ச்சித் தன்றெனத்
     தட்டல கயிலுபை தாவு நீங்கினார்.         3.14.45
 695
     மருவல ருடனிருந் திருவர் வந்ததும்
     பொருசகு துக்கெதி ராது போயதும்
     விருதுகொண் டிகலிடும் வெற்றிப் போரினும்  
     பெரிதெனக் குழுவொடும் பிரியத் தேகினார்.     3.14.46
 696
     மிகல்பெறும் வெற்றியின் பீச பீலுக்கா
     யிகன்முதற் சரமுமொன் றெய்து மன்னவர்
     முகிறவழ் கொடிசெலத் தானை மொய்த்திட
     நகர்புகுந் தகுமது பதத்தை நண்ணினார்.            3.14.40
 

        வத்தான் படைப் படலம் முற்றிற்று
      ஆகப் படலம் 14-க்குத் திருவிருத்தம்...696

உள்ளுறை அட்டவணைக்குத் திரும்ப



3.15. பாத்திமா திருமணப் படலம் (697-915)




697
திங்கள்வந் திறைஞ்சிப் போற்றி செகதிர் பேசப் பேசு
    மங்குலங் கவிகை வள்ளல் வளம்பெறு மதீனாத் தன்னிற்
    பொங்குதீன் விளங்க நாளுங் காரணப் புதுமை யோங்கி
    யெங்கணும் படரச் செங்கோ னெறியர சியற்று நாளில்.     3.15.1
 698
    விதியவன் மொழிம றாது விண்ணவர்க் கரசர் கூறும்
    புதுமறை யவர்கள் போற்றப் பொருவில்வா னவர்கள் வாழ்த்தக்
    கதுவகிற் கரிய கூந்தற் காரிகை பாத்தி மாதம்
    வதுவையின் வரலா றெல்லாம் வகுத்தினி துரைக்க லுற்றாம்.    3.15.2
 699
    ஆதிநா யகன்றன் றூதர்க் கன்புறுங் கதீஜா வீன்ற
    பேதையர் நால்வர் தம்முட் பெற்றபே றனைத்து மொன்றாய்க்
    கோதறத் திரண்டு சோதிக் கொடியென வுருக்கொண் டோ ங்கி
    மாதர்க டிலத மென்ன மாநிலத் துதித்த பாவை.    3.15.3
 700
    அதிர்த்திரைக் கடற்பா ரெங்கு மமுதத்தீன் றிவலை சிந்தி
    யுதித்தெழு முகம்ம தென்னுந் திங்களி லுதயஞ் செய்து
    பதித்தலத் துவக்கு மாதர் பவக்கடற் றிமிர மோட்டுங்
    கதிர்த்தடத் தீப மென்னக் கட்டழ கெறிக்குஞ் சோதி.       3.15.4
 701
    ஆதிநா ளொளிவு வாய்ந்த வழகெலாந் திரட்டிச் சேர்த்த
    பாதியிற் பாதி நூற்றோர் பங்கினிற் செம்பொன் னாட்டின்
    மாதரை வகுத்திம் மாததைத் திரட்டிய வண்ண  மெல்லாந்
    தூதுயிர்ப் புதல்வி யென்னப் படைத்தனன் சுருதி யோனே.   3.15.5
 702
    சுற்றிளம் பருதி வெய்யோன் சுவட்டடிச் சேப்புக் கேயப்
    பெற்றனன் மடந்தை துண்டத் தழகினிற் பெற்றி லேனென்
    றுற்றுள மொடுங்கக் கூனி யந்தரத் துலவி நாணி
    மற்றுள கலையுந் தேய்ந்து நாட்குநாண் மறுகுந் திங்கள்.  3.15.6
 703
    எண்ணருந் தவமுங் கற்பும் புகழுநின் றிறைஞ்சி யேத்தும்
    பண்ணரும் வேத வாய்மைப் படிதவ றாத வாக்கு
    நண்ணருந் தரும மியாவுஞ் சொற்படி நடக்கு நாளுங்
    கண்ணகன் புவியிற் பாவைக் கற்பெனு மரசுக் கன்றே.    3.15.7
 704
    சேணுல கிமையா நாட்டத் தெரிவையர் தமக்கு மிம்பர்ப்
    பூண்முலை யவர்க்கு மேக நாயகி யென்னப் பூவிற்
    காணுதற் கரியோன் செய்தா னென்னிலிக் கவின்கொண் டோ ங்கு
    மாணிழை மடந்தைக் குற்ற பெற்றியார் வகுக்க வல்லார் ?    3.15.8
 705
    எல்லையி லழகு வாய்ந்த வேந்திழை கதீஜா வீன்ற
    நல்லியற் கனக நாட்டி னாரியர் திலத மன்னார்க்
    கல்லடர் கரிய வாட்க ணகத்திடை வரிக ளோடிப்
    பல்லவம் பசப்புற் றென்னப் பருவம்வந் திறுத்த தன்றே.     3.15.9
 706
    வடிவுறுஞ் செம்பொற் பூவில் வாசம்வந் துறைந்த போலுங்
    கொடிமல ரதனிற் சேர்ந்த கொழுநறா நிறைந்த போலுங்
    கடிநெடுங் கழையிற் செவ்விக் கதிர்மணி தரித்தல் போலு
    மடிகடம் புதல்விக் கின்பப் பருவம்வந் தடைந்த தன்றே.    3.15.10
 707
    வரிசையும் பேறும் வேத வாய்மையு முளர தன்றி
    யரசருக் கரசர் செல்வத் தரும்பொரு ளனைய செல்வி
    பெரியவ னருளால் வந்த பெண்ணினை வரைத லியானென்
    றுரைகொடுப் பவரியா ரென்ன வுள்ளநெக் குருகு வாரும்.    3.15.11
 708
    தரியலர்ச் செகுக்கும் வெள்வேற் சதுமறைத் தலைவ ரீன்ற
    வரிவிழிக் கரிய கூந்தன் மங்கைதம் வதுவை வேட்டுப்
    புரிமுறுக் கவிழுந் தொங்கற் புயவரை யரசர் கூடி
    யொருவருக் கொருவ ருள்ளிட் டுரைவெளிப் படித்து வாரும்.    3.15.12
 709
    வடிவமு மொழுங்கு நீதி வணக்கமு மறிவும் பூத்த
    கொடிமட மயிலைச் சோதிக் குலக்கொழுந் தனைய கற்பைப்
    பிடிபடு மணத்திற் சேர்ந்து பேருல கனைத்தும் வாழ்த்தப்
    படுமவ ரெவரோ வென்னப் பற்பல்காற் பகரு வாரும்.    3.15.13
 710
    பிறநக ரரசர் செல்வின் பெண்கனி வதுவை வேண்டி
    யறைதிரைப் பரவை யாடை யம்புவி முழுதுங் காத்து
    முறைசெயுங் கார ணீகர் திருமுன மொழிமி னென்றன்
    றுறவின ரிடத்திற் றீட்டு மோலைக ளனுப்பு வாரும்.    3.15.14
 711
    எரிமணிக் கனகப் பூணு மிளநிலா வொழுகு முத்தப்
    பெருமணி வடமு மெண்ணில் வெறுக்கையும் பெரிது முன்னர்த்
    தருகுவம் வதுவை யெம்பா லளித்திடி லென்னத் தாழ்ந்து
    கருதல ரரியே றன்னார் காதினி லோது வாரும்.     3.15.15
 712
    உரைபல ரினைய வண்ண முலகவ ரியம்ப யாணர்
    மரைமலர் வதன வள்ளன் மங்கைதம் வதுவை வல்லோன்
    றிருவுளப் படிய தன்றிச் செய்வதின் றென்னச் செவ்வி
    தருமனத் திருத்தி யாருஞ் சாற்றுதல் பொருந்தி லாரால்.    3.15.16
 713
    இவ்வித நிகழா நிற்ப வியைதரு விதியின் பண்பான்
    மவ்வலங் குழலார் வாழ்க்கைத் துணைவரு நயத்தை நோக்கித்
    தெவ்வடர்த் தெறியும் வெள்வேற் சிங்கவே றனைய காளைச்
    செவ்விய லலியார் காதல் சிந்தையி னாளும் பூத்தார்.    3.15.17
 714
    நகரவ ருரையுஞ் சூழ்ந்த நாட்டவர் விடுக்குந் தூதர்
    பகருநன் மொழியு மற்றோர் தீட்டுபா சுரத்தின் கூறும்
    நிகரரும் வள்ள லுள்ளத் திருத்திய நினைவு மோர்ந்து
    வகையுறா தீற்றி னெண்ணத் தாலுளம் வருந்தி னாரால்.    3.15.18
 715
    மின்னுருக் கொண்ட கன்னி விளங்கிழை நலத்தை நாடி
    மன்னர்க ளுளந்தே றாது வதுவையின் மயக்குற் றாரேற்
    பன்னெடு நாளிற் காம மனத்தினுட் படுத்திப் பாவை
    தன்னைவைத் திருக்கும் வேந்தர் கருத்தையார் சாற்ற வல்லார் ?   3.15.19
 716
    சூனிசிலைப் புருவ வாட்கட் கொடியிடைக் கரிய கூந்தற்
    கனியிதழ்ச் சிறுவெண் மூரற் காரிகை நலத்தை நாடி
    நினைவுதித் திரையும் போக்கி நீடொடு குழியி னார்ந்த
    நனிமதக் களிறு போன்று வேட்கையி னடுங்கி னாரால்.    3.15.20
 717
    குயினுறை சிகர மேருக் குலவரை யனைத்தும் வென்று
    வயிரவொண் வரையின் மீறு மாணெழிற் புயங்கள் சேந்த
    கயிரவ மனைய செவ்வாய்க் காரிகை மம்மர் நோயால்
    வெயில்படு மலரின் வாடி மென்மையின் மெலிந்த வன்றே.    3.15.21
 718
    விண்கணி னமரர் கோமான் மேதினிக் குரைத்த வேதப்
    பண்கனிந் தொழுகுஞ் செவ்வாய்ப் பாத்திமா வென்னு மந்தப்
    பெண்கனி யுருவத் தார்ந்த பேரெழிற் கடலி லாழ்ந்து
    கண்களின் மறுத்துத் தோன்று முருவன்றிக் காண்கி லாரே.   3.15.22
 719
    கலிதடுத் துலகங் காக்குங் காவல ரினிதி னீன்ற
    வொலிகட லமிர்த மொவ்வா வொண்டொடி முகத்தின் வாய்ந்து
    மலிதருங் கருமை யுண்ட வரிவிழிக் கயல்கள் பாய
    வலியெனும் வலிய வீர ரகக்கடல் கலங்கிற் றன்றே.    3.15.23
 720
    பற்றல ருடலந் தேய்த்துப் பஃறலைக் குருதி யூற்றும்
    வெற்றிவா ளலியென் றோதும் வீரவெண் மடங்க னாளூ
    மிற்றசின் மருங்குல் பாத்தி மாவெனு மிளமான் றன்னால்
    வற்றுறா வலியும் போக்கி மயக்குண்டு கிடந்த தன்றே.     3.15.24
 721
    செறிகடற் பாரிற் றூண்டா மணியினுஞ் செவ்வி வாய்ந்து
    நிறைதருங் கற்பி னல்லா ரிடத்தினி னிதமு மாறா
    வறிவெனுந் தூது தன்னோ டகமெனுந் துணையும் போக்கி
    வறியரிற் றமிய ராகி வாளலி மவுல லுற்றார்.    3.15.25
 722
    கனிந்தினி தொழுகும் பெண்மைக் கரும்பைத்தேன் கனியை வாசம்
    புனைந்தபூங் கதுப்பிற் றுஞ்சும் வண்டெனப் பொருகண் ணாரை
    மனந்தனிற் குடிகொண் டுற்ற வாழ்வையென் னிருகண் ணீங்கா
    வனந்தனை யிறைவா வென்பா லளித்தியென் றுரைத்து நின்றார்.    3.15.26
 723
    வனைகழற் செருவாள் வள்ளன் மனத்துறுங் காமத் தன்பும்
    பனிமலர்ச் செருகுங் கூந்தற் பாவைதம் மெழிலுஞ் சூட்ட
    நனைதரும் வதுவை வேண்டி நாடொறுங் கெஞ்சிக் கெஞ்சித்
    தனியெனுக் குரைத்தா ரல்லாற் பிறர்க்குரை சாற்றி லாரே.   3.15.27
 724
    அரிந்துவெங் குபிரை யோது மாதிநூற் கலிமா வித்தி
    விரிந்ததீன் பயிரை யேற்றும் விறற்படை யலியாம் வேங்கை
    பரிந்திரு கரங்க ளேந்திப் பற்பல்கா லிறையோன் றன்பாற்
    கரைந்துநின் றிரந்த வெல்லா முறக்கபூ லாய தன்றே.    3.15.28
 725
    மூதிருட் படலஞ் சீக்கு முச்சுடர்க் கதிரு மொவ்வா
    பாதலம் விசும்பு தூர்க்கும் படர்சிறைக் சுருணைச் செங்க
    ணாதரம் பெருக வாதி யருளின்வா னிழிந்து மெய்மைத்
    தூதரி னிடத்தில் வந்தார் துணையெனுஞ் ஜிபுற யீலே.     3.15.29
 726
    வந்தடுத் துறைந்து வண்மை முகம்மதே சலாமென் றோதிப்
    பைந்தொடி கரிய கூந்தற் பாத்திமா பொருட்டால் வானி
    லந்தமி லவன்றன் பாலி னிகழ்ந்தவை யனைத்துந் தேறும்
    புந்தியின் மகிழ்வு பூப்பப் படிப்படி புகல லுற்றார்.        3.15.30
 727
    அரியவன் றிருமெய்த் தூதே யண்ணலே யிறையோன் சோதிக்
    குருமணி யினத்தாற் போதாற் கொழுந்துகி லதனாற் செம்பொற்
    றிருநகர் மனைக டோ றுஞ் சிறப்பிக்க வருளிச் செய்தா
    னுரையருட் படியே வானோ ரும்பரின் விளக்கஞ் செய்தார்.    3.15.31
 728
    பொன்னகர் விளக்கிப் பின்னர் புகழ்தர மகரு நாட்டி
    யென்னுட னிசுறா பீல்மிக் காயிலுஞ் சாட்சி யேயப்
    பன்னரு மலியார்க் கின்பப் பாத்திமா தமைநிக் காகு
    முன்னிய தருத்தூ பாவின் முடித்தன னிறைவ னன்றே.   3.15.32
 729
    இந்தநன் மொழியை நும்பா லியம்பென விறைவ னேவ
    வந்தன னென்னப் போற்றி வானவர்க் கரசர் கூறச்
    சந்தன கதம்ப மாறாத் தடவரைப் புயங்கள் விம்மக்
    கந்தடு களிற்றின் மீறி முகம்மது களிப்புற் றாரால்.  3.15.33
 730
    அடலபூ பக்கர் வெற்றி யரியும றுதுமா னொன்னா
    ரிடரற வருமு ஹாஜி ரீன்களன் சாரி மார்க
    ளுடனுறை முதியோர்க் கும்ப ருற்றசோ பனத்தைச் செந்தேன்
    வடிமலர்த் தொங்கற் றிண்டோ ண் முகம்மது வழங்கினாரால்.  3.15.34
 731
    கனகநா டதனி னுற்ற காரண வமுதந் தேக்கி
    யனைவருங் களிப்பு வெள்ளத் தானந்தக் கடலின் மூழ்கி
    யினையன நினைத்தோ மியாங்க ணினைத்தவை யிறையோன் செய்தான்
    வனைகழ லலிதம் பேறின் மகிமையார் வகுக்க வல்லார்.  3.15.35
 732
    என்னுநன் மொழிகண் மிக்கோ ரினியன மகிழ்விற் கூறப்
    பன்னகம் பேசப் பேசும் பார்த்திவ ரிறசூ லுல்லா
    தன்னகத் திருந்த வண்ண முடித்தனன் ரனியோ னென்ன
    மன்னபித் தாலி பீன்ற மணியினைக் கொணர்மி னென்றார்.  3.15.36
 733
    மருவலர் மதங்க டேய்க்கு மன்னவ ருரைத்த மாற்ற
    மிருவர்கள் சென்னி மேற்கொண் டெழுந்தலி தம்மை முன்னிப்
    பரிவின் சலாமுங் கூறிப் பாவலர் வறியோர் வாழச்
    சொரிதருஞ் செங்கை வேந்தே சோபனம் வருக வென்றார்.  3.15.37
 734
    மதுமைகன் னவர்கள் கூறுஞ் சோபன வசனந் தன்னா
    னிதயத்தி னிருந்த வண்ண முடிந்ததோ வென்ன வெண்ணிக்
    கொதிநுனைப் பகுவாள் வள்ள லெழுந்திரு குவவுத் திண்டோ ட்
    புதுநறாத் துளிக்குந் தொங்கல் புரடர விரைவின் வந்தார்.  3.15.38
 735
    ஆரண முழங்கும் பள்ளி வாயிற னவையி னண்ணிக்
    காரணக் குரிசிற் கின்பக் கட்டுரை சலாமுங் கூறி
    யூரவ ருடனு மோர்பா லுறைந்தன ருயர்ந்த வெற்றி
    யேரணிந் திலங்கும் பைம்பூ ணிளஞ்சிங்க மிருந்த தொத்தே.  3.15.39
 736
    தமனியப் பதியிற் றூபாத் தருவயி னடந்த பேறு
    மமரருக் கரசர் கூற நபியக மகிழ்ந்த வாறுந்
    திமிரவெங் குபிரை யோட்டுந் தினகர னென்னுந் தூயோர்
    கமைதரு சீற்ற வேங்கை யலிகயங் களிப்பச் சொன்னார்.   3.15.40
 737
    வானவர்க் கரசர் சொன்ன வாய்மையின் முதியோர் கூறுந்
    தேனெனு மணத்தின் றீஞ்சொற் செவிவழி புகுத லோடுங்
    கானமர் வேங்கை வள்ளல் கதிர்மணிப் புயமு நெஞ்சுத்
    தானவ னருளீ தென்னத் தடப்பெரும் புளகம் பூத்த.   3.15.41
 738
    திருத்திய கனகப் பைம்பூண் சேயிழை வதுவை வேட்டு
    வருத்தமுற் றுணர்வு போக்கி நாடொறும் வருந்து நெஞ்சிற்
    பொருத்துற நினைத்த வண்ண முடிந்ததென் றுரைபுக் காலக்
    கருத்தினிற் பெருகா னந்தக் களிப்பையார் கணிக்க வல்லார்?  3.15.42
 739
    அகலிடம் விளங்கு மைந்நூ றிரசிதத் தரிய காசு
    மகரென வலிக்க னாதி வதுவையை முடித்தா னென்னப்
    பகரருங் கற்பின் மிக்க பாத்திமா செவியிற் சாற்ற
    விகலுறும் வேத வாய்மை முகம்மதங் கிசைத்தா ரன்றே.   3.15.43
 740
    அருமறை முதியோ ரேகி யிறையவ னலியார்க் கின்பத்
    திருமண முடித்தா னென்ன ஜிபுறயீ லுரைத்த வாறு
    மருமலர் வாகைத் திண்டோ ண் முகம்மது மகிழ்ந்த வாறும்
    புரிகுழ னவ்வி பாத்தி மாமுனம் புகன்றிட் டாரால்.     3.15.44
 741
    மறையவ ருரைத்த மாற்ற மதிநுதன் மடந்தை கேட்டின்
    றிறையவன் முடித்த வாறு மியனபி மகிழ்ந்த வாறு
    முறையெனத் தலைமேற் கொண்டேன் முன்னர்நூன் முழுதும் வல்லீ
    ரறைவதொன் றுளது கேண்மி னெனுமுரை யருளிச் சொல்வார்.  3.15.45
 742
    சினவுவே லபித்தா லீபு சேயெனும் புலிக்கி யானே
    மனையினிற் குரிய ளானேன் மகரிர சிதமைந் நூறென்
    றுனைமொழி பொருத்த மில்லே னென்னுளத் துறைந்த வண்ண
    மினிதுற வருள வேண்டு மெனுமுரை விளங்கச் சொன்னார்.     3.15.46
 743
    மடந்தையர் திலகம் போன்ற பாத்திமா வகுத்த மாற்றம்
    படர்ந்தகேள் வியர்கள் வந்து நபிமுனம் பகரக் கேட்டுக்
    கடந்தசெங் கதிர்வே லேந்துங் காவல ரெவரு முள்ளத்
    திடந்தனி மலைவு தோன்றி யிருந்தனர் பெரிதின் மன்னோ.    3.15.47
 744
    அவ்வயி னிமையா நாட்டத் தமரருக் கரச ராதி
    செவ்விய மொழியி னோடுஞ் செகதலத் திழிந்து கூறா
    நவ்விமுன் னெதிர்ந்து பேசு நாயக சலாமென் றோதிக்
    கவ்வையங் கடலின் மிக்காங் களிப்புறக் கருதிச் சொல்வார்.   3.15.48
 745
    பொறைவளை கடற்பா ரெங்கும் போற்றுநும் புதல்வி யுள்ளத்
    துறைகின்ற மகரைக் கேட்டு வருகவென் றும்பர் போற்று
    மிறையவ னருளிச் செய்தா னென்றுரைத் தனரம் மாற்ற
    முறைவழி விளக்கத் தூதர் மொழிந்தனர் பாவைக் கன்றே.    3.15.49
 746
    மேலவன் வரிசைப் பேறாய் விளம்பிய மாற்றங் கேட்டு
    நூலெனு மருங்குற் பேதை நுவலரு முவகை யெய்தி
    ஞாலமும் விண்ணு நிற்க நாட்டிய  தம்ப மென்னச்
    சீலமுற் றறிவினோடு மொருமொழி செப்ப லுற்றார்.     3.15.50
 747
    இறுதியிற் பவத்தின் மாத ரென்ஷபா அத்தீ டேற்றம்
    பெறமன்றாட் டருள வேண்டிப் பேரருட் கபூல்செய் தானேல்
    உறுதிநன் மகர்பெற் றேனென் றுரைத்தன ருரைத்த மாற்றஞ்
    சிறைகுலாம் வள்ளலாதி திருமுன்விண் ணப்பஞ் செய்தார்.    3.15.51
 748
    நபியைமான் பாத்தி மாவை நரர்புலி யலியை யெந்தப்
    புவியினு முவந்தோர் செய்யும் பிழைபொறுத் திடுவ தாக
    வவியும்பிற் கால மன்றாட் டருளுவ னென்ன வாதி
    கவினுறச் சொன்னான் கேட்டு ஜிபுறயீல் கடிதின் வந்தார்.  3.15.52
 749
    வானிழிந்  தரிய வேத முகம்மதுக் குரைப்ப வன்னோர்
    தேனிமி ரலங்கற் கூந்தற் சேயிழைக் குரைப்பச் செய்தார்
    பானலங் கண்ணார் கேட்டு மகிழ்வொடும் பரிந்திவ் வண்ணந்
    தான்வரைந் தளித்தல் வேண்டு மெற்கெனச் சாற்றி னாரால்.   3.15.53
 750
    கோதைய ருரைத்த மாற்ற மிஃதெனக் கொண்டல் கூற
    மாதவர்க் குதவி கூறுஞ் ஜிபுறயீல் மகிழ்வி னேகிப்
    பூதலத் துறைந்த யாக்கை யுயிர்தொறும் பொருந்தி வாழு
    மாதிமுன் னுரைத்து நின்றா ரருட்கடை நோக்கி யன்றே.    3.15.54
 751
    பாவைய ருரைத்த வண்ணம் பச்சையங் கடுதா சின்கண்
    மேவரக் கனக மையால் வரிபட விளங்கத் தீட்டிச்
    சேவையி னினைவு மாறாச் செவ்விய ஜிபுற யீல்பா
    லீவதீ தென்ன வோதி யிறையவ னளித்திட் டானால்.    3.15.55
 752
    வரைந்தபா சுரத்தை யேந்தி வானிழிந் தமரர் கோமான்
    கருந்தடங் கண்ணார்க் கென்ன நபிதருக் சுரத்தில் வைத்தார்
    விரிந்தபூங் கமல மன்ன மென்முகஞ் சேர்த்தி முத்திப்
    பரிந்தொரு துணைவர்க கீந்து பாசுரம் விளக்கென் றாரால்.    3.15.56
 753
    கொடுத்தபதி திரத்தை வாங்கிக் கொழுமலர்க் கண்ணி லொத்தி
    விடுத்ததை விரித்துப் பைம்பொன் வரிமுறை விளங்க நோக்கி
    யடுத்தவர் பிறர்மற் றுள்ளோ ரியாவரு மறிய வல்லே
    தொடுத்தொரு மொழிவ ழாது வாசகஞ் சொல்ல லுற்றார்.   3.15.57
 754
    என்னடி யவரின் மிக்கா முகம்மதி னினிதி னீன்ற
    பொன்னிழை தனக்கு மென்ற னலியெனும் புலிக்கு மின்ப
    மன்னிய வதுவைக் கான மகரென விசுலா முற்ற
    பன்னிகள் பவத்தி னுற்றோர் பல்லர்க்குங் குறைக டீர.   3.15.58
 755
    இறுதிநா ளினின்மன் றாடித் தன்ஷபா அத்திலீ டேற்ற
    மறைதொறும் விளங்கச் சொல்லு முகம்மதுஞ் ஜிபுற யீலு
    மறநெறி மீக்கா யீலுஞ் சாட்சிய தாக நானே
    மறுவறக் கபூல்செய் தேனென் றிருந்ததை வாசித் தாரால்.  3.15.59
 756
    பாரினின் முதலோன் வாய்மைப் பத்திரம் வரவ ளாகப்
    பேருல கினிலிப் பேறு பெற்றவ ருளரோ வென்ன
    வீரவெண் மடங்க லன்ன விறலுடை வள்ள லோடுஞ்
    சீர்பெறு முதியோ ரியாருஞ் சிலிர்த்தன ருடல மன்றே.     3.15.60
 757
    செவியகங் குளிரப் பொன்னாற் றீட்டுபத் திரத்தை யேந்தி
    யவையகம் விடுத்துப் பாத்தி மாவணி மனையை நண்ணிக்
    கவினுறு மயிலே யென்ன வாசித்துக் காண்பித் தன்பி
    னவமிவை யென்னப் போற்றிச் சிலமொழி நவில லுற்றார்.    3.15.61
 758
    வரத்தினி லுயர்ந்த பேறே மகுசறு வெளியி லென்றன்
    கரத்தினி லளிக்க வேண்டுங் காரண மதனா லீதை
    யொருத்தருந் தீண்டா வண்ண முயிரென வோம்பி யோர்பா
    லிருத்துமென் றிறசூ லுல்லா விளந்தளிர்க் கையி லீந்தார்.   3.15.62
 759
    அந்தநன் மாற்றங் கேட்ட வரிவையர்க் கமுத மன்னார்
    செந்தளிர்க் சுரத்தி னேந்திக் சென்னிமேல் விழிமேற் கொண்டு
    மந்திரப் பொருளைச் செம்பொன் மணிச்செப்பி னடைத்துக் கிட்டாப்
    புந்தியு முயிரு மென்னப் போற்றுதல் பொருந்தி னாரால்.   3.15.63
 760
    பரம்பொருள் விருப்பி னீந்த பத்திர மகள்கைக் கீந்து
    வரம்பெறும் வள்ளல் பள்ளி வாயிலி னைவையி னண்ணி
    யரம்பொருந் திலங்கும் வெள்வே லபூபக்கர் முதலா யுள்ள
    தரம்பெறுந் தோழர்க் கெல்லா மினியவை சாற்று வாரால்.  3.15.64
 761
    மதுரமென் கனிக்குஞ் சீர்த்தி வாளலி தமக்கு மேன்மை
    முதலவன் மணநிக் காகு முடித்தன னதனை யெந்தப்
    பதியினுஞ் சிறப்பு வாய்ப்பப் பற்றல ரொடுங்க மேலு
    மிதமுற வியற்றற் கேற்ற யாவையு மியற்று மென்றார்.   3.15.65
 762
    பேறுய ராதி யாலி லாஞ்சனை பெற்ற சிங்கங்
    கூறிய வசனங் கேட்டுக்  கொற்றவ ருவகை யெய்தி
    மாறிலா வளமை யோங்கு மதீனமா நகரை யின்னே
    வீறுயர் சிறப்புச் செய்ய முறையனை விளிமி னென்றார். 3.15.66
 763
              வேறு
       குழுவின் மன்னவர் விளித்தன ரெனக்குறித் தெழுந்து
       தொழுது நின்றெவை பணியென வலிமணந் துலங்க
       முழுது மிந்நக ரறிந்திட மணமுர சறைக
       வெழுக வென்றலு மெழுந்தனர் கடிமுர சினரே.     3.15.67
 764
       கடிகொள் வெண்சுதை சோகங்கள் கவினுறத் தடவி
       நெடிய சுந்தரத் தினின்மலர் மாலைக ணிரப்பி
       யிடியின் மிக்கதிர் முரசுக ளெடுத்தெடுத் தேற்றிப்
       படிய ளந்திடுந் தெருத்தலை தொறுந்தொறும் படர்ந்தார்.    3.15.68
 765
       எடுத்த பேரொலி முரசொடு மொட்டகத் திருந்து
       பிடித்த நன்மறைத் தீனொடு பெருந்துனி யாவு
       முடித்த நல்வழித் தொழுகையின் விழிவழி முயன்று
       தொடுத்து நாடொறும் வாழ்கவென் றினையன துதித்தே.    3.15.69
 766
       இறைய வன்றிருப் புலிக்குநந் நபியிளங்  கொடிக்கு
       மறுவி லாத்திரு மங்கலச் சோபன வசனஞ்
       செறியும் பேரெழி றதும்பிய திருநகர் மதீனத்
       தறிவ ராடவ ரியாவரு மறிகவென் றறைவார்.   3.15.70
 767
       கனந்த ருங்கொடை முகம்மதைக் கவினலிப் புலியைச்
       சினந்த வேல்விழி பாத்திமா வெனுஞ்செழுங் குயிலை
       நினைந்த கவ்வைக ளெவ்வையுந் தனிநிறை வேற
       மனந்த னிற்றினம் புகழொடு முவப்புவைத் திடுமின்.  3.15.71
 768
       சுருதி நேர்தவ றின்றியஞ் சொகுத்தினுந் தொழுமின்
       வரிசை நன்னினை வொடும்சதக் காவழங் கிடுமின்
       பெருகு நல்லறி வினர்துஆப் பேறுகள் பெறுமின்
       றரையின் மீதுற வாழ்ந்துச லாமத்தும் பெறுமின்.    3.15.72
 769
       அருவி நன்னதி யாடிநல் லாடைக ளுடுமின்
       புரிகு ழற்ககில் புகைத்துவெண் புதுமலர் புனைமின்
       சொரிக திர்ப்பணி பலகளத் திடைசுமத் திடுமின்
       விரைசெய் சந்தனங் குங்குமக் கலவைமெய்க் கிடுமின். 3.15.73
 770
       இலங்க முன்றில்க டொறுஞ்செழும் பூம்பந்த ரிடுமி
       னலங்கொ ளாடைவி மானங்க டோ ரண நடுமின்
       விலங்கன் மாடங்கள் வயின்வயின் கொடிவிசித் திடுமின்
       பொலன்கொ ணன்னகர்ச் சுவர்தொறுங் கோலங்கள் புனைமின்.  3.15.74
 771
       மதுர முக்கனி தேனெய்பா றயிரொடும் வழங்கிப்
       புதுவி ருந்தினர்க கிடுமின்க ளெனப்பல போற்றி
       முதிரு நன்னகர்த் தெருத்தொறு முகிலிடை முழங்கி
       யதிரும் பேரொலி யிடியெனக் கடிமுர சறைந்தார். 3.15.75
 772
       முரச றைந்துவள் ளுவர்தெருத் தலைதொறு மொழிந்த
       வுரைசெ விப்புக நகரவர் பலருமுள் ளுவந்து
       வரைசெய் மாடமுங் கூடமு மனைகளு மறுகும்
       விரைசெ யும்படி புதுக்கிடத் துணிந்தனர் விரைவின்.3.15.76
 773
       பொழிந்த பொற்பொறிச் சுணங்கலர் பூண்முலைக் கணிந்து
       வழிந்த சந்தமுங் கூந்தலிற் கழித்தெறி மலரு
       மழுந்து கூடலி லூடலிற் களைந்தபொன் னணியு
       மெழுந்து கட்பட லந்தர வாரிநின் றெறிவார்.   3.15.77
 774
       சிறுது ளைக்கதிர்ப் பொற்பல கணிநிரை செறிந்து
       பிறையு மங்குலு முடுக்களுஞ் செருகிடப் பிணங்கி
       நிறையு நெற்றிய மாடமு நிவந்தமே னிலையுந்
       துறும வூட்டகிற் பழம்புகைக் களங்கறத் துடைப்பார்.  3.15.78
 775
       தெரிந்த வெண்மணி நீற்றினைக் கரைத்தறத் தெளித்துப்
       பரிந்து நோக்குநர் கண்களும் வழுக்குற்றுப் பதைப்ப
       விரிந்த பூங்குழ லார்கள்கண் ணாடியின் விளங்க
       விருந்த வாய்தொறு முருத்தெரி தரமெழுக் கிடுவார். 3.15.79
 776
       மறங்கி டந்தசெங் கதிரவன் கதிர்களு மதியின்
       பிறங்கி நீடரு கலைகளு மோரிடம் பிரியா
       தறங்கி டந்தநன் னகர்மதி டொறுமணி யணியா
       யிறங்கி யெங்கணும் வழிந்தெனக் கோலங்க ளிடுவார். 3.15.80
 777
    நெருங்கிச் சேந்தமென் விரலெனத் தளிர்களு நீண்ட
    கருங்கண் போற்செழுங் குவளையு முககம லழும்போன்
    றொருங்கு பூத்தசெவ் வாயென வாம்பலு மொசியு
    மருங்குல் போற்சிறு கொடிகளு மெழுதுவர் மடவார்.   3.15.81
 778
    சந்த னத்திர டருக்களை கவையுறத் தறித்துப்
    பந்தி பந்தியி னிறுவியொள் ளகில்வளை பரப்பிச்
    சிந்து வெண்கதி ரிரசிதக் கிடுகுகள் செறித்து
    மந்த மாருத முலவிடக் காவணம் வகுப்பார்.      3.15.82
 779
    கழிக ளிற்பொதிந் தகுமது நபிதிருக் கலிமா
    வெழுது சித்திரப் பொற்கொடி யணிநிரைத் திடுவார்
    வழுவி லாதபொன் மலையின்வி மானங்கள் வகுப்பார்
    பொழுது போம்வழி யில்லெனத் தோரணம் புனைவார்.   3.15.83
 780
    கதிர்ம ணிக்கரும் பிளங்கமு கருங்கனிக் கதலி
    பதிக மாதளை தாழைமுட் புறக்கனிப் பனசம்
    விதிரு மென்றளிர் மாச்செழும் பழக்கொழு விஞ்சி
    மதுர மூறிய கனியொடுந் தூண்டொறும் வனைவார்.    3.15.84
 781
    பிரச மூறிய பன்மலர்த் தொகுதியின் பிறங்கி 
    விரிக திர்ப்பல திரண்மணி வடத்தினும் விலையி
    னரிய பொன்னிழைத் துகிலுனும் பல்பல வணியாய்த்
    திருந கர்ப்புற மெங்கணு மியற்றினர் சிறப்ப.     3.15.85
 782
    பூந்து ணர்ப்பசுங் காயொடும் பழத்தினைப் பூகஞ்
    சேர்ந்த பந்தரிற் றென்றலி னுதிர்ப்பன திரட்டி
    வாய்ந்த பொன்னையு மரகத மணியையும் வாரி
    யீந்த மேலவர் போன்றன வீதிக ளெங்கும்.      3.15.86
 783
    அரத்த வாடையின் பசியமென் றுகிறொடுத்  தணியா
    நிரைத்தி ருப்பது மாமணித் தூண்டொறு நெடுவான்
    றரித்த கொண்டலி னிடம்விடுத் திந்திர சாபம்
    விரித்த பந்தரிற் புகுந்திருந் தெனப்பல விளங்கும்.     3.15.87
 784
    வெடித்த தாமரை மலரொடும் விரிந்தவெண் டாழைத்
    தொடுத்துப் பந்தரிற் றுயல்வரத் தூக்கிய தோற்றம்
    வடித்த நன்னறை யல்லியை யிதழொடும் வாயி 
    னெடுத்து மென்சிறை யெகினங்கள் படர்ந்தென விருந்த.    3.15.88
 785
    வேரி யஞ்செழு மலர்களுந் தளிர்களும் விளங்கச்
    சாரு நன்கதிர்ப் பன்மணிக் குலங்களுந் தயங்கக்
    கூரு மாந்தர்தம் மனத்தினி னினைத்தவை கொடுப்பப்
    பாரிற் கற்பக வனைத்தையொத் திருந்தன பந்தர்.         3.15.89
 786
    தரள மாமணி யரும்பின மீன்றுதா ரணியின்
    பரிவு பெற்றிடும் பொன்னிதழ்ப் பன்மலர் பூத்து
    மரக தச்செழு மணித்திரட் காய்க்குலை வளர்த்துப்
    புருட ராகங்கள் பழுத்தன போன்றன பந்தர்.                  3.15.90
 787
             வேறு
  காத்திர முசல நீள்கைக் கடகரிக் குலமு மாவும்
  பூத்துணர் பொதுளு மாந்தர்த் தொகுதியு மெதிரிற் போதலல்
  வாய்த்தமெல் லிழையார் தீற்று மணியொளி மறுகு தோறுஞ்
  சூத்திரப் பாவை போன்றும் வயின்வயின் றுலங்கு மன்றே.           3.15.91
 788
  புதுமலர்த் தார்க ணாற்றிப் பூந்துகிற் கொடிகள் சேர்த்திக்
  கதிர்மணி குயிற்றிக் கும்பக் கனகமா மகுடஞ் சூட்டி
  விதிரிள நிலவு கான்ற மேனிலை மாட மியாவும்
  வதுவையின் புதுமை நோக்க மலைகள்வந் திருந்த தொத்த.         3.15.92
 789
  சீதசந் திந்து காந்த நீரினிற் றேய்வை பன்னீ
  ராதிமான் மதங்கற் பூர மளறெழக் கலக்கி வாரி
  வீதியு மதிளு மாட வாயிலுந் தெளித்து வீசக்
  கோதறுங் குளிர்ச்சி யெய்தி நடுங்கின கொடிக ளெல்லாம்.        3.15.93
 790
             வேறு
    சொரிந்த பூங்குழன் மதிநுதற் கயல்விழித் துவர்வாய்
    முரிந்த தோவெனு மருங்கினர் முருகுகொப் பிளிப்ப
    விரிந்த சந்தகில் வயின்வயின் புகைத்திடல் விளங்கிப்
    பரந்து போர்வையின் மூடின நீள்பெரும் பதியை.      3.15.94
 791
    அங்க ராகமும் வரியளி மலரிடை யறுகாற்
    றங்கி வீழ்தரு துகளுங்குங் குமச்செழுந் தாது
    மெங்க ணும்பரந் திருநிலந் தெரிகிலா திருத்தல்
    பொங்கு பொன்னிலம் வதுவையிற் சமைத்தன போலும்.   3.15.95
 792
    குதித்த தேன்குழன் மடந்தைய ராடவர் குழுமிப்  
    பதித்தெ ருத்தொறுங் கலவையிற் சேறுகள் படுத்தி
    விதித்த காரண வதுவையின் மணவிதை விதைத்து
    மதித்தி டும்பெருஞ் சிறப்பெனும் பயிரினை வளர்த்தார்.   3.15.96
 793
    சிந்து செங்கதிர் மணிதெளித் தொழுதுசித் திரத்தின்
    கந்த மான்மதங் கமழ்தலின் கதலிகை வனத்தின்
    விந்தை விந்தைசெய் தோரணத் தொகுதியின் வியப்பி
    னந்த மானக ரல்லன போன்றிருந் ததுவே.              3.15.97
 794
    மின்னி னந்திரு வில்லொடு முகிலொடும் விரைவிற்
    பொன்னந் தாமரை வாவியிற் புகுந்தெனப் புகுந்து
    மன்னு விற்புரு வக்கருங் குழற்கொடி மருங்கா
    ரின்ன லந்தர மூழ்குவ ராடுவ ரெங்கும்.       3.15.98
 795
    இலகு பொன்னொடு வெள்ளிவெண் பானைக ளேற்றி
    நிலவு கான்றெனும் பாலினில் வாலரி நிறைத்திவ்
    வுலகி னூன்முறை யடுதொழிற் புதுமண மூட்டி
    யலகி லாப்பெரு நகர்தொறு மமலைக ளடுவார்.    3.15.99
 796
    கனியி னுஞ்செழுங் காயினும் பூவினுங் கலவாப்
    புனித நெய்யினில் வெண்மலர்க் கரியபூங் குழலார்
    சுனித மாகிநற் பாகொடு மறுசுவை தூங்க
    வினிமை கூர்தர மணத்தொடுங் கறிசமைத் திடுவார்.      3.15.100
 797
    தேன வாந்தொடை மடந்தையர் குழலினுஞ் செருகி
    நான மார்புய மாந்தர்க ணாசியு மமட்டித்
    தான மானக மேனிலை யாவையுந் தடவி
    வான மீதினுங் கமழ்த்தின பொரிக்கறி வாசம்.         3.15.101
 798
    நனிவி ருந்தினர்க் கன்புட னெதிர்நடந் தழைத்துப்
    பனிம லர்ச்செழும் பாயலி னிருத்திமெய் பணிந்து
    மினுமி னென்றமுப் பழத்தினைத் தேனொடும் விரவி
    யினிதி னூட்டுவர் வலிதினி லடிக்கடி யெவரும்.       3.15.102
 799
    உலவு பூம்புகை பொற்குடங் கமழ்தர வூட்டிச்
    சொலவ ருந்தடத் தெளிதரு புதுப்புனல் சொரிந்து
    பொலனி றத்தகுங் குமமுதன் முடிந்ததிற் புகட்டி
    யிலகு வீதியின் முன்றில்க டொறுநிரைத் திடுவார்.       3.15.103
 800
    மருங்குன் மின்னுக்கு மின்னுபொன் னிழைத்துகில் வனைவார்
    நெருங்கு பூண்முலை மலையின் மலைவுற நிரைப்பார்
    கருங்கு ழற்கருங் குங்குமக் கண்ணிகள் புனைவா
    ரருங்க ரங்களி லரங்கொளுங் குருகெடுத் தணிவார்.    3.15.104
 801
    மாவ ருக்கையிக் கரம்பைபூங் கமுகுடன் வனைந்த
    காவ கத்திடை மயிலெனக் குயின்மொழிக் கனிவாய்ப்
    பூவை யன்னவர் கலவையும் பரிமளப் பொடியுந்
    தாவ வெற்றுவ ரொருவருக் கொருவரைச் சருவி.       3.15.105
 802
    விரிசி கைக்கதிர் மணிவெயி லெறித்திட விடுபூச்
    சொருகு கூந்தலின் மாலைக டுயல்வரத் துடிபோ
    லருகு நுண்ணிடை யொடிந்திடு மெனும்படிக் கசையத்
    திருகு ரும்பைக ளாடுவர் வயின்வயின் சிறப்ப.      3.15.106
 803
    பாடு வார்சிலர் குயிலெனப் பாடலுக் கெதிரி
    னாடு வார்சிலர் மயிலென வாடலுக் கழகாய்க்
    கூடு வார்சிலர் கிளியெனக் கூடலின் குறிகண்
    மூடு வார்சிலர் விரிதருங் கமலமென் முகத்தார்.     3.15.107
 804
    பூசு வார்சிலர் கலவையிற் புதுவிரை கலக்கி
    வீசு வார்சிலர் வீசலின் மெய்வழி வழியக்
    கூசு வார்சிலர் கூசுவ தென்னெனக் குழைந்து
    பேசு வார்சிலர் சிறுநுதற் பெரியகண் மடவார்.                   3.15.108
 805
    பொருவி லாநக ராடவ ரரிவையர் போற்ற
    மரும லர்ப்புய முகம்மதை யலிதமை வாழ்த்திக்
    கருத லர்க்கரி யேறெனுங் காளையர் கூடித்
    தெருவெ லாமணப் பைத்துகள் சொலிச்சொலித் திரிவார்.        3.15.109
 806
    புகரி னன்னிரி யாசங்கண் முதலிய புகைத்துப்
    பகரு நன்மறை முதியவர் பலபல திரளா
    நகர மெங்கணும் வேதங்க ளோதிய நாத
    மகர வாருதி திரையொலிக் கலிப்பினை மலைக்கும்.     3.15.110
 807
    கலிக்கு மாமறை முதல்வனிக் காகினைக் கருதி
    யலிக்கும் பாவைக்கு முடித்திட வகுமது மகிழச்
    சிலைக்கை வீரர்க ணகரத்தி னியற்றிய சிறப்பை
    யொலிக்கு மாகடற் புவியினி லெவரெடுத் துரைப்பார்?            3.15.111
 808
            வேறு

       மரைமல ரெகின மிரவியின் சிரசின்
 மதிவதிந் தெனத்தனி வயங்கத்
       திரைமணி கொழிக்கும் வாவிசூழ் மதீனத்
 திருநகர் சிறப்பியற் றியபின்
       றருவெனு நபியு மூவரும் பெருகு
 சதுமறைத் தலைவருந் திரண்டு
       வரியளி முரலுஞ் செழுந்தொடைத் திரடோ ண்
 மன்னவ ரலிமனை புகுந்தார்.   3.15.112
 809
       எரிகதிர் வனச மணிபதித் திழைத்த
 விரணியக் கடத்தினி லெடுத்து
       முருகலர் நறையூற் றிருந்தண் ணீரை
 மறையிய முழக்கொடு முதியோர்
       மரகதப் பலகை நடுவுறை வயிர
 மடங்கலே றலிதமை வாழ்த்திச்
       செருகிய நீலக் கதிர்குடி யிருந்த
 சென்னியிற் சொரிந்தன ரன்றே.      3.15.113
 810
       வெள்ளைமென் றுகிலாற் சிரசிடம் புலர்த்தி
 வில்லுமிழ் மெய்யினும் விளக்கித்
       தெள்ளிய மதியின் கதிரினை நூற்றுக்
  செய்தெனுந் துகிலிடைக் சேர்த்திக்
       கொள்ளைவெண் டரளங் குவித்தென வீரம்
  புகழொடுங் குடியிருந் தென்ன
       வொள்ளிய சவிக டிரண்டெனச் சருவந்
  தொளிதரச் சென்னியிற் றரித்தார்.    3.15.114
 811
       பேரெழிற் பயிரில் வனமுலை மடவார்
 கண்ணெனு மானினப் பெருக்கம்
       பாரினிற் புகுதா வேலியி னமைத்த
 படிகொலோ மரைமலர்ச் செழுங்கண்
       வீரவெண் மடங்கன் மரகத வளையுட்
 புகுந்ததோ வெனத்திறல் வியப்ப
       வேரணிந் திலங்கும் பசியகுப் பாய
 மெடுத்தினி தணிந்திடுஞ் சிறப்பே.     3.15.115
 812
       மண்ணினிற் குபிரர் குலங்கரு வறுத்து
 வருமுயிர்ச் சுவையினை யறிய
       வெண்ணிலா விடப்பன் னாகத்தி னாப்போ
 லியற்றிய விருபகுப் புடைவா
       ளண்ணலார் மருங்கி லெழிறர விருத்தி
 யணிமணி யுதரபந் தனமும்
       விண்ணிலாக் கதிரின் கச்சின்மேற் படுத்தி
 விசித்தனர் திறல்வய வீரர்.    3.15.116
 813
       மரகத வரையிற் சந்தொடு மருவி
 வந்ததோ வளைந்தபைங் கடலிற்
       றிரைகொலோ வணிந்த சருவந்து கான்ற
 செவ்விகள் வழிந்தொழு கியதோ
       பொருவிலா வரிசைப் புலியலி மணத்திற்
 போர்த்திடும் பசியகஞ் சுகியிற்
       றரளவெண் மணியி னிரைநிரை வடங்க
 டயங்கொளி தரவணிந் ததுவே.       3.15.117
 814
       வண்ணவொண் புயப்பைங் கஞ்சுகி யிடத்தின்
 வான்மணித் தரளமா லிகையின்
       வெண்ணறை மலர்மா லிகைபு னைந்தரிய
 மான்மதம் விதிர்த்திடுந் தோற்றந்
       தண்ணறும் பசுங்கற் பகமல ரிடையிற்
 சாலிக டுளித்திடத் ததைந்து
       பண்ணிசை மிழற்று ஞிமிறின மிருந்த
 பான்மையொத் திருந்தன மாதோ.     3.15.118
 815
       அம்புய மலரிற் சேந்துசெவ் வரியார்ந்
 தருளுடை கிடந்தகட் கடையின்
       வம்பவிழ் சுறுமா வுரைத்தமை யெழுதி
 மணிவடங் கிடந்தபொன் மார்பிற்
       கொம்பலர் மரவஞ் சந்தொடுங் குழைத்துக்
 குளிர்தரத் திமிர்ந்துகை விரலிற்
       பம்பிய திரைவா ருதியினிற் பிறந்த
 பருமணி யாழியுஞ் செறித்தார்.     3.15.119
 816
       அலங்கரித் தயினி சுழற்றிநூ லவர்கட்
 கருநிதி மணியொடும் வழங்கி
       யிலங்கிழை மடவா ரடைப்பைக்கோ டிகஞ்சாந்
 திருமருங் கினுமெடுத் தேந்தத்
       துலங்கிய கவரி வெண்ணிலா வெறியச்
 சுருதிவல் லவர்துஆ விரப்ப
       நலங்கிளர் தீன்தீன் முகம்மதென் றேத்த
 நார்புலி யலியெழுந் தனரால்.     3.15.120
 817
       மலரணைப் படுத்த துகிலின்மே னடந்து
 வானவர் மகளிரேத் தெடுப்பச்
       சிலைவல ரபித்தா லிபுமனைக் குரிய
 திருநபி தமைவளர்த் துவந்து
       பலனுறும் பாத்தி மாவெனு மடமா
 னிருவிழிப் பாவைகண் களிப்ப
       விலகிய மடவார் குரவைக ளியம்ப
 வெழிலலி வாசிமேற் கொண்டார்.      3.15.121
 818
       பேரிகை திமிலைக் குடப்பறை தடாரிப்
 பீலியார் திண்டிம முரசோர்
       பாரிசப் பதலை யிடக்கைதட் டியநீள்
 பண்வம்வா ரணிதட மொந்தை
       பூரிகை நவுரி காகளஞ் சின்னம்
 போர்வயிர் கொம்புகைத் தாளம்
       வாரியு மலைப்பப் பேரிடி மயங்க
 மண்ணதிர் தரமுழங் கினவால்.     3.15.122
 819
       பரிதியின் கதிரான் மதியையேந் தினபோற்
 பவளக்கால் வெண்குடை நிழற்றத்
       திரடருந் துவசம் வெளியறச் செருகச்
 செம்மணித் துகில்செயா லவட்ட
       மிருபுற நெருங்க விசிறிசாந் தாற்றி
 யிரைகடற் ரிரையென மலிய
       வருபடை நாப்ப ணெறிந்தபா வாடை
 வானமின் னெனத்திசை மலிய.      3.15.123
 820
       வரையிழி யருவி யெனக்கவுட் கரட
 மதங்கரைத் திருபுறம் வழிய
       வெரிமணி வயிரக் கிம்புரிப் பெருங்கோ
 டிணைவளைப் பிறையினு மிலங்கத்
       திரள்பனை நெடுங்கைத் துளைவழித் திவலை
 தெருத்திசை மழையெனச் சிதறக்
       கருவுடை மயிர்வாய்ப் பிடிக்கணந் தழுவிக்
 கடகரிக் குலநெருங் கினவால்.         3.15.124
 821
       மாருத மலைக்கும் விசையின விருபான்
 மலிந்தபக் கரையின வதிரப்
       பாரினை யுடைக்குங் குளம்பின பொற்பூப்
 பலநிரை கேசபந் தியின
       போரடர் சீரா வணியின பாகர்
 புந்தியி னமைந்தன பதினெண்
       சாரிகை நடனப் புரவியின் கணங்க
 ளெண்ணில தலைமயங் கினவே.       3.15.125
 822
       மணிக்கண நிரைத்து வைத்திடுங் குடுமி
 வானகத் திரவியின் மிளிரப்
       பிணித்தபொற் காந்தி யுமிழ்தருங் கொடிகள்
 பெருந்துகட் படலங்க டுடைப்பப்
       பணித்தலை நெளியத் தரைத்தலங் குழியப்
  பரியொடுந் திசைபறப் பனபோற்
       கணித்துரைக் கடங்காத் தெருத்தலை நெருங்கக்
  கலித்தகோ லாரிவண் டில்களே.       3.15.126
 823
       பத்தியி னெடும்பொற் சட்டக மமைத்துப்
 பருவயி ரம்பல பதித்து
       முத்தணி நிரைத்துத் துகிர்மணிச் சிறுகான்
 முறைபட நிறுவிப்பைங்  கதிரார்
       சித்திரப் படமேல் விரித்தணி யலர்கள்
 செறிதர மாலைக ணாற்றி
       வைத்தபொற் சிவிகை பலபல மருங்குஞ்
  சிறந்திட வீதியின் மலிந்த.       3.15.127
 824
       வடிநற வருந்தி வரியளி சிலம்பு
 மலர்தொடைப் புயத்தபூ பக்க
       ருடனும றெனும்பே ரடலரி யேறு
 முலம்பொரு தோளுது மானுங்
       கடமலை கடவி நிலம்பிதிர்த் தெறியுங்
 கவனவாம் பரிகளிற் கவினா
       ரிடுகொடை கவிப்பக் குழாத்தொடு மலித
 மிருபுடை யினுஞ்செறித் தனரால்.      3.15.128
 825
       இயன்மறை நபித மவயவ மெனலா
 யின்புறு முஹாஜிரீ னென்னும்
       பெயர்களு மன்சா ரிகளெனும் வரிசைப்
 பேறுடைத் தலைவர்மன் னவரும்
       வயவரிக் குழுவுங் கொடுவரித் திரளு
 மலிந்தெனத் தெருமிசை மலிந்து
       முயலகன் மதியின் குடையொடு கொடியு
 மொய்த்திடச் செறிந்த ரன்றே.      3.15.129
 826
       கருதல ருயிருண் டூன்மறா நெடுவேற்
 காவல ரொருபுற நெருங்கப்
       பரிசையு மேக மின்னென வொளிரும்
 பட்டையத் தவரொரு மருங்கும்
       நிரைநிரை குவிய வில்லினர் சிலம்பு
 நெடுங்கடல் படர்ந்தெனப் பரக்க
       வரசருஞ் சூழ வலியெனு மரியே
 றாடலம் பரிநடத் தினரால்.        3.15.130
 827
       ஆரணக் கிழவர் பேருடைத் தலைவ
 ராடவர் காளையர் சிறுவர்
       வாரணி களபக் குவிமுலைக் கதிர்ப்பூண்
 மங்கைய ரவரினின் முதியோ
       ரூரினி லிருந்த நாற்குலத்  தவர்மே
 லுரிமையர் தொழும்பினுள் ளவருங்
       காரணக் குரிசி லலிவரும் பவனிக்
 கடலிடைக் கடலெனக் கலந்தார்.           3.15.131
 828
             வேறு
  பதச்சிலம் பலம்பச் சூழ்ந்த பைம்பொன்மே கலைக ளார்ப்பக்
  கதக்களிக் கரியின் கோட்டுக் கதிர்முலைப் பணிகண் மின்னப்
  புதுக்கடி நறவஞ் சிந்தும் பூங்குழன் மாலை சோர
  மதிக்குலங் கடல்பூத் தென்ன மங்கையர் திரண்டு மொய்த்தார்.    3.15.132
 829
  ஆடலம் பரிக்கு வேந்த ரலிவரும் பவனி வேலை
  யூடுறை யமுதந் தானோ வமுதத்தின் வேர்விட் டோ டிக்
  கூடுறும் பவளச் செவ்விக் கொடிக்கிளைத் ததுவோ வென்ன
  வேடவிழ் மலர்ப்பூங் கூந்த லிங்கிழை யவர்கண் மொய்த்தார்.      3.15.133
 830
  கண்ணெனுங் கயல்க டாவக் களமெனுஞ் சங்க மார்ப்ப
  வெண்ணகைத் தரள நக்க விரிஇதழ்ப் பவள மின்ன
  வொண்ணிறப் பசலை கால வொளிர்நுரை மாலை சிந்தப்
  பெண்ணெனுங் கடலந் தானை யிடனறப் பெருகிற் றன்றே.  3.15.134
 831
  சவிவிரற் றளிர்க ளீன்று தண்ணகை யரும்பு பம்பித்
  திவளொளி வதனம் பூத்துத் தேனளி முரல மாதர்
  குவிபெருந் தானை நாப்பண் கூண்டவை யலியென் றோதும்
  பவனியின் றருவை நோக்கிப் பலகொடி படர்ந்த தொத்த.  3.15.135
 832
  நிறைமணி குயிற்றும் பொன்மே னிலைவயி னெருங்கு மாத
  ரறைசிலம் பலம்பச் செஞ்சீ றடிநிலந் தோயா தாலு
  நறைமலர் புலரா தாலு நாட்டங்க ளிமையா தாலு
  மறைமுத லவன்பொன் னாட்டு மங்கையர் போல நின்றார்.  3.15.136
 833
  முறைமையி னணிய நின்றார் வதுவையின் முழக்கங் கேட்டுப்
  பொறைபொரு தனத்திற் சூட்டும் பொன்னணி யொருகை யேந்திக்
  கறையளி முரலுங் கூந்தற் கண்ணியோர் கையி லேந்தித்
  திறையிடு பவர்கள் போலச் சிலர்தெருத் தலையின் வந்தார்.  3.15.137
 834
  அல்லெனுங் கூந்தல் கையா லடிக்கடி முடித்து வாய்த்த
  தில்லென மறுத்து நெற்றித் திலகந்தொட் டியற்றும் போழ்திற்
  கல்லெனு மோதை கேட்டுக் கடுப்பினிற் கைக்கண் ணாடி
  யொல்லையி னெறிந்து நாணிச் சிலரொளித் தொருங்கு நின்றார். 3.15.138
 835
  விள்ளருஞ் செக்கர் வான்போல் விரிதருங் கலைகள் வீக்கித்
  தெள்ளுசெஞ் சாந்தும் பூசிச் செம்மணிக் கலன்க டாங்கி
  வள்ளறன் னழகைக் கண்ணாற் பருகிய மாத ராகத்
  துள்ளுறுங் காமத் தீமே லொளிர்வது போல நின்றார்.    3.15.139
 836
  கடற்பெருஞ் சேனை சூழக் கடகரி மலைக ணாப்பண்
  சுடர்க்கதி ரவனை யொப்பத் தோன்றிய வலிதருஞ் செவ்வித்
  தடப்புதுப் புனலி னஞ்சந் தரும்விழிக் கயல்கள் போக்கி
  யெடுத்தணி வளையும் வீழ்த்திச் சிலரிட ரிடைப்பட் டாரால்.    3.15.140
 837
  சிற்றிடை யொசியப் சோதிச் சிறுநுதல் வெயர்ப்ப வாய்ந்த
  முற்றிழை முலைகண் விம்ம முருகயின் றளிக ளார்ப்ப
  வெற்றிவா ளலியென் றோதும் வேந்தர்கோன் பவனி போந்து
  பொற்றொடிக் காந்தட் செங்கை மடந்தையர் புகல லுற்றார்.  3.15.141
 838
  மாயிரு ஞாலம் போற்று மன்னபித் தாலி பீன்ற
  சேயலி மெய்யின் வாய்ந்த திருவடி வழகை நோக்கிப்
  பாயரிக் கருங்கட் செவ்வாய்ப் பாவையீ ரிமையா நாட்டத்
  தாயிரங் கண்கள் வேணு மெனெச்சில ரறிவிற் சொல்வார்.   3.15.142
 839
  குவிதருங் கடலந் தானைக் குபிர்க்கட லுடைக்கத் தோன்று
  மவிர்கதிர் வடிவாட் செங்கை யலிதிரு மணமென் றோதுங்
  கவினுறுங் கனக நாட்டுக் காட்சியைப் பாத்தி மாவா
  லவனியின் மாந்தர் காண வரும்பலன் கிடைத்த தென்பார். 3.15.143
 840
  வரமுறுஞ் சுவன மாதர் மலரடி பரவிப் போற்ற
  வரசுவீற் றிருக்குஞ் செவ்வி யணிவிழா காணப் பெற்றோங்
  கருமுகிற் கவிகை வள்ளல் கனகநா டதனி னாளை
  வருபவ னியுமியாங் காண்போ மெனச்சிலர் மவுலு வாரால்.   3.15.144
 841
  பேரொளி யழகு வாய்ந்த பெண்ணினை மணப்பப் பூவி
  னாரெழி லவரென் றெண்ணி யிருந்தன மிவரை நோக்கின்
  சீரணி பெறுமம் மங்கைச் செவ்விக்குச் செவ்வித் தூயோன்
  பாரிலெண் மடங்க தாகப் படைத்தனன் காணு மென்பார்.    3.15.145
 842
  அருமறை மணத்த வாயு மருளடை கிடந்த கண்ணுந்
  திருமதி முகமு நீண்ட திரண்மணி வயிரத் தோளுந்
  தருவெனச் சிவந்த கையுந் தாமரைத் தாளும் வாய்ப்பப்
  பெருகிய வழகை யெல்லா மொருத்தியோ பெறுவ ளென்பார்.    3.15.146
 843
  வீதியி னழகோ வந்த வேந்தர்கோ னழகோ சூழ்ந்த
  மாதவ ரழகோ யாது பெரிதென மதித்துச் சொல்வா
  ராதிதன் றூத ரீன்ற வரிவைதம் மணத்தின் கோலம்
  பேதமொன் றின்றிக் காணப் பெற்றதே யழகென் பாரால்.  3.15.147
 844
  எயிறுக ணிறையா மார்பி னிளமுலை முளையாக் கண்க
  ளயிலென வரிகள் சேரா வளகமு முடியிற் கூடா
  தொயில்வரை மெய்யிற் பூழ்தி பூத்ததுந் துடையாக் காமப்
  பயிரெனத் தோன்றும் பேதைப் பருவத்தி னொருத்தி வந்தாள்.    3.15.148
 845
  கனைகடற் படையு நீண்ட கவிகையுங் கொடியுஞ் சூழ்ந்த
  வனைகழ லரசர் நாப்பண் வருந்திற லலியு நோக்கிப்
  புனைமணிப் பரியின் மீது புரவல ரிடத்திற் கூட
  வெனையும்வைத் திடுமி னென்ன விருவிழி பிசைந்து நின்றாள்.  3.15.149
 846
  ககனமும் புவியும் போற்றுங் காவலன் புலியைச் செவ்வி
  யகுமதின் மருக ரான அலியெனு மரசை யாக
  மகிழ்வுறப் பரித்தல் செய்யும் வாசிமே லிருத்த னம்மாற்
  றகுவதன் றென்று சாற்றித் தாயர்க ளணைத்துப் போனார்.      3.15.150
 847
  கரும்பெனு மொழியா ளாசைக் கவின்முளைத் தென்னத் தோட்டுட்
  குரும்பையின் முலையாண் மாயங் கொலைகள வென்ப சற்றே
  யரும்பிய விழியைப் போலு மகத்தின ளமலை மாறாப்
  பெரும்படைப் பவனி நோக்கிப் பெதும்பையென் றொருத்தி வந்தாள்.    3.15.151
 848
  பருந்தெழுங் கதிர்வாள் வள்ளற் பதுமமென் முகத்தை நோக்கிக்
  கருந்தடங் கண்ணு நெஞ்சுங் களிப்புற நாணின் மூடித்
  தெரிந்தொரு வடத்தை யேந்திச் சேவகர் மார்பிற் பூட்டி
  யிருந்ததி லிவையும் பூட்டென் றொருத்தியோ டிசைத்து நின்றாள்.    3.15.152
 849
  புத்தமு துகளும் வாயும் புதுமதி முகமுஞ் சேர்ந்த
  கொத்தலர்க் குழலுஞ் செம்பொற் குவிமுலைச் சுணங்கு நூலி
  னெய்த்தசிற் றிடையுங் காந்தி வளைநிரைத் தெடுத்த கையின்
  வைத்தொரு கிளியு மேந்தி மங்கைய ளொருத்தி வந்தாள்.    3.15.153
 850
  வள்ளறன் வதன நோக்கி மதிமயக் குற்றுக் காம
  முள்ளுறுந் தீயான் முத்தஞ் சுடச்சுட வொருங்கு சிந்திக்
  கள்ளவிழ் கோதை நல்லீர் கதிர்மணி முத்த மென்ப
  தெள்ளள வெனினும் பூணா தெறிமின்க ளெறிமி னென்றாள்.  3.15.154
 851
  வாரறுத் தெழுந்து வீங்கும் வனமுலைப் பூணுஞ் சாந்துங்
  கூரயில் பொருது நீண்ட கொடிவரி விழியின் மையுங்
  காரெனத் திரண்ட கூந்தற் காட்டினில் வரிவண் டார்ப்பப்
  பேரணி மடந்தை யென்னுங் பெண்கொடி யொருத்தி வந்தாள்.    3.15.155
 852
  வாங்குவிற் றடக்கை வேந்தர் வாளலி வதன நோக்கிப்
  பூங்கொடி வருந்தி நெஞ்சத் தறிவெலாந் துயரம் போர்ப்பக்
  கோங்கிள முலையின் செம்பொற் கொடியென வென்னைச் சூழ்ந்த
  பாங்கிய ரெங்கே யென்னப் பாங்கியர் தம்மைக் கேட்டாள்.     3.15.156
 853
  காழ்த்தடக் களிறு சூழ வந்தகா வலரை நோக்கி
  வீழ்த்தன ளறிவை நாண விருப்பினான் மெல்ல மெல்ல
  வீழத்தனள் வாரா தாலோ வென்னையோ பாலிற் சூழ்ந்து
  வாழ்த்திநின் றவரை யெல்லாம் வைதுகொண் டரிவை நின்றாள்.   3.15.157
 854
  பெரும்படைத் தலைவர் சூழ வரும்பிரான் வதன நோக்கி
  யரும்பிய துயர வெள்ள மடிக்கடிப் பெருக லாலே
  வரம்பெறு நாணும் போக்கி மதிமயக் குற்றிவ் வள்ளற்
  றிரும்பலிற் சொல்வே னென்னச் சினந்தொரு தெரிவை போனாள்.   3.15.158
 855
  குலிகமார் செப்பின் வாய்ந்த கொங்கைக டதும்ப வந்து
  மலிதருந் தொடையல் சிந்த வடகங்க டுயல நோக்கி
  யலியினைச் சேரா மாத ரலியென விருத்த னன்றென்
  றொலிதர வுரைத்துச் செவ்வி யொழுகுபே ரிளம்பெண் போனாள்.   3.15.159
 856
  எய்த்தநுண் ளிடையீர் வேந்த ரேறலி யகலா தென்றன்
  மைத்தடங் கண்ணு ளானார் மறுகினின் மறுகி நீவிர்
  கொத்தலர் தூற்றி வாழ்த்திக் கூண்டவை குறிக்கிற் பேதைப்
  புத்தியென் றிருகட் கையாற் பொதிந்தொரு பூவை போனாள். 3.15.160
 857
  சொரிநிலாக் கவிகை நீழற் சுடரவன் கடுப்பத் தோன்று
  மரசகே சரியை நோக்கி யழகெலாம் விழியா லுண்டு
  வருதுயர் வெறியின் மீறி வாயிதழ் வெளிறக் கண்சேந்
  திருள்குழன் மாலை சோர விதயநொந் தொருத்தி போனாள்.   3.15.161
 858
  இன்னன மடவார் கூறி யிதயநெக் குருகுங் காலைப்
  பின்னிய கொடியும் வீசுங் கவரியும் பிறங்கத் தாங்கும்
  பன்னகம் வருந்தத் தூளிப் படலமேழ் கடலுந் தூர்ப்ப
  மன்னவ ரலியுல் லாவு மற்றொரு மறுகு சார்ந்தார்.  3.15.162
 859
  பல்லிய முகிலி னார்ப்பப் பரிக்குழாம் பரந்து பொங்கச்
  செல்லுழற் கரடக் கைமாத் தெருத்தொறு மலிய மாறா
  நல்லியன் மறையோர் போற்ற நடனவாம் பரியின் மீது
  வல்லிய மலியுல் லாவும் வானவர் வாழ்த்தப் போந்தார்.   3.15.163
 860
  நரர்புலி யலியார் வந்தார் நபிதிரு மருகர் வந்தா
  ரரியபித் தாலி பீன்ற வாணினி லழகர் வந்தார்
  பரிவலி வீரர் வந்தார் பாத்திமா கணவர் வந்தார்
  திருவுலா வென்னப் போற்றித் திருச்சின்ன மியம்பிற் றன்றே.    3.15.164
 861
  கள்ளவிழ் மரவ மாலைக் காளையர் பலரும் போற்றப்
  பள்ளியின் வாயற் புக்கிப் பாத்திஹா வினிதி னோதி
  யள்ளிலை வேற்கட் பாத்தி மாவெனு மழகு வாய்ந்த
  தெள்ளுதே னமுத மன்னார் திருமணப் பந்தார் வந்தார்.     3.15.165
 862
  அரம்பொரும் வேற்க ணல்லா ராலத்தி களித்து நிற்பக்
  குரவையெம் மருங்குஞ் சூழ்ந்த குரைகட லென்னப் பம்ப
  முரசுட னெளரி கொம்பு விண்முக டுடைத்துப் பொங்கப்
  புரவல ரலியுல் லாவும் புரவிவிட் டிறங்கி னாரால்.    3.15.166
 863
  அடிமிசைப் பனிநீர் சிந்தி யம்பொன்மென் றுகிலா னீவ
  வடிமறை யவர்கள் வாழ்த்த வானவ ராமீன் கூறக்
  கடிமல ரமளி போந்து ஹபீபுகண் களிப்பச் செவ்வி
  யிடுசுடர்த் தவிசின் மீதி லலியினி திருந்தா ரன்றே.    3.15.167
 864
  அலங்கலும் பணியுஞ் சாந்து மாடகத் துயிலு மேந்திச்
  சிலம்புகள் சிலம்பப் பைம்பொற் சேயிழை யவர்கள் கூடிக்
  கலன்கதி ரெறிப்ப வேதக் காரணர் மனைவி யாகப்
  பலன்பெறுங் கதீஜா வீன்ற பாத்திமா விடத்திற் புக்கார்.   3.15.168
 865
  இறையவன் றூத ரீன்ற விருவிழி மணியைச் சோதி
  மறைபடா விளக்கைச் சேணின் வானிடத் துறையா மின்னைக்
  கறைபடா மதியை நாளுங் கவின்குடி யிருந்த கொம்பைப்
  பொறையென வளர்ந்த கற்பைப் பூம்புன லாட்டி னாரால்.    3.15.169
 866
  மின்னைவெண் சோதி சுற்றிக் கிடந்தன துகிலை வீக்கிப்
  பன்னருங் கருமே கத்தின் வெண்முகிற் படர்ந்த போல
  நன்னெடுங் கூந்தற் காட்டி னறும்புகை கமழ வூட்டித்
  தென்னுலா மணியின் சோதிச் சீப்பிட்டுச் சிறப்பிட் டாரால்.  3.15.170
 867
   முகமதிக் கிடைந்து சுற்றி மூதிருட் படல மியாவும்
   புகுமிட மிதுவென் றோதும் புரிகுழ லதனிற் சாந்துந்
   தகரமும் விரவி வெண்பூத் தனித்தனி சிதறி வாய்ந்த
   சிகழிகை முடித்து வாசச் செழுமலர்த் தொடையல் வேய்ந்தார்.        3.15.110
 868
   நுதற்பிறைக் கதிர்க ளோடி மேகத்தி னுளைந்த தென்னப்
   புதுக்கதிர்த் தரளச் சுட்டி புனைந்துமேற் சாத்துஞ் சாத்திக்
   கதத்தடற் படைவாள் வள்ளற் கவினறாப் பருக நாளு
   மதர்த்தரி படர்ந்த கண்ணின் மையெடுத் தெழுதி னாரால்.    3.15.172
 869
   மடற்றிகழ் காதிற் செம்பொன் மணிப்பணி நிரையிற் சேர்த்தி
   மிடற்றெழில் கவர வந்த மின்னென மிளிர்ந்து தோன்றுஞ்
   சுடர்ப்பிறை வடத்தைச் சூடிச் சொரிகதிர் வடங்கள் சேர்த்துக்
   கொடிக்கரும் பெழுது தோண்மேற் கொழுமணிக் கோவை சேர்த்தார்.   3.15.173
 870
   ககனமும் புவியு மில்லாக் கவின்பழுத் தொழுகுங் கையின்
   மகிதல முழுதும் விற்கும் வச்சிரக் கடகம் பூட்டிப்
   பகிரொளி காந்த ளங்கை விரலெனும் பவளக் கொப்பின்
   முகிழலர் பூத்த தென்ன முத்துமோ திரங்க ளிட்டார்.    3.15.174
 871
   நதிக்கரை கடற்குட் பாரின் விளைந்தநன் மணிக ளெல்லாஞ்
   செதுக்கிப்பொன் னிழையிற் கோத்த வடத்தொடுஞ் சேர்வை யாக்கிக்
   கதிர்க்கட வுளும்வான் பூத்த கணங்களுஞ் சசியுங் கூடிப்
   புதுக்குடி யிருந்த தென்னப் பொருந்துமே கலையுஞ் சேர்த்தார். 3.15.175
 872
   வடிநறா வனசப் போது மாவிளந் தளிரு மொவ்வா
   வடிமிசை யூட்டும் பஞ்சி னலத்தக மலர்த்தி நாளும்
   பிடியின நடையைக் கற்பான் பெட்புறும் பதத்திற் செம்பொற்
   சுடர்மணிச் சதங்கை தண்டை பாடகஞ் சூட்டி னாரால்.  3.15.176
 873
   பொன்னினு மணியி னாலும் பூந்தொடைக் கற்றை யாலு
   மின்னினை மறைத்துச் சற்றே வெளியிடை கிடந்த தெல்லாந்
   துன்னிய களபச் சேற்றாற் றடவிமெய் துலங்கச் செய்து
   கன்னியர் சூழ்ந்து வாழ்த்திக் கண்ணெச்சில் கழித்திட் டாரால்.  3.15.177
 874
   மரகதச் சுடரைச் சேந்த மாணிக்கக் கொழுந்தைப் பூவிற்
   பிரிவுறாப் பொன்னை மின்னைப் பெண்ணலங் கனியை யெய்தாப்
   பரகதிப் பேறை வாழ்வை பாத்திமா வென்னு மந்த
   வரசிளங் குயிலைப் பூவி னணைமிசை நடத்தி னாரால்.  3.15.178
 875
   அணிக்கலங் கலவைச் செப்புக் கோடிக மடைப்பை யேந்திப்
   பிணைக்கருங் கண்ணார் சூழப் பிறங்குசா மரைக டூங்கக்
   கணிப்பிலாத் துஆவு மாமீ னெனுஞ்சொலுங் கடல்போ லார்ப்ப
   மணக்கடி முரச மார்ப்ப முகம்மது மகளார் வந்தார்.  3.15.179
 876
   வந்தபொன் மயிலை யின்ப மறைநபி யென்னும் வள்ளற்
   சிந்தையுங் கண்ணு மாரச் செழுங்களி பெருகி யோடச்
   சுந்தர வருவி மாறாச் சுடர்வரை யிடத்திற் றோன்ற
   வந்தரத் திழிந்த மின்போ  லலியிடத் திருத்தி  னாரால்.  3.15.180
 877
   மலிபொலன் கிரியிற் சோதி மணியினை யிருத்தல் போல
   அலியிடத் திருத்தும் பாவை யழகுகண் டுவந்து மேலோ
   ரொலிகடல் கிளர்ந்த  தென்ன வுற்றவ ரெவருஞ் சூழ்ந்து
   பலனுற வாழ்த்தி வாழ்த்திப் பாத்திஹா வோதுங் காலை.     3.15.181
 878
   மெய்யொளி பரப்புஞ் சோதி விரிசிறை யொடுக்கி யார்க்குந்
   துய்யவ னருளின் மேன்மை ஜிபுறயீ லென்னுந் தோன்ற
   லுய்யுமா நிலத்தின் மாந்தர்க் குற்றதோ ருவகை கொண்டு
   வையகம் விளங்குந் தீனின் முகம்மதி னிடத்தில் வந்தார்.   3.15.182
 879
   தருமுகம் மதுவுக் கின்ப சலாமெடுத் துரைத்து மேலாம்
   பொருளெனு மிறையோன் றன்னாற் பொன்னுல கதனி னுற்ற
   வரிசையும் வானோர் வாழ்த்து மகிழ்ச்சியின் கூறு லீன்கள்
   பெருகுமா னந்தத் துற்ற பெற்றியுங் கூறு வாரால்.   3.15.183
 880
   இற்றையி னிரவிற் சோதி யிலங்கிய சுவன நாடு
   முற்ரினுஞ் சிறப்பித் தன்பாய் முறைமுறை வானோ ரியாரும்
   வெற்றிவா லளிக்குஞ் செவ்வி விளங்கிழை தமக்குந் திட்டி
   சுற்றிவிட் டெறியு மென்னத் துய்யவ னுரைத்தான் மன்னோ.  3.15.184
 881
   வல்லவ னுரைம றாம லெண்ணில்வா னவர்கள் கூண்டு
   சொல்லருஞ் சுவன நாட்டுச் சுடர்மணி மனைக டோ றும்
   பல்லவத் துணர்ப்பைங் காவும் வீதியும் பல்பல் கோடி
   யெல்லவ னிருந்த தென்ன மணிவிளக் கியற்றி னாரால்.   3.15.185
 882
   வானவர் மகளி ரெல்லா மணவினைக் கோலஞ் செய்து
   தானவன் பெயரின் வண்ணப் பயித்தொடுஞ் சலவாத் தோதிப்
   பானமுங் கனியுங் கொண்டு பன்மணி யூச லேறித்
   தீனவர் தமையும் வாழ்த்திச் செறிந்தனர் விண்ணி  னம்மா.    3.15.186
 883
   மறைமொழிக் கலிமாத் தீட்டும் வாயின்மா ளிகையி னுள்ளுள்
   ளறைதொறுந் திறந்து வன்ன பேதபட் டாடை கோடி
   முறைமுறை யெடுத்துத் தேனார் முகிழ்நனை யிருந்த செவ்வி
   நறைமலர்த் தொடையும் வாய்ப்ப நன்மணிக் கரத்திற் கொண்டார்.     3.15.187
 884
   மூதிருள் கடியுங் காந்தி சிதுறத்துல் முன்த ஹாவென்
   றோதிய தருவின் பாலி லுயரலி பெயரும் பாத்தி
   மாதிருப் பெயருங் கூறி வானவர் கரங்க ளாராச்
   சோதிநின் றெறியத் திட்டிச் சுற்றிநின் றெறிந்திட் டாரால்.   3.15.188
 885
   புதுநறும் பனிநீர் சந்தம் புழுகுமான் மதங்கற் பூர
   மதுவிரிந் தொழுகும் பொற்பூ வானவர் மகளி ரேந்திக்
   கதிர்மணிக் கதீஜா வீன்ற கன்னியை யலியைப் போற்றி
   விதமுறத் திசைக டோ றுஞ் சிதறினர் விளங்க வன்றே.     3.15.189
 886
   பெருந்தரு வடியிற் றிட்டி கழித்தெறி பிடவை யெல்லா
   மருந்தவ முடைய வள்ள லகுமதே யுமக்கீ மான்கொண்
   டிருந்துபின் கணவ ராக வருமவர்க் கீவோ மென்ன
   வருந்திலா தமரர் மாத ரெடுத்துவைத் திருக்கின் றாரால்.        3.15.190
 887
   நறைவிரி கனக நாட்டி னடந்தசோ  பனங்க ளீதென்
   றறிவுற வானோர் கோமா னுரைத்தன ரதனைக் கேட்டு
   மறைநபி களிப்பா நந்த வாருதி தன்னை மூழ்கி
   யிறையவன் றன்னைப் போற்றி யாவர்க்கு மியம்பி னாரால்.     3.15.191
 888
   அருளபூ பக்கர் வெற்றி யடலரி யுமறு கத்தாப்
   தெருளுறு முதுமான் மற்றச் செவ்வியோ ரெவருங் கேட்டுப்
   பெருகிய புதுமை யென்னப் பேரலி தமையும் பெண்மை
   யரசையும் பெரிது வாழ்த்தி யகக்களி பெருகி நின்றார்.       3.15.192
 889
   முகம்மது நயினார் வாழ்த்த மற்றமன் னவர்கள் வாழ்த்தப்
   புகலருங் கற்பின் மிக்க பூவைய ரெவரும் வாழ்த்த
   நகுமணிக் கொம்ப னாரு நரர்புலி யலியு மின்ப
   மகிதலம் புகழ்ந்து போற்ற மணவறை வைகி னாரால்.    3.15.193
 890
                 வேறு

       இருவரு மணவறை புக்கி யின்புறப்
       பெருகிய மகிதலத் துறைந்த பேரிருள்
       வெருவுறத் திசைதிசை யொளிப்ப வெவ்விய
       பருதிவா னவன்கதிர் பரப்பத் தோன்றினான்.    3.15.194
 891
       அடிதிரை வளைமணி யெறியு மாவிவாய்க்
       கடிமரை விரிதர விடிந்த காலையிற்
       படியினும் பெரும்பொறை பாத்தி மாதிரு
       வடிவுறும் புதுமணக் கோல வாயிலின்.        3.15.195
 892
       தடியுலர்ந் துடனரம் பெழுந்து தாங்கிலா
       மிடியினன் பசியடைத் திருக்கு மெய்யினன்
       பிடிவிர லுருவிலாப் பீற லாடையன்
       கொடுகிய குளிரின்வந் தொருவன் கூயினான்.    3.15.196
 893
       கூயவ னியாவெனன் றெழுந்து கோதையர்
       நாயகி யெதிர்ந்துபக் கீறை நன்குறச்    
       சாயிபு பதமலர் வருந்தத் தக்கவென்
       வாயிலின் வந்ததென் மவுலு வீரென்றார்.      3.15.197
 894
       கடிமனை யிஃதெனக் கருதி வந்தனன்
       வடிவுறு மயிலனீர் வயிற்று றும்பசிக்
       கொடுமையுந் தவிர்த்துடற் குளிரு நீங்கவோர்
       பிடவையு மருள்கவென் றெடுத்துப் பேசினான்.      3.15.198
 895
       வறியவ னுரைத்தசொற் கேட்டு மாமயி
       லறுசுவைக் கறியுட னன்ன மீந்துமேற்
       குறையற வியற்றிய புதுக்குப் பாயமும்
       பெறுகவென் றளித்தன ரறிவின் பெற்றியால்.     3.15.199
 896
       இகலுறு மனத்தவ ரீந்த போசன
       மகமகிழ் தரவயி றார வுண்டுநற்
       றுகலையு மொல்லையிற் புனைந்து தோமறும்
       புகழொடும் வாழ்த்திபக் கீறு போயினான்.     3.15.200
 897
       ஆதுல னகன்றபி னாதி தூதெனு
       மாதவ முகம்மது மருவ லார்தமைக்
       காதபூ பக்கரு முமறுங் கல்வியி
       னேதமில் குணத்துது மானு மியார்களும்.      3.15.201
 898
       இனையன பெயரும்வந் தெய்த நன்மலர்
       புனைதரும் பாத்திமா வென்னும் பூங்கொடி
       தனியெதி ரெழுந்து சலாமென் றோதினா
       ரனைவரு மறுமொழி கொடுத்தன் புற்றனர்.   3.15.202
 899
       மணியொளி முகம்மது மகவை நோக்கிநன்
       கிணைமணிப் பணியொடும் புதிய தின்றியே
       பணிமொழி யீரொரு பழங்குப் பாயத்தை
       யணிவதென் னெமக்கடுந் தருளு வீரென்றார்.            3.15.203
 900
       தந்தையீர் துகிலிலாச் சஞ்ச லத்தினால்
       வந்தன னொருபக்கீர் வழங்கி னேனென
       விந்தெனு நுதலிய ரியம்பச் செவ்விய
       மந்தரப் புயநபி மறுத்துக் கூறுவார்.          3.15.204
 901
       இரவல ரிடத்தினிற் பழைய தீந்துநற்
       புரியிழை மென்றுகிற் புதுக்குப் பாயத்தை
       மருமணக் கோலத்தின் வனைய வேண்டுமென்
       றுரைதர மறுமொழி யுரைப்ப தாயினார்.         3.15.205
 902
       அழகிய தெவையுமல் லாவுக் காகவே
       விழைவுடன் கொடுத்திட வேண்டு மென்றுநும்
       பழமறை வாக்கினாற் பகர்ந்த தாலரோ
       மழைதவழ் கொடையனீர் வழங்கி னேனென்றார்.      3.15.206
 903
       பாத்திமா வெனுமயில் பகரக் கேட்டலர்த்
       தேத்தரு புயநபி மகிழ்ந்த செய்கையால்
       கோத்திரத் தவர்செழு முகங்கள் கோதறப்
       பூத்தசெந் தாமரைக் காடு போன்றவே.       3.15.207
 904
       ஆண்டகை யலிமனைக் கம்ம நின்னையான்
       கூண்டவ ருடனுமே கூட்டிச் செல்வதற்
       கீண்டுவந் துறைந்தன னென்ன யாவருங்
       காண்டருங் காரணர் கழறி னாரரோ.       3.15.208
 905
       தந்தைய ருரைதரத் தரும வீடெனுந்
       சிந்தையிற் களித்தொளிர் செவ்வி யோங்கிய
       விந்தெனு நுதன்மனை யிருந்த யாவையு
       மந்திரக் கிழவர்முன் வைத்து நின்றனர்.            3.15.209
 906
       மாணெழி லரியபீங் கானும் வார்தலை
       காணியும் பாயலுங் கதிர்கொள் வெள்வளைப்
       பாணியிற் றிருகையும் பரம தானியும்
       பூணிழை வைத்தலும் புகழ்ந்து நோக்கினார்.     3.15.210
 907
       வயவரி யலிதிரு மனையிற் சேறுதற்
       குயர்மறை முகம்மது மொளிர்செங் கையினால்
       வியனுறுந் திருகையை யேந்தி னாற்விற்
       லியலபூ பக்கரும் பாயை யேந்தினார்.       3.15.211
 908
       உற்றவர்க் குதவிய வுமறு வெள்ளிழை 
       நற்றலை யணையினை யேந்தி னாருயர்
       வெற்றிசே ரடலுது மானு மெய்மனப்
       பற்றொடு மெடுத்தனர் பரம தானியே.      3.15.212
 909
       கதிர்தரு பெரியபீங் கானைக் கையினின்
       மதிவல ரெனுமு சாமா வெடுத்தனர்
       பதுமமென் மலர்முக பாத்தி மாபதம்
       பொதிதரு கபுசுடன் புறப்பட் டாரரோ.       3.15.213
 910
       வல்லிய மெனுமலி மனையின் வள்ளலார்
       செல்லெனு மொல்லையின் விரைவிற் சேணிழிந்
       தெல்லவன் கதிரினுஞ் ஜிபுற யீலெழின்
       முல்லைவெண் ணகைமயின் முன்றி னண்ணினார்.    3.15.214
 911
       பரவர சரியலி மனைக்கும் பாத்திமா
       திருமண மனைக்கும்பா வாடை செய்தென
       வரகதி ஜிபுறயீ லென்னும் வள்ளறம்
       விரிகதிர்ச் சிறையினை விரித்து நின்றனர்.    3.15.215
 912
       மன்னவ ரியாவரு மருங்கு சூழ்வரக்
       கன்னியுந் தொடும்பதக் கபுசு தன்னொடு
       மின்னிய சிறையெனு மாடை மீதினி
       னன்னலங் கனிதர நடந்து போயினார்.     3.15.216
 913
       மறைநபி மகடமை யலிதம் வாயிலிற்
       சிறையினி னடத்துதல் செய்து வானவர்க்
       கிறைககன் புகுந்தன ரியாரு மின்புறப்
       பொறையெனு மனைவயின் பொலிய வைகினார்.     3.15.217
 914
       கொணர்ந்தவை யாவையுங் கொடுத்து மன்னவர்
       மணந்தரு மலியையு மையிலன் னாரையு
       மிணங்கிடப் போற்றிவாழ்த் தெடுத்தவ் வில்லிடந்
       தணந்தவ ரவருறை சார்பிற் சார்ந்தனர்.     3.15.218
 915
       சலிலமுஞ் சீரமுந் தழீஇய தன்மைபோ
       லொலிகடற் புவியினீ டூழி வாழ்கென
       வலியையு மகவையும் வாழ்த்தி யன்பொடு
       மலிபுகழ் முகம்மது மனைபுக் காரரோ.      3.15.219
 916
       சொல்லுடன் பொருளெனக் சுருதி நூன்முறை
       யில்லுறைந் தொருவருக் கொருவ ரின்பமுற்
       றல்லெனுங் கூந்தலு மரசர் சீயமு
       மல்லலம் புவியிடை மகிழ்வின் வைகினார்.                3.15.220
 
      பாத்திமா திருமணப் படலம் முற்றிற்று.
  ஆகப் படலம் 15-க்குத் திருவிருத்தம்..... 916

உள்ளுறை அட்டவணைக்குத் திரும்ப



3.16    சீபுல் பகுறுப் படலம் (917-931)




917
 இறையவன் றூதரு மியார்க ணால்வரு
        மறைவழி பெருக்கிய மன்ன ரியாவரு
        நிறைதர விருக்குமந் நாளி னேரல
        ருறைபதி யிடத்திருந் தொற்ற ருற்றனர்.              3.16.1
 918
        கடற்கரை சீபுல் பகறுவென் றோதிய
        விடத்தினி லபூஜகு லுடன்முன் னூறிய
        லடற்பரி கபடமா யடைந்த தின்றென
        மடற்றுளைச் செவிப்புக வாழ்த்திச் சொல்லினார்.          3.16.2
 919
        ஒற்றர்க ளுரைத்தவை யுணர்ந்து தீனிலை
        வெற்றிசேர் வேந்தருக் குரைத்து வேறுகொள்
        பற்றல ரெனுமிருள் பருகும் வெங்கதிர்க்
        கொற்றவ ரடல்ஹமு சாவைக் கூவினார்.              3.16.3
 920
        புடவியிற் பறப்பன போலு முப்பஃ
        தடல்வயப் பரியுட னயில்வில் லேந்திய
        மிடலுடை வீரர்கள் சிலரும் வெண்ணிலாச்
        சுடர்விடு துவசமுந் தொகுத்திட் டாரரோ.            3.16.4
 921
        வயிரொலித் திடப்படை மன்னர் சூழ்வர
        வயிலொடுஞ் சென்றவ ணடர்ந்த பூஜகல்
        செயுமமர் வலிகெடச் செயித்து வம்மென
        வுயிரெனுஞ் சிறியதந் தையருக் கோதினார்.          3.16.5
 922
        கருதலர்ச் செகுத்திவண் கடிதின் வம்மென
        வரசர்நா யகநபி யளித்த வாசகஞ்
        சிரசின்மேற் கொண்டமு சாவுஞ் சேணுலாய்
        வரும்விசைப் பெருந்திறல் வாசி மேற்கொண்டார்.           3.16.6
 923
        பரகதிப் படையொடும் படைக்கு ழாத்தொடும்
        வரமுறு முகம்மதை வாழ்த்தி வாண்மறாக்
        கரதல ரெனும்ஹமு சாபெய் கார்முகிற்
        பொருதிரைக் கடற்கரை யிடத்திற் போயினார்.         3.16.7
 924
        உவமையின் மிடல்ஹமு சாவந் துற்றவை
        யபுஜக லறிந்தடற் பரியுஞ் சேனையுங்
        குவிதரப் பொருமமர்க் கோலந் தன்னொடும்
        புவிதுக ளெழவெதிர் புறப்பட் டானரோ.           3.16.8
 925
        தவிசுறை முகம்மதின் சிறிய தந்தையும்
        பவுரிகொள் கவனவெம் பரியும் வீரருந்
        துவசமுந் துலங்கிடச் சூழி மாகரி
        யபுஜகல் வருமிடத் தெதிர்வ தாயினார்.          3.16.9
 926
        இருவர்தஞ் சேனையு மெதிருங் காலையிற்
        றிருகுநெஞ் சபூஜகல் சேனை புக்கிருந்
        தரிதினிற் றனித்தமு சாவென் றோதிய
        மருமலர்ப் புயத்தின ரிடத்தில் வந்தன.           3.16.10
 927
        மறைநபி முகம்மதி னிடத்தும் வன்குபிர்
        செறுநர்க ளிடத்தினுஞ் சேர்ந்த பண்பினன்
        கறைகொள்வஞ் சகங்கப டடைந்த கல்பின
        னிறுமொழிச் சூதினன் மசுதிய் யென்பவன்.        3.16.11
 928
        தருத்தனை யுறழ்நபி சிறிய தந்தையர்
        கருத்தினுக் கேற்பவைக் கபடந் தோன்றிலா
        திருத்திநன் மொழியொடு மிசைவ தாகவே
        பொருத்தினன் றவிர்ததனன் போரின் கோலமே.         3.16.12
 929
        உள்ளுற வஞ்சகத் துறுதி கூறியே
        தெள்ளிய னெனவெழுந் தரிதிற் சென்றுபி
        னள்ளிலை வேலபூ ஜகுலுஞ் சேனையும்
        புள்ளுவத் தவர்தலம் புகுத்திப் போயினான்.    3.16.13
 930
        தடத்திரட் புயத்தமு சாவுந் தண்டுறைக்
        கடற்கரை சீபுல் பகுறுவை நீங்கிநீள்
        கொடித்திர ளொடுங்குர கதங்கண் முன்செல
        வடற்படை கொடுமதி னாவி லாயினார்.    3.16.14
 931
        எறிதிரைக் கடற்கரை யிடத்திற் சென்றதுஞ்
        செறுநர்வந் துற்றது மசுமதி செய்கையு
        முறைமையின் முகம்மது முன்பு கூறினார்
        சிறியதந் தையரெனுஞ் செவ்விச் சீயமே.             3.16.15
 
     சீபுல்பகுறுப் படலம் முற்றிற்று.
 ஆகப் படலம் 16-க்குத் திருவிருத்தம்.....931

உள்ளுறை அட்டவணைக்குத் திரும்ப



3.17   புவாத்துப் படலம் (932-950)




932
  சீபுல்ப குறுவெனுந் தலத்தின் செய்தியைக்
  காவலர் முகம்மதங் கறிந்து கல்விசேர்
   நாவல ருடனினி திருக்கு நாளினில்
   வேவுகொண் டொருவர்வந் திறைஞ்சி விள்ளுவார்.      3.17.1
 932
  முன்னர்நம் முன்னல மொழிந்த பூஜகல்
         தன்னுடன் பொருந்தியங் கவனைத் தப்பவிட்
         டொன்னலர் தமக்குயி ருடலும் போன்றவ
         னின்னைநாட் புவாத்துவி னிருக்கின் றானென்றார்.     3.17.2
 933
         ஒற்றர்வந் துரைத்தவை யுணர்ந்து நந்நபி
         நற்றவ முடைமையீர் நன்று நன்றுநம்
         வெற்றிசே ரியார்களும் பரியின் வீரரு
         மிற்றையிற் பகற்பொழு தெழுக வென்றனர்.     3.17.3
 934
         அகிலமன் புறுமதி னாவுக் காதியாச்
         சகிமன சாயிவைத் தனிய தாகவைத்
         திகல்படைக் கோலங்க ளியற்றி யாவரும்
         புகழ்நபி முகம்மது புறத்தி லாயினார்.      3.17.4
 935
         அறைதவில் பேரிகை முரசு மார்த்தெழ
         முறைமுறை கொடிப்படை படர்ந்து முன்செலக்
         சுறவெனும் வீரரும் பரியுந் துன்னவே
         யிறைநபி முகம்மது மெழுந்து போயினார்.     3.17.5
 936
         உண்ணுநீர் காவத முலவித் தேடினுங்
         கண்ணினிற் காண்பரி தான கானகம்
         விண்ணினிற் புதுப்புன லன்றி வேறொரு
         மண்ணினிற் கூவலி லாப்பு வாத்துவே.                3.17.6
 937
         தொடரறுங் கேண்மையின் மசுதிய் யென்னுமக்
         கொடியவ னுறைந்தபு வாத்துக் கோட்டையைச்
         சடிலமுஞ் சேனையுஞ் சதுரின் சுற்றிட
         வடிவுறு நபியவண் வைகி னாரரோ.       3.17.7
 938
         உய்யுநன் மதியில னுறைந்த வூரினை
         வையகம் புகழ்நபி வளைந்த காலையில்
         வெய்யவன் பூதலம் விளக்கி நீள்கதிர்க்
         கையினை யொடுக்கிமேற் கடற்புக் கானரோ.     3.17.8
 939
         இரவினிற் படைவளைந் திருப்பக் கீழ்த்திசை
         விரிதர வெளுத்தது விரவி னன்நபி
         யரியவற் றொழபஜ றடுத்த தீம்புனற்
         றருகவென் றுரைத்தனர் சாபிர் தன்னையே.     3.17.9
 940
         ஏடலம் பியபுய நபியி சைத்தலு
         மூடிய கடங்களுந் துருத்தி மூட்டையுந்
         தேடின ரில்லெனத் திசையும் பாடியு
         மோடினர் நீருறை யொருங்கு காண்கிலார்.     3.17.10
 941
         மீண்டனர் சடுதியின் வேத நாயக
         கூண்டவிப் பதிபுறங் குறுகி யெங்கணுங்
         காண்டில னீரெனக் கழற நன்னபி
         யீண்டுநீர்த் துருத்தியைக் கொணர்மி னென்றனர்.    3.17.11
 942
         தருகெனு முறைவழி சாபி றொல்லையிற்
         பருகுநீ ரற்றதோற் றுருத்திப் பையினைத்
         திருமுனம் வைத்தனர்  தொட்டுச் செவ்வியோர்
         சுருமதிந் திரத்தினிற் றுஆச்செய் தாரரோ.       3.17.12
 943
         மண்ணுறும் பாண்டமொன் றெடுத்து வம்மென
         வண்ணலா ருரைத்தலு மோடி யவ்வயின்
         றண்ணுறுந் தொடைப்புய சாபிர் மன்னவ
         ருண்ணிறை களிப்பொடு முவந்து வைத்தனர்.     3.17.13
 944
         புதுநுறும் பானையின் வாயிற் பொற்புறப்
         பதுமமென் கரவிரற் பரப்பு மூடிநின்
         றிதமுறுந் துருத்தியை யெடுத்துக் கையின்மேல்
         விதமுறக் கவிழ்த்தென விளம்பி னாரரோ.     3.17.14
 945
         விடுமென வுரைத்தலும் வெறுந்து ருத்தியைக்
         கடநிறை விரலின்மேற் கவிழ்ப்ப வுள்ளுறைந்
         திடுதுளி யொன்றின்மே லின்றி வீழ்ந்தது
         படுமிட நீரெனும் பான்மை தோன்றவே.              3.17.15
 946
         கையின்மே லொருதுளி கான்ற போழ்தினின்
         மெய்யொளி முகம்மது பிசுமி லோதினர்
         செய்யமென் விரலிடை நான்கிற் சேணதி
         பெய்யுநல் லருவிபோற் பிறந்தெ ழுந்ததே.    3.17.16
 947
         சுருதிவல் லவனருள் சுரந்த நன்னபி
         விரலிடை நதியெனப் பிறந்த வெள்ளத்தாற்
         பரலழற் பாலையைப் போக்கிப் பண்ணைசூழ்
         மருதநன் னிலமென வளமுண் டாயதே.             3.17.17
 948
         பரிகளொட் டகஞ்சுமை பரித்த நந்திக
         ளரிதினிற் குடித்தரு மயாவுந் தீர்ந்தன
         திருநபி முகம்மதுஞ் சேனை வீரரும்
         வரநதி யிடத்தினிற் றொழுது வாழ்த்தினார்.        3.17.18
 949
         இவ்வண்ண மூன்றுநா ளிருக்கு மெல்வையின்
         மைவண்ணத் துள்ளத்து மசுதிய் யென்பவன்
         செவ்விய ரறிகிலா தொளித்துத் தேடருங்
         கவ்வைசெய் நெடிபடு கானம் போயினான்.                3.17.19
 950
         ஓங்கிய நெடுங்கடத் தொளித்துப் போயின
         னீங்கிருந் தென்பல னென்ன நன்னபி
         தாங்கரும் புரவியுந் தானை வீரரும்
         வாங்குமி னெனமதி னாவில் வந்துற்றார்.                    3.17.20

 
 புவாத்துப் படலம் முற்றிற்று.
 ஆகப் படலம் 17க்குத் திருவிருத்தம்.....950

உள்ளுறை அட்டவணைக்குத் திரும்ப



3.18. அசீறாப் படலம் (951-991)




951
   வானவர் பரவிய வள்ள னந்நபி
   தீனெனும் பெரும்பெய ரரசு செய்யுநா
  ளீனவன் குபிரவ ரியற்றுஞ் செய்கையைத்
   தானறிந் தொருவர்வந் தவையிற் சாற்றுவார்.    3.18.1
 952
   வரைசெறி மக்கமா நகரின் மாற்றலர்
  திரகமு மணிகளுஞ் செம்பொ னாடையுந்
   தரளமு மிகுவிலைச் சரக்குந் தாங்கிய
   பரிகளு மெருதுமொட் டகத்தின் பந்தியும்.        3.18.2
 953
         காமரி னிரைநிரை காவ லாளரு
         மாமதி வலசில வணிக மாக்களும்
         பூமணஞ் செறிதரு பொழில்கள் சுற்றிய
         ஷாமினுக் கனுப்பினர் சமய மீதென்றார்.     3.18.3
 954
         உற்றுள வறிந்தவவ் வொற்ற ரீதெனச்
         சொற்றவை செவிப்புகத் தூயன் றூதுவர்
         வெற்றிகொள் வேலினர் வியப்ப விம்மொழி
         பெற்றன மெனத்தனி  மறையிற் பேசினார்.    3.18.4
 955
         தலைவருக் கிம்மொழி சாற்றி வேதநூன்
         மலிதருங் கேள்வி யபாசல் மாதமைப்
         பலவளங் கெழுமதி னாவிற் பண்புற
         நிலைதர முதன்மையி னிறுத்தி னாரரோ.  3.18.5
 956
         விரிகதிர் வேலினர் வளைந்த வில்லினர்
         கரிகைபட் டயமழுச் சுமந்த தோளினர்
         பொருவினூற் றைம்பது புரவி தம்மொடும்
         வரநபி யெழுந்தன ரமரர் வாழ்த்தவே.      3.18.6
 957
         அறைதவில் பம்பை தடாரி யார்த்தெழ
         முறைமுறை காகள முழக்க மோங்கிட
         மறுவறும் வெண்கொடி யுலவி வள்ளலார்
         சிறியதந் தையர்முனஞ் செல்லச் சென்றனர்.      3.18.7
 958
         உள்ளகங் களித்தமு சாவென் றோதிய
         வள்ளல்வெண் கொடியுடன் மகிழ்ந்து முன்செலப்
         புள்ளினு நனிவிசைப் புரவி சூழ்வரக்
         கள்ளவிழ் மலர்ப்பொழில் கடந்து போயினார்.      3.18.8
 959
         அடவியும் பாலையு மருவிக் குன்றமுங்
         கடகரி வனங்களுங் கடந்து போயிகல்
         படுகொலை மருவலர் நடத்தும் பாதையி
         னிடனசீ றாவெனுந் தலத்தி னெய்தினார்.   3.18.9
 960
         வற்றுறாப் பெரும்புகழ் மக்க  மாநகர்ப்
         பற்றலர் ஷாமினுக் கேகும் பாதையிற்
         சுற்றினு மிறங்கின சுருதி வாசகக்
         கொற்றவ னபியொடும் படைக்கு ழாங்களே.   3.18.10
 961
         இலக சீறாவினி லிரண்டு நாளிருந்
         துலவிய வொற்றரா லுணரு மொல்லையிற்
         பலபல திசையவர் படர்ந்து சாவியே
         நலனுறு முகம்மது நபிமு னெய்தினார்.           3.18.11
 962
         முதல்வநம் படைவர மூன்று நாட்குமுன்
         பொதியெரு தொட்டகம் புடையிற் பொங்கவே
         நிதியொடும்  போயின நிகரில் ஷாமெனும்
         பதியினுக் கெனப்பதம் பணிந்து சொல்லினார்.    3.18.12
 963
         பரதிசை திரிபவர் பகரக் கேட்டவண்
         கரநதி தருநபி யிருக்குங் காலையிற்
         பெருகுமவ் விடத்தவர் கூடிப் பெட்புற
         மரைமல ரிணைப்பதம் வந்து நண்ணினார்.      3.18.13
 964
         பேர்பனீ முத்லசு வென்னும் பேருட
         னார்பனீ லமுறத்தென் பவரு மாண்டுறப்
         போரறத் தன்மையிற் படுத்திப் பொற்புடன்
         றார்கெழும் புயநபி தருக்கின் மீண்டனர்.    3.18.14
 965
         முரசமும் பேரிபு முழங்கத் தாவிய
         பரிகளு மன்னவர் பலருஞ் சூழ்வர
         நரலையை நிகர்திரு நகரை நோக்கியே
         வரும்வழி யினிலொரு வசனங் கேட்டனர்.          3.18.15
 966
         துறுமலர்ப் பொழிறிகழ் மதீனஞ் சுற்றிய
         சிறுகுடிப் பாடிக டிடுக்குற் றேங்கிடப்
         பெறுநிரை யனைத்தையும்   பிடித்துத் தெவ்வரிற்
         குறுசெனு மவன்கொடு போயி னானென்றே.         3.18.16
 967
         குரைகட லெனநிரை கொண்டு போயதோர்
         தருமுகி றவழ்சபு வானென் றோங்கிய
         வரையடி வாரத்தை நோக்கி மானபி
         பொருவில்வெம் படையொடும் போயி னாரரோ.    3.18.17
 968
         இறையவ னுரைவழி யியற்றுந் தூதுவர்
         மறைமுதிர் படையொடும் வருகின் றாரெனக்
         குறுசெனு மவனிரைக் குழுவு மூரும்விட்
         டுறைவதில் லெனவொளித் தோடி னானரோ.  3.18.18
 969
         வலனுற வடுஞ்சபு வானெ னும்பெரூ
         மலையடி வாரத்தின் வந்தவ் வூரிடை
         நிலைகொளு நிரையெலாங் கொண்டு நீணபி
         சிலையயிற் படையொடுந் திரும்பி னாரரோ.    3.18.19
 970
         கல்லடை திடருமுட் காடுங் கண்ணறாச்
         செல்லடை நெடுவரைத் திகரிச் சூழலு
         மெல்லவன் கதிர்கிடந் தெரியும்  பாலையு
         முல்லையுங் கடந்தொரு பொழிலை முன்னினார்.         3.18.20
 971
         சேந்தன செழுங்கனி சிதறச் சிந்திய
         வீந்தடர் பொழிலிடத் திறங்கி நந்நபி
         யாய்ந்தநல் லறிவின ரமச்ச ரின்புற
         வாய்ந்ததோர் பத்திரம் வரைந்து கட்டினார்.     3.18.21
 972
         அகிலமன் னப்துல்முத் தலிபுக் கன்புறு
         மகள்மகன் அப்துல்லா வென்னு மன்னரை
         யிகலறு மனத்தவ ரிருத்தி முத்திரைத்
         தகுதியிற் பத்திரங் கொடுத்துச் சாற்றினார்.   3.18.22
 973
         பாடிபத் துனுநகு லாவிற் பாங்குறக்
         கூடியங் குறைந்துகைக் கொடுத்த பத்திர
         மூடிய முத்திரை முறித்துப் பாசுரஞ்
         சூடிய வுரைவழி துணிமி னென்றரோ.   3.18.23
 974
         கண்ணெனப் பிரிவின்மு ஹாஜி ரீன்களி
         லெண்மரை யவர்மொழிக் கிணங்கச் சேர்த்தினி
         துண்மகிழ்  தரவவ ணுறைகு வீரென
         மண்ணகம் புகழ்முகம் மதுவ னுப்பினார்.   3.18.24
 975
         நாயக ருரைத்தவை யுளத்தி  னாட்டிநற்
         றூயவ ரெண்மரும் பரிவிற்  சூழ்வரப்
         பாயரித் துவசமுன் படரப் போயினர்
         சீயமொத் தப்துல்லா வென்னுஞ் செம்மலே.   3.18.25
 976
        தந்தைதம் முன்னவ டருமத் தால்வரு
        மைந்தரை யவணிடை யனுப்பி மன்னர்கோன்
        சிந்திடத் துயர்வரை சிதறத் தாக்கிக்கைப்
        பந்தென வருந்திறற் பரியின் மேற்கொண்டார்.  3.18.26
 977
        திறல்வய வீரருஞ் சேனை மன்னரு
        மறையொலி திசைதர வருமவ் வேளையி
        லறபியி லொருவன்வந் தடுத்தி யாவர்க்கு
        மிறையவன் றூதர்மு னியம்பு வானரோ.   3.18.27
 978
        முன்னவர் மும்முறை மொழியி னீறினி
        னன்னபி யொருவருண் டென்னு நாட்டத்தாற்
        சென்னிலந் தொறுந்தொறுந் திரிந்துங் காண்கிலா
        திந்நிலத் தெதிர்ந்தன னூழி னேவலால்.   3.18.28
 979
        மண்டலம் புகழ்தரு முகம்ம தேநிழற்
        கொண்டலங் கவிகையுங் குறிப்புங் காட்சியுங்
        கண்டவன் பொருட்டுயர் கார ணீகமொன்
        றுண்டெனி லெனக்குவே றுறுதி யில்லையால்.     3.18.29
 980
        என்றவ னுரைத்தன னேகன் றூதுவர்
        வென்றிகொ ளறபியை விளித்துச் சேணிடை
        நின்றவத்  தருவினைக் கூவி நின்னிடத்
        தொன்றுமென் றிசைதர வுரைத்திட் டாரரோ.  3.18.30
 981
        தூதுவ ருரைவழி யறபி  தூரத்தின்
        மாதரு நிலையினை நோக்கி வாவெனக்
        கோதறக் கூறினன் கூற வத்தருப்
        பூதலம்  விரிதரப்  புறத்தெ ழுந்ததால்.     3.18.31
 982
        எழுந்தருப் பணர்சினை யாவும் பின்னரின்
        விழுந்திட வேரைமுன்   னீட்டி மேதினி
        யழுந்திட வூர்ந்ததி சயிப்ப வாசலச்
        செழுந்தொடைப் புயநபி திருமுன்  னின்றதே.   3.18.32
 983
       வந்துநின் றத்தரு மண்ணுள்  ளோர்களு
       மந்தரத்  தமரருங் கேட்ப தாகவே
       சுந்தரம் பெறச்சலாஞ் சொல்லி யிந்நிலத்
       துய்ந்தன னெனக்கலி மாவு மோதிற்றே.           3.18.33
 984
       இருவகை மொழியுங்கேட் டறபி யீங்குறை
       தருவினை முன்னுறை தானஞ் சேர்தர
       வருளுகென் றுரைத்தன னாதி தூதரு
       மொருமொழி செல்கென வுவந்து கூறினார்.   3.18.34
 985
        வடவரைப் புயநபி வசனங் கேட்டலு
        முடைமர மிலையிலொன் றுதிர்த ராமலே
        படர்பணர் துயல்வர சலாம் பகர்ந்தக
        மடைவபோ லேகிமுன் னிடத்தி னாயதால்.    3.18.35
 986
        தருப்புது மைகடரத் தந்த நந்நபி
        திருப்பதக் தினிற்சிரஞ் சேர்க்கத் தன்மன
        மொருப்படச் செழுங்கலி மாவை யோதிநல்
        விருப்பொடு நெறியிசு லாமின் மேவினான்.  3.18.36
 987
        காரணக் குரிசில்நுங் கமல மாமல
        ரீரடி யினுஞ்சஜ தாச்செய் தேத்தியிப்
        பாரிடைப் பலன்பெறப் பரிவி னோர்விடை
        தாருமென் றுரைத்தனன் றழைத்த புந்தியான்.    3.18.37
 988
       அறபியிவ் வுரைதர வழகின் பேறுறத்
       தறைசிரம் படசஜ தாச்செய் தேத்துவ
       திறைவனுக் கல்லது மாந்தர்க் கில்லென
       முறைமையின் மறைவழி மொழிந்து காட்டினார்.     3.18.38
 989
       துன்னிதழ்த் தாமரைப் பாதந் தொட்டியா
       னென்னிரு விழிசிர மேத்த வாயினு
       முன்னுளத் திசைந்தரு ளுரைசெய் வீரெனப்
       பொன்னகங் காவலர் பொருந்தி னாரரோ.  3.18.39
 990
       அருமறை முகம்மதி னம்பொற் றாளிணை
       யிருவிழி வைத்துமுத் தாடி யாவர்க்கும்
       பிரியமுற் றொருசலா மோதிப் பெட்புடன்
       வரிசைபெற் ற்றபிவாழ் பதியிற் போயினான்.      3.18.40
 991
       வழிபடு மவனைநல் வழியி லாக்கிமேற்
       சுழிபடு புரவியும் படையுந் துன்னவே
       யழிபடாப் பெரும்புக ழரசர் கேசரி
       பழிபடா திருந்துவாழ் பதியை நண்ணினார்.                            3.18.41
 
அசீறாப் படலம் முற்றிற்று.
ஆகப் படலம் 18க்குத் திருவிருத்தம்.....991

உள்ளுறை அட்டவணைக்குத் திரும்ப



3.19   பத்னுன்னகுலாப் படலம் (992-1006 )




992
 மழைதவழ் கவிகை வள்ளன் முகம்மது தீனைப் போற்றி
      யெழில்பெறு மப்துல்லாவு மெண் மருங் கூண்டு சுற்றிச்
      சுழியெறி யாறுங் கானுஞ்  சுரங்களுங் கடந்து செந்தேன்
      பொழிதரக் கனிக டூங்கும் பொழிலிடை யிறங்கி னாரால்.        3.19.1
 993
      நபிதமை விடுத்து மூன்றா நாளினி லிறங்குங் காவிற்
      கவினுற வெழுதிக் கட்டித் தருங்கடு தசை யேந்திப்
      புவிபுக ழப்துல் லாநற் புரவல ரெவருங் கேட்டுச்
      செவியினின் மகிழ்ச்சி கூரத் தெரிதர வாசித் தாரால்.        3.19.2
 994
      மக்கநன் னகரார் ஷாமுக் கனுப்பிய முதலு மற்று
      மிக்கவத் திரியு மாவு மீண்டவண் வருநாண் மட்டும்
      புக்கியங் குறைந்து கானிற் போவதற் கிடங்கொ டாமற்
      றிக்கறப் பறித்து வெட்டித் திரும்புமென் றிருந்த தன்றே.     3.19.3
 995
      விரிந்தவா சகத்தைக் கேட்டு விரைந்தெழுந் தரச ரியாரும்
      பரிந்ததா யிபுக்கு மக்க மெனும்பதி தனக்கு நாப்பண்
      வரந்தரு நயினார் சொன்ன பத்துனு நகுலா வென்னும்
      புரந்தனி லிறங்கிப் பாதைப் புறந்தொருங் காவல் வைத்தார்.    3.19.4
 996
      பாயரி போன்று சின்னாட் பாதைகாத் திருப்பச் சாமிற்
      போயின சரக்கு மாவு மொட்டகைக் குழுவும் பொங்கித்
      தாயிபுக் கிப்பாற் பட்ட தெனுங்குறிப் பறிந்து தத்த
      மாயுத மெடுத்துச் சேர்த்துப் புரவிமே லாயி னாரால்.      3.19.5
 997
      பொன்னுநன் மணியுந் தூசும் புரவியொட் டகத்தி னேற்றிக்
      கொன்னுறைக் கதிர்வா டாங்கிக் குமரரும் வருத னோக்கி
      மின்னிலங் கியவேற் செங்கை முகம்மது விடுத்த வேந்தர்
      பன்னக நெளியத் தத்தம் பரியொடு மெதிர்ந்து கொண்டார்.      3.19.6
 998
      செயலறு மருவ லாருந் தீனவர் படையுந் தாக்கிக்
      கயினுறை கழித்த வாளின் கண்கடீக் கனலக் காதி
      வெயிலவன் கதிரிற் றூண்டும் வெஞ்சரந் தொடுத்து நீண்ட
      வயிலொடு மயில்க ணீட்டி யடுஞ்சமர் விளைத்து நின்றார்.      3.19.7
 999
      அமரிடை வெகுண்டு சீறிக் காபிரி லம்றென் றோதுங்
      குமரன்முன் னெதிர்ந்து தாவக் கோளரி யப்துல் லாகண்
      டிமைசுட விழித்து முன்ன ரேகித்தம் வாளால் வாசிச்
      சுமைகெட விரண்டு துண்டம் படவுட றுணித்து நின்றார்.       3.19.8
 1000
      மருவல னம்றென் போனு மாண்டபி னிருவர் தாக்க
      விருவருக் கிருவ ரேகி யெதிர்ந்துமற் போரிற் சேர்ந்து
      தரையிடை வீழ்த்தி வெளவிக் கட்டுத றனைக்கண் டேங்கி
      யொருவனு மோடி னான்மற் றுளர்திசை சிதறி னாரால்.      3.19.9
 1001
      தாரையி னெதிர்ந்த நான்கு தலைவரி னொருவன் வீந்தான்
      வீரர்க ளிருவர் தீனின் வேந்தர்கை யினிற்கட் டுண்டார்
      போரெதி ராது மற்ற வொருவனும் புறத்திற் போனான்
      வாருதி போல வந்தோர் திசைதிசை மறுகி னாரால்.        3.19.10
 1002
      ஒட்டகத் திரளு மேறும் புரவியு மொளிரச் சேர்த்த
      பெட்டகத் தொகையுஞ் செல்லப் பிடித்தவ ரிருவர் செங்கைக்
      கட்டுட னடத்திச் செவ்வேற் காளைய ரினிது சூழ
      மட்டவி ழலங்கற் றிண்டோ ண் மன்னவர் புறப்பட் டாரால்.     3.19.11
 1003
      எண்ணொணாத் திரகங் கைக்கொண் டெண்மரு மிலங்கும் வேற்கை
      யண்ணலென் றிசைக்குங் கீர்த்தி யப்துல்லா வென்னும் வேந்தும்
      விண்ணினுந் திசையுந் தீன்தீ னெனுமொழி விளங்கக் கூறிப்
      பண்ணெலாம் விழையாட் டெய்தும் பதியெனு மதீனஞ்  சேர்ந்தார்.    3.19.12
 1004
      அறைகட லவனி காக்கு மகுமதி னிடத்தை நண்ணி
      முறைமுறை பணிந்து போந்து நிகழ்ந்தவை மொழிந்து சேர்த்த
      சிறையுடன் பொதியிற் செய்த திரகத்தின் றொகுதி காட்டித்
      தறுகிலா தெழுந்து போற்றி யவரவர் சார்பிற் சார்ந்தார்.      3.19.13
 1005
      பூசலிட் டடைய லாரைப் பொருதுவெல் லுவதற் காகா
      மாசபே தத்திற் பொன்னை வைத்தனர் சின்னாட் பின்ன
      ராசிலான் கருணை கூர வாய்த்தொன் றிறங்கை யாலே
      பாசமுற் றவர்கேட் கெல்லாம் பகுந்தினி தளித்திட் டாரால்.    3.19.14
 1006
      பிடித்தருஞ் சிறையிற் பட்ட பெயர்தலை விலைய தாகக்
      கொடுத்தரும் பொன்னான் மக்கா புரத்தவர் கொண்டு போனார்
      வடித்தசொன் மறையோர் வாழ்த்த மன்னவ ரினிது போற்றத்
      தொடுத்ததீன் விளங்கச் செய்து தூதுவ ரிருந்தா ரன்றே.         3.19.15
 

 பத்னுன்னகுலாப் படலம் முற்றிற்று.
ஆகப் படலம் 19-க்குத் திருவிருத்தம்....1006

உள்ளுறை அட்டவணைக்குத் திரும்ப



3.20   பதுறுப் படலம்  (1007-1262)




1007
 நெறியொடும் புறுக்கா னன்னேர் நிகழு மன்வருடந் தன்னிற்
    பெறுகதி றமலா லென்னப் பெருகிய நோன்பு தன்னை
    யுறுதிகொண் டெவர்க்குஞ் செவ்வி யுறபறு லாக்கி னேனென்
    றிறையவ னருளி னாயத் திறங்கிய தெவர்க்கு மன்றே.          3.20.1
 1008
    உள்ளுறைந் தெவர்க்குந் தோன்றா துலகெலா நிறைந்த மேலோன்
    விள்ளுதற் கரிய வேத வழிமுறை விதித்த நோன்பை
    வள்ளனந் நபியு நாலி யார்களு மற்று ளோருந்
    தெள்ளிய மனத்தி னோடுஞ் சிறப்புடன் முடித்து வந்தார்.           3.20.2
 1009
    பறுலெனு நோன்பு நோற்று வருகையிற் பதினே ழாய
    குறைவற வெள்ளி நாளிற் குத்துபாத் தொழுத பின்னர்
    மறுவறு மொற்றர் தம்மில் பசுபசா வென்னும் வீரர்
    முறைவழி தவறா வள்ளன் முன்பணிந் தெழுந்து நின்றார்.   3.20.3
 1010
    வியர்வுமெய்த் தொய்வும் பூண விசித்தகச் சையுமா கத்தி
    னயர்வொடும் விரைவின் வந்தா யாதிதன் தீனை மாறுங்
    கயவர்தஞ் செய்கை யாது கண்டனை யென்ன மார்க்கத்
    துயர்நபி முகம்ம தின்பா லொதுங்கிவாய் புதைத்துச் சொல்வார்.    3.20.4
 1011
    மருக்கமழ் சோலை சூழு மக்கமா நகரின் வாழ்வு
    பெருக்கிநந் தீனை மாறு பேசிய தலைவர்க் குற்ற
    வுரக்கமு மணியுந் தேச வாணிபத் துறுதி யான
    சரக்குகள் சின்னாண் முன்னர் ஷாமுக்குப் போய தன்றே.    3.20.5
 1012
    அந்நக ரடைந்தி லாப மிரட்டிக்கு மதிக மாறிப்
    பின்னரிந் நாட்டுக் கேய பெறுஞ்சரக் கனைத்துங் கொண்டு
    மன்னிய புரவி யேறு வரிநெடுங் கழுத்தலி யாவுந்
    துன்னிடச் சுமைக ளேற்றித் தொகுதிக டொகுதி யாக.    3.20.6
 1013
    இருநிதிச் செல்வர் நாற்ப திலக்குறுந் தலைவர் சூழ
    மருமலர்த் தொடையல் வேய்ந்த வரைப்புயன் கறுபு மைந்த
    னருளறம் பயிலாச் சிந்தை யபாசுபி யானு மாகத்
    தெரிவருஞ் செம்பொற் குப்பைத் திரளொடும் வருகின் றாரால்.  3.20.7
 1014
    ஈதுபோ னமக்கு வாய்த்த திலையொரு காலத் தேனு
    மாதவ விஃதென் றோதி வாய்புதைத் தொருங்கு நின்றார்
    சூதர மொழியார் சிந்தை தொட்டமெய் யெழில்சேர் வள்ளல்
    காதினுட் புகுந்து மாற்றங் கருத்தையும் வியத்திற் றன்றே.  3.20.8
 1015
    தனுச்சர வேக மானும் பசுபசா சாற்று மாற்ற
    நனைச்செழுந் தொடையல் வேய்ந்த தோழர்நால் வருக்குங் கூறித்
    தொனிச்சதிர் கடலந் தானைத் தொகைப் படைத் தலைவரியாரு
    மினிச்சடு தியினென் முன்னர் வருகவென் றிசைமி னென்றார்.   3.20.9
 1016
    அடையல ரிடியே றன்ன அபாலுபா னாவைச் செம்பொன்
    மடறிகழ் கமல வாவி மதீனமா நகர்க்கு மற்றப்
    புடைபடு நகர்க்குஞ் செங்கோற் புரந்தர ரிவரே யென்ன
    விடையறா மறையின் றீஞ்சொன் முகம்மதாண் டிருத்தி னாரால்.   3.20.10
 1017
                    வேறு
       பழுதி லாதெமெய் முதலவன் பறுலெனப் பணியுந்
       தொழுகை நேரிமா மெனச்செயுந் தொழின்முறை சிறப்பப்
       பொழியு நன்மறை நாவினர் புகலுநா லெவையும்
       வழுவி லிபுனும்மி மக்த்தூமைத் தலைமையா வைத்தார்.      3.20.11
 1018
                   வேறு
    வீரவெண் மடங்க லென்னும் விறலபூ பக்கர் வேக
    மாருத மடங்கத் தாவும் வயப்பரி யுமறுஞ் சேந்த
    கூரயி றாங்குஞ் செங்கைக் கோவுது மானும் வெற்றித்
    தார்கெழும் வடிவா ளேந்துந் தடப்புய அலியும் வந்தார்.          3.20.12
 1019
    இயன்மறை தெரிமு ஹாஜி ரீன்களெண் பத்து மூன்று
    பெயருமன் சாரி மாரிற் பேர்பெறுந் தலைமை மிக்கோ
    ருயரிரு நூற்று முப்பத் தொருபெய ரவருங் கைவா
    ளயருறா வெற்றி வீரத் தவருட னீண்டி னாரால்.    3.20.13
 1020
    இருபுறக் கரட தாரை மதசல மிறைத்து நிற்கும்
    பொருகரிக் கணங்க ளென்னப் புலிக்குழாந் திரண்ட தென்ன
    வரையிடை கிடந்து சீறு மடங்கலேற் றினங்க ளென்ன
    விரிகடற் றானை சூழ வேந்தர்க டிரண்டு மொய்த்தார்.   3.20.14
 1021
    திரைக்கடற் கடுப்ப வேந்தர் சேனைகொண் டீண்டத் தாவும்
    பரிக்குழா நெருங்கச் சேர்ந்த படைக்கலன் செறிந்து மின்ன
    மருக்கமழ் படலைத் திண்டோ ண் மலையென வளர வள்ள
    லருக்கனொத் தெழுந்து வெம்போ ரணிகல னணிய லுற்றார்.   3.20.15
 1022
    தண்ணொளி விலகி வீசுஞ் சபூகெனுந் தலைச்சோ டிட்டு
    வெண்ணிலாக் கதிரிள் கற்றை மின்னினைப் பொதிந்த தென்ன
    வண்ணவெண் சறுபாற் றொட்டு மருங்கினிற் சுருக்கி வீக்கிக்
    கண்ணொளி கவருஞ் சோதிக் கஞ்சுகி கவினச் செய்தார்.   3.20.16
 1023
    ஒலியல்மே இருத்திச் செவ்வி  யொளிருங்குற் றுடைவா னென்னுங்
    கலிபினைச் சேர்த்த காட்சி கருதல ருயிரை நாளும்
    பலியெனக் கருள்வீ ரென்னப் பருமணிக் கச்சின் கையான்
    மலிபுகழ் மருங்கு சேர்ந்து வருடுவ போன்ற தன்றே.   3.20.17
 1024
    திருநபிக் கேவல் யானுஞ் செய்குவ னென்ன வெய்யோன்
    வெரிநிடத் துறைந்த போல விளங்குகே டகத்தைச் சேர்த்துத்
    சொரிகதிர் வயிர மாலைத் தோள்வரை யிடத்திற் றோன்றி
    யொருபிறை கிடந்த தென்னத் தனுவொரு புறத்திற் கொண்டார்.  3.20.18
 1025
    வெய்யவன் கதிரின் வேக விசையின வேத வாய்மை
    யையனுக் கொன்று நூறா யிரமென வமைந்த வேவல்
    செய்வன திகாந்த மட்டுஞ் செல்வன திறத்த வெண்ணில்
    பெய்சரக் காபூ றென்னுந் தூணிபிற் புறத்திற் சேர்த்தார்.  3.20.19
 1026
    மறுவிலு கைபத் தென்னு மரவயி ரத்திற் செய்த
    குறுசூனுந் தண்ட மேந்திக் குலக்கொழுந் தனைய கற்பிற்
    பொறைமயில் கதீஜா வீந்த பொலன்மணி வேலுந் தாங்கி
    யிறைவனை வாழ்த்தி யேத்தி முகம்மது மெழுந்தா ரன்றே.  3.20.20
 1027
    தாவிடின் மனத்தை யொக்குந் தாக்கிடி னிடியே றொக்கு
    மேவிடிற் றிகிரி யொக்கு மெதிர்ந்தவர்க் கெரியை யொக்கும்
    பூவிடத் தடலின் வங்கூழ் போன்றிடும் சக்பென் றோது
    மாவினைக் கொணர்மி னென்ன முகம்மது சரணம் வைத்தார்.   3.20.21
 1028
    கடலினைக் கலக்க வென்றோ கதிர்துகள் படுத்த வென்றோ
    வடவரை தகர்க்க வென்றோ மண்ணிலம் பிளக்க வென்றோ
    வடையலர் பதியை யின்னே யந்தரத் திடுக வென்றோ
    தடமுறுங் கடினவாசி தாள்பெயர்த் திட்ட தம்மா.   3.20.22
 1029
    உவரியுண் டெழுந்த காரி னொலித்தவொட் டகத்தின் பேரி
    புவியிட மதிரப் பொங்க முரசங்கள் புடையி னார்ப்ப
    நவுரிகா களங்கள் சின்ன நரலையின் கலித்து விம்மப்
    பவுரிகொள் பரிமுன் செல்ல நடந்தது பதாதி வெள்ளம்.   3.20.23
 1030
    பரிசைகே டகம்வாள் சொட்டை பட்டயஞ் சுரிகை தண்ட
    மெரிசெய்வேல் சவளங் குந்த மிடுசரத் தூணி வல்வில்
    வரிசையி னிரையி னேந்தும் வயவரும் பரியு மற்றும்
    விரலிட மின்றி யெங்கு நெருங்கின படையின் வெள்ளம்.    3.20.24
 1031
    மண்களி லரசு வைகும் வன்குபிர்க் களைக டீர்த்துப்
    பண்கெழு மிறசூல் வேதப் புகழ்முனம் படர்ந்த தென்னக்
    கண்களித் தமரர் வாழ்த்தக் கடிதினு காபென் றோதும்
    வெண்கதிர் வெள்ளை வெற்றிக் கொடியைமுன் விரித்திட் டாரால்.   3.20.25
 1032
    மிடலுறும் வெற்றி யுக்கா பெனுங்கொடி மிசஃபு கைக்கொண்
    டடனபி முன்பு செல்ல வலிமுனங் கொடியொன் றேகத்
    தடமுறு மதீனா வேந்தர் தம்முனங் கொடியொன் றேக
    விடனறக் கவிகை வெள்ள மெங்கணும் பரந்த தன்றே.   3.20.26
 1033
    பரந்தகல் விசும்பு தோன்றா மறைத்தன படல தூளி
    விரிந்தவப் படல தூளி மறைத்தன கொடியின் வீக்க
    நிரைந்தன கொடியின் வீக்க மறைத்தன கவிகை நீத்தஞ்
    சொரிந்தன கவிகை நீத்த மறைத்தன கவரித் துள்ளல்.  3.20.27
 1034
    படர்திரைக் கடலி னோதை கடந்தன படையி னோதை
    புடைபடும் படையி னோதை கடந்தன புரவி யோதை
    கடுவிசைப் புரவியோதை கடந்தன கரியி னோதை
    தடவரைக் கரியி னோதை கடந்தன சலவாத் தோதை.   3.20.28
 1035
    உலம்பொரு தோளிற் றுன்னு மாலைக ளுகுத்த தேனுங்
    கலன்பல வணிந்த மெய்யி னழிந்திடுங் கலவைச் சேறும்
    விலங்கலின் புறத்துந் தாவும் வெம்பரி விலாழி நீரு
    நிலன்படப் பிறந்த சேற்றா னெடும்பணை போன்ற தன்றே.  3.20.29
 1036
    கடிமலர்க் குவளைக் காடுங் கமலமு நெரிந்து சிந்தக்
    குடைகொடி செறிந்த தொப்பக் குருகின மிரியல் போகப்
    புடைபடுங் கதலிச் சூழல் பூங்கரும் படவி மாய
    மடைசெறி தடங்கள் சூழ்ந்த மருதம்விட் டகன்று போனார்.  3.20.30
 1037
    நீட்டிலை மிடறு சாய்த்த நெடுங்கதிர்த் தினையின் சார்பிற்
    கோட்டலர் கமழுங் கூந்தற் குறத்தியர் கவண்கல் லேந்திப்
    பாட்டிசை மிழற்றுஞ் செவ்வாய்ப் பசுங்கிளி கடியு மோதை
    கேட்டினி தாமாத் துஞ்சுங் கிளைவரைச் சாரல் போந்தார்.    3.20.31
 1038
    ஆம்பலங் குழலின் வாய்வைத் தாயர்க ளிசைக்கு மோதைத்
    தேம்பினி மதுரத் தீம்பால் செவிமடுத் தினிது மாந்தி
    வாம்பரி வீர ரியாரு முகம்மதின் சலவாத் தோதிப்
    பூம்பொழிற் கொன்றை வேலி முல்லையுங் கடந்து போனார்.   3.20.32
 1039
    விரிபரற் பொரிசெம் பாலை வெறுநிலங் கடந்து விம்மி
    முரிதருந் திவலை தூற்று முகிற்குடை நிழலி னேகி
    யெரிவிழிப் பேழ்வாய் வெண்பன் மடங்கலேற் றினங்கள் போன்றோர்
    வரையிடை வயவர் சூழ முகம்மதுற் றிறங்கி னாரால்.   3.20.33
 1040
    வடிசுதை தீற்று மாட மதீனமா நகரின் வள்ளல்
    கொடுவரி யினங்கள் போன்ற குழுவுடன் பாதை நாப்பண்
    படைகொடு முறைந்தா ரென்னும் பருவர லொற்றர் கூற
    வடலபா சுபியான் கேட்டோ  ரடவியி னிறங்கி னானால்.    3.20.34
 1041
    எண்ணிறத் தனைய செம்பொ னிடுஞ்சுமைத் தொகுதி யாவுங்
    கண்ணென வொருங்கு சேர்த்துக் காவலி னிருந்து நேமி
    மண்ணகம் பரவு மக்கா மாநக ரரரசர்க் கெல்லாம்
    விண்ணபத் திரத்தைக் தீட்டி விரைவுட னனுப்பி னானால்.      3.20.35
 1042
    பத்திரஞ் சிரசி னேந்திப் பாதைவிட் டொருபாற் சென்று
    குத்திரப் புறங்க ணீந்திக் கொடுமரச் சரத்தி னேகிப்
    புத்தொளி விரிக்கு மாட மக்கமா புரத்தின் வேந்தர்
    மொய்த்தபே ரவையி னண்ணி வைத்தனன் முடங்க லன்றே.    3.20.36
 1043
    அபுஜகல் முதன்மற் றுள்ளோ ரனைவரும் திரண்டு வைகிப்
    கவினுறும் ஷாமுக் கேகி வருமவர் கடிதிற் றீட்டி
    யிவண்விடுத் தனுப்பு மோலை தனைவிரித் தியம்பு கென்னச்
    செவிவழி புகுதக் கேட்டோ ர் செவ்வியன் வாசிக் கின்றான்.  3.20.37
 1044
    ஷாமெனும் பதியை நீந்தித் தலவர்நாற் பதின்மர் சூழ
    வேமமும் பண்டமியாவுங் கொண்டியான் வருவ கேட்டு
    மாமதி னாவின் வைகு முகம்மது படைகோ டெய்திப்
    பூமனு முபய மார்க்கப் பொறையிடத் திறங்கி னானால்.     3.20.38
 1045
    இன்னணம் பதியி லுள்ளோ ரியாவருந் திரண்டு பூவிற்
    பன்னரும் படைகொண் டீண்டிப் பாதையி னாப்பண் வைகு
    மன்னவன் முகம்ம தென்போன் வலிகெடுத் தவனை வீழ்த்தி
    நந்நிலை யெடுத்துச் சீர்த்தி நாட்டுத றுணிதல் வேண்டும்.    3.20.39
 1046
    இல்லெனி லெம்மோ டுற்றோ ருயிர்செகுத் தெனையு மாய்த்துச்
    சொல்லரும் பணியும் பண்டத் தொகுதியுங் கவர்ந்து வாரி
    யொல்லையிற் கொடுபோய்த் தன்னூ ருறைகுவ னுறுதி யென்ன
    மல்லலம் புயத்தான் றீட்டும் பாசுரம் வாசித் தானால்.  3.20.40
 1047
    ஓலைவா சகத்தை கேட்டங் குயர்பதித் தலைவ ரியாரு
    மாலையும் புயமும் வாகு வலயமுங் குலுங்க நக்கிச்
    சீலமு மறனுந் தேய்த்த சிறுவரி லொருவ னின்னே
    சாலவும் வலிய னென்றாற் சாற்றுவ தென்கொண் மாதோ.     3.20.41
 1048
    அடவியற் கரந்து பாதை யவர்களைத் தடிந்து முன்ன
    ருடைமைகோ டுறைந்தா னம்மாற் காப்பதொன் றின்மை யாலே
    படையொடு மின்னும் வந்தா னினிப்பகை தவிர்த்தி டேமாற்
    புடவியின் முகம்ம தென்போன் புகழ்நிலை நிறுத்து வானால்.    3.20.42
 1049
    அருநிதிக் கிடையூ றாய்வந் தடுத்தவன் றன்னை யின்னே
    பொருதடர்ந் தவனை வீழ்த்தி யாவிவிண் புகுத்தே மாகிற்
    பரவைசூழ் நிலத்தி னந்தம் படைக்கலன் சுமந்த கையி
    னுரமென்னாம் வீர மென்னா முயர்குடித் தலைமை யென்னாம்?   3.20.43
 1050
    எனவெடுத் திசைத்த மாந்தர்க் கெதிரிருந் தகத்தி னக்கி
    வினையமுற் பவித்த புந்தி யபூஜக லென்னும் வீரன்
    மனமுமுள் ளறிவு முட்க வயிரமு மறனும் பூணச்
    சினமொடுங் கண்கள் சேப்ப வொருமொழி தெரிந்து சொல்வான்.       3.20.44
 1051
    பிறந்தநாட் டொடுத்து வாய்வீண் பேசுவ தலது நம்மான்
    மறந்தரப் புகழே தேனும் வாய்மையின் முடித்த துண்டோ 
    அறந்தவிர் நமர்கட் கெல்லா மாண்மையின் பெயரு முண்டோ 
    வெறுந்தரை தடவன் மாற்றம் விடுமின்கள் விடுமி னென்றான்.     3.20.45
 1052
    ஆட்டிறத் தனைய வீர னபூஜகு லுரைத்த மாற்றங்
    கேட்டலுந் தலைவ ரெய்தாக் கோபத்தீக் கிளரப் பொங்கி
    நீட்டிய வுயிர்ப்பு வீங்கி நெடுங்கரம் பிசைந்து விம்மித்
    தோட்டுணை வரைக ணோக்கி வீரத்திற் றுணிந்து நின்றார்.     3.20.46
 1053
    மறித்தெதிர் பாதை புக்கு முகம்மதின் சிரத்தை யின்னே
    தறித்தபா சுபியான் றுன்பந் தவிர்த்திடே மாகி லியார்க்குங்
    குறித்துயிர்க் குயிராய் நின்ற குபலெனுந் தம்பி ரானை
    வெறுத்தழற் குழியில் வீழும் வீணர்க ளாவே மென்றார்.      3.20.47
 1054
    தனதுயிர்த் தலைவ ரிந்த வஞ்சினஞ் சாற்றத் தீமை
    புனையபூ ஜகுலென் றோதும் புன்மையன் றானும் வாளான்
    முனைமுகம் மதுவை வீழ்த்தி முடிதுகள் படுத்தே னாகின்
    மனைவியைப் பிறருக் கீந்த மதியிலி யாவே னென்றான்.     3.20.48
 1055
    அரசபூ ஜகல்சொன் மாற்ற மனைவர்க்கு மிஃதே யென்னப்
    புரவல ரெவரு மொத்துப் பொருபடை யாவுந் தத்த
    நிரையொடும் வருக வென்ன முரசநீண் மறுகு தோறும்
    விரைவொடு மறைக வென்றா ரன்னது விளக்கி னாரால்.      3.20.49
 1056
    முரசதி ரோதை கேட்டு மொய்ந்ந்க ருள்ளோ ரெல்லாம்
    விரிகதி ரெஃகங் கூர்வாள் வின்மழுச் சவளங் குந்தங்
    கரதலத் தேந்தித் தாவுங் கடும்பரித் திரளி னோடு
    மிருளறுங் ககுபத் துல்லா வெனுமிடத் தெய்தி னாரால்.     3.20.50
 1057
    கேடக மருங்கு சேர்த்துக் கிளரொளி வடிவாட் டாங்கிச்
    சோடணிந் தரிய செம்பொற் சுடர்மணிக் கடகம் பூண்டு
    தேடரும் வெற்றி மாலை சென்னியி னிலங்கச் சூடி
    யாடலம் பரியி னேறி சைபத்து மவணின் வந்தான்.      3.20.51
 1058
    வெஞ்சின மடங்க லென்ன வெகுளியி னெழுந்து சேந்த
    கஞ்சுகி யணிந்து சந்தக் கதம்பமான் மதங்கள் பூசிச்
    செஞ்சுடர் மணித்தண் டேந்தித் திரண்மணிப் புயங்கள் விம்ம
    வஞ்சினங் கூறித் தாவும் வாசிமே லுமையா வந்தான்.       3.20.52
 1059
    மணியணி பலவுந் தாங்கி வச்சிர வுடைவாட் சேர்த்துக்
    கணைசொரி தூணி வீக்கிக் கார்முகங் கையி னேந்தி
    யணியணி வீரர் சூழ வாலயம் புகுந்து தாழ்ந்து
    பணிதர குபலைப் போற்றி யுத்பத்தும் பரியின் வந்தான்.      3.20.53
 1060
    சுரிகையை மருங்கு சேர்த்துச் சொரிகதி ரிலைவே லேந்திக்
    குரகத நடத்தி வெல்வேற் குமரர்கள் பல்லர் சூழ
    வரியென வெகுளி பொங்கி யாண்மையும் வலியுங் கூறி
    விரிதருங் கவிகை நீழ லபூஜகல் விரைவின் வந்தான்.    3.20.54
 1061
    இன்னன வேந்த ரோடு மெண்பஃ தரசர் மொய்ப்ப
    வந்நக ரறபிக் காபி ராயிரம் பெயர்கள் சூழ
    மன்னிய சீறூ ருற்ற மைந்தர்க ளெவரு மீண்ட
    பொன்னக ரென்னு மக்கா புரத்தினிற் புறத்துற் றாரால்.    3.20.55
 1062
    காணுதற் கிறுதி யில்லாத் திறத்தினர் கவலும் வெற்றிப்
    பூணின ருயிரை யீந்து புகழினை நிறுத்தும் பொற்பார்
    மாணுறுங் கிரியுங் கீறி வகிர்ந்தெடுத் தெறியும் வல்லார்
    சேணுற நிவந்த வூழித் தீயையு மவிக்கு நீரார்.      3.20.56
 1063
    புடவிதொட் டெழுந்து வானிற் போவன போன்று மேன்மேற்
    படர்திசை யெட்டு மெட்டிப் பறப்பன போன்றுந் துள்ளிக்
    கடிதிரை யுவரி யேழுங் கடப்பன போன்று வாகை
    விடுவிடென் றதிர்ந்து தாவும் வெம்பரிக் குழுவின் வேகம்.    3.20.57
 1064
    பரிகளிவ் வண்ணஞ் சான்ற நிலம்பரப் பின்றித் தோன்ற
    வெரிவிழி கலுழ வேந்த ரிளையருங் குழாங்கொண் டீண்ட
    வரமுறும் வெற்றி வள்ளன் முகம்மதை வெல்வே னென்னப்
    பொருபடைப் பெருக்க நோக்கி யபூஜகல் பூரித் தானால்.   3.20.58
 1065
    வயிரொடு சின்ன மார்ப்ப வலம்புரி முழங்க வாரி
    பெயுமுகி லிடியே றென்னப் பேரிகைக் குழாங்கள் பொங்க
    வெயிலவன் கதிர்க டோ ன்றா வெள்ளைவெண் கவிகை மொய்ப்பத்
    துயல்வருங் கொடிக டுன்னத் துரகத நடத்தி னாரால்.     3.20.59
 1066
    கதக்கடல் பரந்த தென்னக் கடந்தெழுஞ் சேனை வெள்ளப்
    பதத்துக ளெழுந்து மேகப் படலங்க ளனைத்து மூடி
    மதித்தவெண் டிசையுந் திக்கும் வானினுஞ் செறிந்து நாளு
    மதிர்த்திரைப் பரவை வேலை யலையையுஞ் சுவற்றிற் றன்றே.    3.20.60
 1067
    பவளங்கள் குலைசாய்த் தென்னப் பழுத்தசெஞ் சாலிக் காடுந்
    தவளவெண் டரளஞ் சிந்துஞ் சலஞ்சலத் தடமுங் காவுந்
    திவளொளிக் குவளைக் காடுந் திசையெலாம் வழிய தாக
    விவளவென் றெண்ண வொண்ணா தெழுந்தன சேனை வெள்ளம்.    3.20.61
 1068
    அடவிக ணெரியக் கானி னாறுகள் சேற தாகப்
    புடைபடு மிறும்புங் கல்லும் பொடி படு நூறதாகத்
    திடரிடங் குழிய தாகக் குழியிடந் திடர தாகப்
    படர்கொடி விசும்பு தூண்டப் படைக்கட னடந்த தன்றே.      3.20.62
 1069
    கவிகையி னெருக்க மென்கோ கவரியி னெருக்க மென்கோ
    சிவிகையி னெருக்க மென்கோ செழுங்கொடி நெருக்க மென்கோ
    குவிபரி நெருக்க மென்கோ கொற்றவர் நெருக்க மென்கோ
    சவுரியர் நெருக்க மென்கோ யாதெனச் சாற்ற மாதோ.  3.20.63
 1070
    விரிபெருங் கடலந் தானை வெள்ளமீக் கெழுந்து பாலைப்
    பரல்வழி கடந்து வேற்றுப் பாடிக ளகன்று முட்சார்
    பொரியரைக் காடு நீந்திப் பொருப்பிட மனைத்தும் போக்கி
    யிருளறற் கொழிக்குங் கான்யாற் றிடத்தினி லிறுத்த தன்றே.   3.20.64
 1071
    அரியுளைக் கேச பந்தி யாடலம் பரிக ளியாவு
    நிரைநிரை நிரைத்துப் பேரிச் சுமைநெடுங் கழுத்தல் சேர்த்து
    முருகுமிழ் வெற்றி மாலை முரட்படை வேந்தர் வீரர்
    வரிவயப் போத்துச் சூழ்ந்த மடங்கலின் வகி னாரால்.  3.20.65
 1072
    விண்கணி னமர ரியாரு மெல்லடி பரவி போற்று
    மொண்கதி ருருவ வள்ளற் குறுபகை யாகிக் கூண்ட
    புண்கதி ரெஃக மேந்தும் புரலவர் முகநோக் காது
    கண்களைப் புதைத்து வெய்யோன் மேற்றிசைக் கடலு ளானான்.  3.20.66
 1073
    கதிரவன் கடலிற் புக்கான் கங்குலங் காலைப் போழ்தி
    னதிர்கட றுயிலு மாறா யனைவருந் துயில்வ தானார்
    சதிவர வறியாச் சிந்தை யபூஜகல் தானு மற்றக்
    கொதிநுனை வேலி னோருங் கொடுங்கன வடுப்பக் கண்டார்.   3.20.67
 1074
    வெருவருங் கனவு தோன்ற விழித்தெழுந் தரச ரியாரு
    மொருவருக் கொருவர் விள்ளா துள்ளத்தி னொடுக்கா நின்றா
    ரெரிகதிர்ப் பரிதி வெய்யோ னெழுந்தன னெழுந்த பின்னர்
    முரசுசங் கொலிப்பப் பொங்கி யெழுந்தது மூரித் தானை.  3.20.68
 1075
    கடுநடைப் புரவி வெள்ளத் தொட்டகங் கலித்துப் பொங்க
    மிடலுடைக் கதிர்வெள் வேலும் வில்லொடு மிடையத் தாங்கிப்
    படரரி யினங்க ளென்னக் காளையர் பல்ல ரேக
    விடுகொடை கவிப்ப மன்ன ரேகியோர் புறத்தி லானார்.   3.20.69
 1076
    ஷாமினின் றெழுந்த பின்னர் தம்படை யலது வெற்றி
    மாமதிட் புரிசை மக்கா மாநகர்ப் படையி னோடு
    மாமதி யறியாச் சிந்தை யபூஜகல் வந்த வாறுந்
    தோமறு மொற்றர் வள்ளன் முகம்மதுக் கறியச் சொன்னார்.   3.20.70
 1077
    இருவ கைப்பெரும் படையும்வந் தடுத்ததென் றிசைப்ப
    மரும லர்ச்செழும் புயநபி முகம்மது கேட்டுத்
    திருகு வெஞ்சினத் திருநிலம் பிளந்துமண் சிதறப்
    பொரும றாமத கயமென விருக்குமப் போழ்தில்.     3.20.71
 1078
    முகிற்ப ரப்பிய நிழல்வரு முகம்மது தமக்குப்
    பகுப்ப தற்கிட மில்லெனும் பரம்பொரு ளருளா
    லிகற்ப டும்பகை யிரண்டிலொன் றுமதுகை யிடத்தி
    னகப்ப டுத்தின னெனுமொழி யிறங்கிய தன்றே.     3.20.72
 1079
    ஒக்க லின்புக ழபூபக்கர் தமையர சுமறை
    மிக்குத் தாதைமற் றுளமதி யரையெதிர் விளித்துப்
    பக்க லின்புற விருத்திவெண் ணினும்புகழ் பரப்புந்
    தக்க வாய்மையின் முகம்மது சாற்றுவ ரன்றே.      3.20.73
 1080
    படரும் வெம்பகை யிரண்டிலொன் றுமதுகைப் படுமென்
    றுடைய நாயக னாயத்து மிறங்கின துலவிச்
    சுடரும் வேற்படை யபூஜகல் தனைத்துணி துணிப்பப்
    புடவி மேலமர் விளப்பதோ வல்லது புகழீர்.       3.20.74
 1081
    அரும்பு மென்மலர் வாவிசூழ் ஷாமிருந் தடுப்ப
    வரும்பெ ரும்பொரு ளனைத்தையும் படையுடன் வளைந்து
    கரம்ப டுத்திடத் துணிவதோ கருத்தினிற் றெளிந்து
    விரும்பி ரண்டிலொன் றுரைமின்க ளெனுமொழி விரித்தார்.    3.20.75
 1082
    வனையு நீண்முடி முகம்மது முரைப்பவண் டரளம்
    புனையு மார்பினர் கருத்தினுண் மதியெலாம் பொருத்தி
    நினைவி னேர்வழி யிஃதுமுத் திரையென நிறுத்திக்
    கனைகொள் வாம்பரி மன்னபூ பக்கர்கட் டுரைப்பார்.    3.20.76
 1083
    அறமு மின்பமும் வளர்த்திடு முலகெலா மளிப்பத்
    திறன ளித்திடுஞ் சேரலர் பகையையுஞ் சிதைக்கும்
    வெறுமை கண்டவர் தம்மைமேன் மையரென  வியந்து
    நிறையி லாப்பெரும் புகழ்தரு முலகினி னிதியே.     3.20.77
 1084
    என்னு நீர்மையிற் சாமினி லிருந்திவ ணடைந்த
    பொன்னை யாம்வசப் படுத்துத னன்கெனப் புகழு
    மன்ன தோற்றுதெற் கெனவினி துரைத்தனர் மகிழ்வி
    னன்ன தேகருத் தெனவிரு வருமறைந் தனரால்.     3.20.78
 1085
    மாது லன்முதன் மூவரும் வழங்கிய வசனங்
    காதி னுற்றருங் காரணர் கருத்தினுட் படுத்திச்
    சீத நன்மொழி யொடும்பல ருடனினந் தெரிந்து
    போத மின்புறச் சொலுமின்க ளெனுமொழி புகன்றார்.   3.20.79
 1086
    மந்தி ரத்தினிற் றலைவரு முரிமைமன் னவருந்
    தந்தி ராதியன் ஸாரிக ளெனுந்தகை மையரு
    நந்தம் புந்தியி னடத்துதற் பழுதென நடுங்கிக்
    கந்த மென்புய நபிதிரு முனங்கழ றுவரால்.     3.20.80
 1087
    மேலே வன்றிரு மொழிவழி யுலகினை விளக்கிக்
    கோன டாத்திய செழுமுகிற் கவிகையங் கோவே
    கால மூன்றையுந் தெரிந்தநுங் கருத்தினுக் கிசைவ
    போலும் புந்தியிற் சொலுமவ ரெவரிரும் புவியில்.    3.20.81
 1088
    அடிகள் புந்தியி னிருந்தவை யுரைக்கிலவ் வழியே
    முடியு மெங்களா லுரைப்பதென் ? முரணடை யலரைத்
    தடிமி னென்றலுந் தடிகுவ மெமர்கடம் முயிரை
    விடுமி னென்றலும் விடுகுவ நுந்திரு வுளத்தால்.   3.20.82
 1089
    உயிர்க்கு றுந்துணை யவர்களிவ் வுரையெடுத் துரைப்பக்
    குயிற்கு லங்கவி தருநிழல் வருபெருங் குரிசில்
    வெயிற்ப டுங்கதி ரவனென தீனிலை விளக்கக்
    கயிற்ப டும்பொரு ளெனவொரு மொழிகழ றுவரால்.   3.20.83
 1090
    பந்தி நீடிய தெருத்தொறும் பலமணி குயிற்றி
    யிந்து தீண்டிய மேனிலை ஷாமினி லிருந்து
    வந்த பொன்னொடு மாந்தரைச் செலும்வழி மறித்து
    நந்தத் தாக்குத லிருப்பப்பின் னொருமொழி நவில்கேன்.    3.20.84
 1091
    மக்க மாநகர ரவரபூ ஜகுலுரை வழியி
    னொக்கல் கூட்டுற வறபிக ளெவரும்வந் துறைந்தார்
    புக்கி யங்கவர்ச் செகுத்துநம் புகழ்நிலை நிறுத்தற்
    கிக்க ணந்துணி வதுபெருங் கருமமென் றிசைத்தார்.     3.20.85
 1092
    மதித்தி டாப்பெரும் பொருளொளி வினில்வடி வழகா
    யுதித்த நன்னபி யுரைத்தலு முயிரெனு முரவோர்
    கதித்த மாக்கட லெனும்படி யகங்களிற் களிப்ப
    விதித்த திம்மொழி துணிவது மிவையென விசைத்தார்.   3.20.86
 1093
    புடைக்கும் பேரொலிப் பல்லியந் தொடுகடற் பொருவக்
    கொடிக்க ணந்திரண் டிருவிசும் பிடைவெளி குறைப்பப்
    படைக்க லத்தொடு மெழுந்துபோய் பதுறெனும் பதலை
    யடிக்குக் கீழ்புறத் தெல்லையி னிறங்கின ரன்றே.     3.20.87
 1094
    ஆதி நீண்மதிள் ஷாமினி லிருந்துவந் தவரும்
    பாத வத்திட முகம்மதன் றிறங்குபா சறைக்குக்
    காத மாமெனக் கடற்கரைப் புறத்தினிற் கடிதி
    னேத மின்றிய பெருநிதி யொடுமிறங் கினரால்.    3.20.88
 1095
    விரைசெய் மெய்நபி பாசறை யடுப்பத்தென் மேல்பா
    லருவி யாறும்வன் பொருப்புமுண் டதற்குமப் புறத்திற்
    பரியுஞ் சேனையு மிடைதர வபூஜகல் படையு
    மொருவ ருந்தெரி யாவண மவணில்வந் துறைத்த     3.20.89
 1096
    வரையி டத்தினுங் கடற்கரை யிடத்தினும் வனத்தும்
    பெருகுஞ் சேனைகொண் டிறங்கிவெம் பேரமர் விளைப்ப
    வொருவர் தம்படைச் செய்தியங் கொருவர்தம் படைக்குத்
    தெரிகி லாதிருந் தனர்செழுந் திறல்வய வேந்தர்.    3.20.90
 1097
    பற்ற லாருறை யிடந்தெரி தரச்சில பகுப்பா
    யொற்ற ரைத்திசை திசைவிடுத் தனரவ ரோடி
    வற்று றாப்பெரு நதிகளும் வனங்களு மலையுஞ்
    சுற்றிப் பார்த்தவர் வரும்வழி தனிலொரு சுரத்தில்.     3.20.91
 1098
    நறவு தூற்றிய பொழிறிகழ் மக்கமா நகரி
    னறபிக் காபிர்கள் பெருஞ்சுமைத் திரளினொட் டகமும்
    பிறவுங் கொண்டிவண் வருதல்கண் டிமைப்பினிற் பிடித்து
    வெறிக மழ்ந்தமெய் முகம்மதின் றிருமுனம் விடுத்தார்.    3.20.92
 1099
    இறுங்கு கோதும்பை நென்முத லியபல வேற்றிப்
    பிறங்க லின்வனம் விடுத்தரும் பெருஞ்சுர வழியின்
    புறங்க டந்தெவ ணேகுவிர் புகலிட மியாதென்
    றறங்கி டந்தசொன் முகம்மதங் கவர்களைக் கேட்டார்.     3.20.93
 1100
    பருகு றாக்கொடும் பாலையிற் பெரும்புனல் படுத்து
    முருக றாதமெய் முகம்மது திருமுக நோக்கி
    யிருகி றாமலை மக்கமா நகரிடத் திருந்து
    வருகி றோமென வுரைத்தன ரறபிவங் கிடத்தார்.          3.20.94
 1101 
    விலகு நீள்கதிர்ச் சுதைநிலைச் சாமினை விடுத்துக்
    குலவு மொட்டகத் திரளொடும் பலருடன் கூடி
    யிலகும் வேற்கைய பாசுபி யானெவ ணுறைந்தான்
    சொலுமி னீவிரென் றுரைத்தனர் நபியிற சூலே.      3.20.95
 1102
    துடவை சுற்றிய ஷாமினைத் துறந்தவ ருறைந்த
    விடமு மெல்லையு மறிகில மபூஜகு லென்போ
    னுடனெ ழுந்துத் பத்துசை பத்துமை யாவும்
    படையும் வெம்பரிக் குழுவுட னிறங்கினர் பரிவின்.   3.20.96
 1103
    பதுறு மாமலைக் கப்புற மிருக்குமன் னவர்க்குப்
    புதிய போசன வருக்கங்க ளிவைகொடு போந்தே
    மிதுகொ லியாமறிந் தவையென வறபிக ளியம்பச்
    சுதின மின்றென வுரைத்திறை யவன்றனைத் துதித்தார்.     3.20.97
 1104
    அறபிக் காபிர்க டமையொரு தலத்தினி லாக்கிப்
    புறம டைந்தக லாதுவன் காவலிற் புகுத்தி
    யிறுகக் கட்டிய வொட்டகைச் சுமைகளை யிறக்கி
    மறுபு றத்தினி லிருத்துமென் றனர்முகம் மதுவே.       3.20.98
 1105
    வலிய வீரர்க ளெழுந்து நந்நபிமொழி வழியே
    பொலிவு றுஞ்சுமை யனைத்தையு மொருபுறத் தாக்கிக்
    கலின வாம்பரி யறபிக டமையுமக் கணத்தி
    லொலிகொள் பாசறைக் குள்ளுறப் புகுத்தின ரொருங்கே.    3.20.99
 1106
    கவசம் போலுங்கண் போலுநற் காயத்தி னுறைந்த
    நுவலு தற்கரு முயிரெனுந் துணைவரை நோக்கி
    நபிக ணாயக மகக்களி நனிகனிந் தொழுக
    மவுல லுற்றனர் தெரிதர வொருதிரு வசனம்.             3.20.100
 1107
    கூறு மக்கநன் னகரவர் குழுவுடன் கூடி
    மாறு கொண்டிவ ணடைந்தன ரொல்லையின் வளைந்து
    பாறு கொண்டுண வெஞ்சமர்க் களத்திடை படுத்தற்
    கீறி தன்றிப்பின் வேறொரு சமயமு மிலையால்.          3.20.1010
 1108
    இற்றைப் போதினில் வாய்த்ததிங் கடலிறை யோனும்
    வெற்றி தந்தனென் றாயத்து மிறக்கினன் விரிநீர்
    வற்று றாக்கடற் புவியினில் தீன்பயிர் வளர்க்கப்
    பெற்ற மென்றிய னபிமனம் பிரியமுற் றுரைத்தார்.    3.20.102
 1109
    ஈது முத்திரைப் பொருளென யாவரு மிசைந்து
    மோது பேரலை மடுக்களுஞ் சுனைகளு முருகார்
    தாது குத்தவெள் ளருவியு மலையடிச் சார்புங்
    காது மாற்றலர்க் கிடமறக் காவலிற் பொதிந்தார்.    3.20.103
 1110
    அற்றைப் போதுபுக் கடைந்தபின் பாசற யனைத்தும்
    பற்ற லார்க்கிட மறத்தலைக் காவலிற் படுத்தி
    வெற்றி வேந்தர்க ளிருந்தன ரிருளற விளக்கி
    யொற்றை யாழிவெய் யவன்கதிர் விரித்துதித் தனனால்.  3.20.104
 1111
    விடிந்த காலையி லபூஜகு லெனுமடல் வீர
    னடைந்த பாசறை யெழுகவென் றெழுமுர சதிரக்
    கடந்த தும்பிய களிரெனு மரசருங் கணமும்
    படர்ந்த வெம்பரிக் குழுவுட னெழுந்தனர் பரந்தே.   3.20.105
 1112
    கோல வட்டவெண் கவிகையு நெடுங்கொடித் காடு
    மால வட்டமுங் கேகயப் பீலியு மணியாய்
    வேலை வட்டவெண் டிரையெனக் கவரியின் வீச்சும்
    நீல வட்டவொண் விசும்பிட னறநெருங் கினவே.    3.20.106
 1113
    பேரி காகள மதிர்தர வபூஜகல் புறப்பட்
    டார வாருதி முகம்மது திசையறி யாமற்
    பாரின் மின்குலம் பரந்தென வேலொளி பரப்பி
    வீரர் சூழ்வர வரவுகண் டவர்விளம் புவரால்.   3.20.107
 1114
    இகன்ம னத்தபூ ஜகல்பெரும் படையுட னெழுந்து
    தகைவி னம்படை யுறைவது தனையறி யாம
    லகல்வ தன்றிநம் மெதிரடுத் தடைந்தன னெனுஞ்சொற்
    பகர்வ தாயினர் முகம்மது திருமுனம் பணிந்தே.   3.20.108
 1115
    ஒன்ன லார்படை யுறுவதென் றுரைவழங் கிடவே
    கன்னி மாப்பெருந் தொகுதிக டமையலங் கரித்து
    மின்னு குற்றுடை வாளெடுத் தரையினில் விசித்து
    மன்ன ரியாவரும் போரமர்க் கோலங்கள் வனைந்தார்.  3.20.109
 1116
    உதித்த திங்களின் சவிகெடக் கவிகைக ளொளிரப்
    பதித்த லத்தினும் விண்ணினும் கொடித்திரள் பறப்பக்
    கதித்த வெம்பரி வீரர்கள் வேந்தர்கள் கடிதி
    னிதத்த நன்மறை முகம்மது நபியுட னெழுந்தார்.  3.20.110
 1117
    சின்னம் பூரிகை பேரிகை தவில்பறை திடிம
    னின்னி யம்பல முழக்கலிற் புவிசெவி டெடுப்ப
    மன்னர் பேரணி கலனொளி பருதியின் மலிய
    நன்ன யசல வாத்தொடும் வாழ்த்தொடு நடந்த  3.20.111
 1118
    கொதிகொள் வேலினர் வரிப்புலிக் குழுவெனக் குழுமப்
    பதலை யின்புறம் விடுத்தடற் படைகொடு நடத்தி
    யெதிரி லான்றுணை யொடுமொரு திடரைவிட் டிறங்கிப்
    பதுறெ னுந்தலத் தாயினர் முகம்மது நபியே.       3.20.112
 1119
    ஹபீபு தம்பெருஞ் சேனையுங் கவிகையுங் கொடியு
    மபூஜ குலுடன் வருபவ ரெவருங்கண் டறிந்தா
    ரபூஜ கல்பெருந் தானையுந் துவசமு மார்ப்பும்
    ஹபீபு வேந்தரும் வீரரும் விரைவிற்கண் டறிந்தார்.    3.20.113
 1120
    திருகு வெஞ்சினக் கடகரி யனைவர் திரளை
    யரசர் கேசரி யெனவரு மகுமது நோக்கி
    யிருநி லத்தினிற் றருவெனு மிருகர மேந்திச்
    சுருதி வல்லவன் றனையிரந் தொருமொழி சொலுவார்.   3.20.114
 1121
    உன்னு முன்றிரு மறைபடி றெனவுமிவ் வுலகி
    லென்னை யுந்திருத் தூதனு மலவென விழிவாய்ச்
    சொன்ன காபிர்க ளடைந்தன ரிவருட றுணிப்ப
    மின்னும் வாள்வலி யெனக்கரு ளெனவிளம் பினரால்.    3.20.115
 1122
    இந்த நன்மொழி யிறையவ னிடத்திரந் தேத்தி
    யந்த ரத்தினி லமரரா மீனொலி யதிரக்
    கந்து கத்திருந் தருமறை பாத்திஹா வோதிச்
    சுந்த ரப்புயத் துணைவரை யருளொடு நோக்கி      3.20.116
 1123
    பேத வஞ்சமன் னவர்கடம் பெயர்களைக் குறித்துச்
    சோதி மென்கர மெடுத்திரு நிலத்தினைச் தூண்டி
    யேத முற்றுயிர் விடுமிட மிஃதிஃ தெனவே
    பூத லம்புகழ் திருநபி வாக்கினிற் புகன்றார்.       3.20.1173
 1124
    கருத லார்படு களமிது தலமெனக் காட்டிச்
    சுருதி நூன்முறை பெருக்கிய நாவினர் சூழ
    விருது நீள்கொடி யிருபுற முலவிமேல் விளங்கப்
    பருதி போற்பெரும் புகழ்நபி படையணி வகுப்பார்.     3.20.118
 1125
    கடகரித்திர ளெறிந்தரும் புலவறாக் கதிர் வேற்
    பிடிக்கும் வெற்றியஸ் ஹாபிக ளினிற்சில பெயரை
    வடிக்கு மாமறை யவரிடத் தினில்வர வழைத்து
    நடிக்கும் வெம்பரி யினருளந் தெரிதர நவில்வார்.   3.20.119
 1126
    செறுநர் வெம்படை யடரினு மிவண்சித காமல்
    விறள்கொள் வில்லினிற் பொருவதல் லதுகதிர் விரிவா
    ளுறையை நீக்கலென் னுறைபிறந் ததற்பினென் றுரைத்து
    நெறியி னோரிட நிறுத்தினர் நிலைதவ றாதார்.     3.20.120
 1127
    நிகரின் மன்னவர்க் கினிதுரைத் தொருதல நிறுத்திச்
    செகத லம்புக ழபூபக்கர் செழுமுக நோக்கி
    யிகல றுந்தனி முதலவ னுதவிகோ டிவணிற்
    ககனி ழிந்தம ராதிபர் வரவுகண் டனனால்.        3.20.121
 1128
    ஒங்கல் போலுமை யாயிர மலக்குக ளுடனே
    நீங்கில் பஞ்சகலி யாணியிற் றமனிய நிறத்த
    பாங்க ரின்சரு வந்தணிந் தரும்படைக் கலன்க
    டாங்கி விண்ணிடை யெதிர்ந்தன ரிருவிழி தழைப்ப.   3.20.122
 1129
    எந்த னாருயிர் ஜிபுறயீ லிவணம ரடுத்து
    வந்து நின்றனர் வெற்றியும் பிடித்தவாள் வலியு
    மந்த நாயக னமக்களித் தனனென வறைந்தா
    ரிந்து வந்தெதிர் பகிர்தரப் பகர்தரு மிறசூல்.     3.20.123
 1130
    அலியை யும்புகழ் தரும்ஹமு சாவையு மடல்வாள்
    வலிமை மிக்குபை தத்தையு மூன்றணி வகுத்துச்
    சிலைகொள் வெம்பரி வீரர்கள் கணம்பல செறிய
    நிலைகொ ளும்படி தாமுமோ ரணியென நின்றார்.    3.20.124
 1131
    அபுஜ கல்முத லுத்பத்து மவன்மக னொலீதும்
    பவுரி வாம்பரி சைபத்தும் பெருபடைக் கடலு
    நவுரி பம்பைக ளார்த்திட நாலுகை யாகப்
    புவன மெங்கணு நடுங்குற நடத்தினர் புரவி.     3.20.125
 1132
    முதிரும் பூசல்கொண் டிருபெரும் படைகளு முன்னி
    யெதிருங் காலையி லபூஜகல் கரமெடுத் தேந்திப்
    பதியி ருந்துற முறைகளைப் பழித்தபா தகரைச்
    சதிப டுத்திறை வாவெனத் தனியிரந் தனனால்    3.20.126
 1133
    எட்டிக் கொண்டெமக் குமக்கென விருக்குமவ் விடத்திற்
    சுட்டிக் கொண்டவ ரிவரெனப் பெயர்களைத் தொகுத்துத்
    தட்டிக் கொண்டுகை யேந்திநின் றிரந்தவன் றனைத்தான்
    றிட்டிக் கொண்டது போலிருந் தனசொலுந் திறனே.  3.20.127
 1134
    உறுசி னத்துத் பத்துசை பத்துட னொலீது
    முறுகு வெஞ்சின வெகுளியிற் புருவங்கண் முரியத்
    தெறிக னற்பொறி தெறித்திமை விழிக்கடை தீயத்
    தறுகி லாதுமுன் னடத்தினர் துரகதத் தளத்தை.    3.20.128
 1135
    தேன் றிகழ்ந்தபொற் புயவரைச் செழுந்திற லலியு
    மூன்ற தும்புவே லுபைதத்து மடையல ருடலங்
    கீன்ற வேல்ஹமு சாவும்வெம் படைகொடு கெழுமி
    மூன்று பேருமம் மூவர்க ளெதிரின்முன் னினரால்.  3.20.129
 1136
    படர்தென் கீழ்த்திசை யிறையவன் சுடுகனற் படையும்
    வடவை யும்வெகுண் டெதிர்மலைந் தெனவளை கிரியும்
    புடவி யுள்விழக் கடல்சுவ றிடப்பணி புரள
    விடன றத்தனி தாக்கின வெதிரிரு படையும்.  3.20.130
 1137
    முரசு துந்துமி திண்டிம முருடுமெல் லாரி
    பெரிய காகள நவுரிபூ ரிகைதவில் பேரி
    யிருவ கைப்படை யினுங்கிடந் தெழுந்தபே ரோதைக்
    குரவு நீர்ப்பெருங் கடலொலி காண்கிலா தொளித்த.   3.20.131
 1138
    பரிக்கு ரத்தினு மாடவர் தாளினும் பரித்துத்
    துரக்குந் திண்வளை யுருளினும் பிறந்தவத் தூளி
    யெரிக்கும் வெங்கதிர் வெய்யவ னிடந்தெரி யாம
    னெருக்கி நின்றது திசையினும் விசும்பினு நிறைந்தே.  3.20.132
 1139
    படல தூளிகண் மேகத்தி னிறைந்தபஃ றிசையு
    மிடிக ளொத்தவின் னாணொலி வீரர்க ளெதிர்ந்து
    தொடுகை வாளொலி மின்னெனப் பலதுடி துடிப்பக்
    கடிகொண் மாமழை சொரிந்தெனச் சொரிந்தன கணைகள்.  3.20.133
 1140
    பரவை யொத்தன சேனையி னிரைநிரை படர்ந்த
    திரைக ளொத்தன வாவுமெம் பரித்திரைச் சுறவின்
    விரைவை யொத்தன வேந்தர்க டிரிந்தவை விரிநீ
    ரரவ மொத்தன நெருங்கிய படைதரு மரவம்.   3.20.134
 1141
    மிதித்துஞ் சோடணி முகத்தினிற் றாக்கியும் விரவிற்
    குதித்த கொட்பியினும் வீதியிற் றிரிந்துங்கொன் னுனைவாள்
    பதித்த திண்கர வீரர்க ளுடலுயிர் பதைப்பச்
    சதித்துத் தாவின திரிந்தன சிலசில சடிலம்.   3.20.135
 1142
    இடியி னொன்றொலி யெனவெழுந் தனுமனித் திமைப்பிற்
    படியின் மட்டிகி ரிகளெனக் கறங்கெனப் பலகா
    னெடுநி லஞ்சுழல் வளியென நினைந்ததிக் கனைத்துங்
    கொடிய வெம்படை யிடைதிரிந் தனசில குதிரை.  3.20.136
 1143
    வெடித்து மண்டையின் மூளைகள் சொரியமெல் லிதழைக்
    கடித்த பற்பல வுதிர்தரக் கனல்விழி கலங்கப்
    பிடித்த கையொடும் வின்முறி தரக்குடர் பிதுங்க
    வடித்த  பந்தெனத் திரிந்தன வாடலம் பரிமா.         3.20.137
 1144
     வேலிற் றாக்கினர் வில்லினிற் றாக்கினர் விரிமுக்
     கோலிற் றாக்கினர் வாளினிற் றாக்கினர் குடங்கைத்
     தோலிற் றாக்கினர் சுரிகையிற் றாக்க்கினர் துரத்திக்
     காலிற் றாக்கினர் தாக்குறும் பேரமர்க் களத்தில்.     3.20.138
 1145
     உரத்தி னுஞ்செழுந் தோள்வரை யிடத்தினு முயர்வேற்
     கரத்தி  னுமலர் முகத்தினுங் கழுத்தினுங் கரிய
     சிரத்தி னுமிதழ் கறித்திடும் வாயினுஞ் சினமங்
     குரித்த கண்ணினு மொழுகின வருவியொத் துதிரம். 3.20.139
 1146
     கால சூறையி னொத்தெதிர்ந் தெழுகுர கதத்தின்
     மேல றுந்தன வளைமுக மறுந்தன மிதிகா
     னால றுந்தன காயத்திற் குருதியி  னனைந்து
     வால சூரிய னெனநின்ற வீரர்கை வாளால்.      3.20.140
 1147
     காந்து வெவ்வழ லெனப்படைக் கலன்களைக் கடிந்து
     போந்த மள்ளர்க ளாவியை விசும்பிடைப் போக்கிப்
     பாய்ந்த மாக்களி னுரங்களை யிருவகிர் படுத்தி
     வேந்தர் மார்பினும் புகுந்தன வயவர்கை வேல்கள்.     3.20.141
 1148
     கேட கத்தையுந் தாங்கிய கரத்தையுங் கிடந்த
     சோடி ணைப்படு மிரும்பையு முரத்தையுந் துளைத்துள்
     ளூடு றப்புகுந் திருந்தவல் லுயிரையு முருவிச்
     சாடி யப்புறம் போயின வீரர்கைச் சரங்கள்.       3.20.142
 1149
     கொடியொ டிந்தன விரிகுடை நுறுங்கின குணிலா
     லடிப டும்பறை பேரிகை யுடைந்தன வரசர்
     முடித கர்ந்தன சோடுக ளுதிர்ந்தன மூரித்
     தடமு றுங்கரத் தேந்திய வீரர்கைத் தடியின்      3.20.143
 1150
     மூசி வண்டுடைத் தும்பையந் தொடையலை முடித்துத்
     தூசி நின்றவர்த் துணித்துவெங் கொடிப்படைத் துரத்தி
     வாசி யின்குழுக் குறைந்திடப் பிணக்குவை மலிய
     வீசி நின்றனர் சிலசில திறல்வய வீரர்.    3.20.144
 1151
     வாடை கொண்டுறும் பரியொடும் வீரரை மாய்த்து
     நீடும் வேல்கெட விடுத்தவ ணிலத்திடைக் கிடந்த
     ஆடல் வெம்பரித் தாளெடுத் தொருகையி லாக்கிச்
     சாடு கின்றனன் வயவரை யதிலொரு தலைவன்.    3.20.145
 1152
     வெற்றி வாட்கணை பொருதழிந் திடலும்வெஞ் சினத்தின்
     முற்றி நின்றனன் கண்டொரு திறலவன் முன்னி
     யிற்று வீழ்ந்திடத் தோளினை வாளினா லெறிந்தா
     னற்ற தோளெடுத் தவன்றனைச் சிதைத்தன னவனே.     3.20.146
 1153
     அடுத்துப் பிற்புறத் தூணியிற் கிடந்தவம் பனைத்துந்
     தொடுத்து மள்ளரைத் துணித்தறத் தொடுசர மிலவான்
     மடுத்து மர்பகங் கிடந்தவம் பனைத்தையும் வாங்கி
     விடுத்து நின்றனன் சிலைகுழைந் திடவொரு வீரன்.  3.20.147
 1154
     பம்பு மாக்கடற் றானைக ளிரிதரப் படுத்தி
     வெம்பு மாத்திர ளொன்றொடொன் றடித்தற வீழ்த்திக்
     கம்ப மூடெறிந் திருகவுண் மதசலங் கரைக்குந்
     தும்பி யில்லெனச் சலித்துநின் றனனொரு வீரன்.    3.20.148
 1155
     கூரும் வெங்கணை யனைத்தையுந் தொலைத்துக்குற் றுடைவான்
     வாரி சச்செழுங் கரங்கொள வெகுண்டொரு வயவ
     னார மார்பினில் வேல்கொடு தாக்கின னவனை
     வீர வேலுற நடந்துகொன் றனனொரு வீரன்.  3.20.149
 1156
     பாரின் வெங்களத் திடைவெறுங் கயனெனனப் பரியை
     யூரவிட் டடர்ந் தெதிர்த்தனை வெகுண்டுவண் டுறுக்கி
     மூரி வெம்பரி யுடனவன் வாயினு மூக்குஞ்
     சோரி கொட்டிடப் புடைத்தன னதிலொரு சூரன்.   3.20.150
 1157
     அச்சு வத்தினும் வீரர்கள் புயத்தினு மழுந்தத்
     தச்ச வாளியும் வேலும்பைங் குருதிகள் சாய்ப்ப
     விச்சை யின்களத் திடனறத் திரிந்தவ ரெவரு
     மெச்சி லென்றுறை வாள்கழற் றிலனொரு வீரன்.   3.20.151
 1158
     நீல மாமுகிற் றுணியெனுங் கேடக நிரையின்
     பால்பு குந்துட றலைகர மிருவகிர் படுத்திக்
     கோலி நின்றமன் னவன்றனை யெதிரினிற் குறுகி
     வேலி னாலெடுத் தேந்தின னொருவய வீரன்.     3.20.152
 1159
     பெய்யும் வில்லிதென் மல்லின ரெவரெனப் பேசி
     யைய மற்றவன் றனையொரு வீரன்சென் றடுத்துச்
     செய்வ தீதென வீழ்த்திவன் சிரத்தினைச் திருகிக்
     கையி  னேந்திநின் றாடின னெதிரமர்க் களத்தில்.   3.20.153
 1160
     ஆவி யோசின மோபெரி தெனவறி கிலன்போர்த்
     தாவிப் போக்கினன் கரத்தொடு மிருதுணைத் தாளும்
     பூவின் மேற்கிடந் தார்ப்பொடும் வயவரைப் புகழ்ந்து
     கூவி யோய்ந்திலன் போர்வரு கெனவொரு குரிசில்.   3.20.154
 1161
     முடக்கு வாற்பகு வாயரி யேறென முனியுஞ்
     சுடர்க்கண் வேங்கைக ளெனச்சில வீரர்க டுறுமிக்
     கடக்கும் வெற்றியி  னினையன வமர்செயக் கடிதி
     னுடைக்கும் வெம்பரி வீரருக் காகவந் துற்றார்.     3.20.155
 1162
     கால மாருதப் பரியினை விசையினிற் கடவி
     யால காலமொத் தரசரைப் பிணக்குவை யாக்கி
     மேலுந் தாக்கிவெம் பரியினந் தரையினில் வீழ்த்திக்
     கோல மார்கதிர் வாளினிற் கூறுசெய் தனரால்.        3.20.156
 1163
     கருக்கொள் காரிடி யெனக்கரு தலர்கள்கட் டழிய
     முருக்கும் வேளையுக் காசகை யாயுத முறிந்து
     செருக்கொ டுந்திரிந் துலவிய பரியினைத் திருப்பி
     யருக்க னொத்தநம் முகம்மது நபியிடத் தானார்.   3.20.157
 1164
     பால டுத்தவுக் காசசெம் மலர்முகம் பார்த்தோர்
     கோலெ டுத்துநந் நபியவர் கரத்தினிற் கொடுப்ப
     மால டுத்தகைக் கேந்திய வுடன்வடி வாளாய்ச்
     சூல டுத்தமை மின்னினுஞ் சுடரிலங் கியதே.        3.20.158
 1165
     மன்னர் மன்னபி கொடுத்தகைக் கோலொரு வாளா
     யிந்தி லம்பெற விருந்ததைக் கரத்தினி லேந்திப்
     பொன்னி லங்கிய குசைப்பரி யொடும்படைப் புகுந்து
     முன்னர்த் தாக்கினு மும்மடங் கெனமுருக் கினரால்.    3.20.159
 1166
     நீளும் வேலறுந் தனகதை யறுந்தன நிருபர்
     தோள றுந்தன சோடறுந் தனதுர கதத்தின்
     றாள றுந்தன கேடக மறுந்தன தவைர்
     வாள றுந்தன குடைகொடி யறுந்தன மாதோ.    3.20.160
 1167
     மாறு பட்டவர் சிரத்தினு முரத்தினு மலிய
     வூறு பட்டன வுதிரங்க ளூற்றெடுத் தொழுகிச்
     சேறு பட்டன நெடுநில மணியொடு திறனும்
     வேறு பட்டன பட்டன காபிர்கள் வீரம்.         3.20.161
 1168
     தலைகு விந்தன கரத்துணி குவிந்தன தரியார்
     சிலைகு விந்தன படைக்கலங் குவிந்தன திரளி
     னுலவு வெம்பரி யுடனடல் வேந்தர்க ளுடல
     மலைகு விந்தெனக் குவிந்தவுக் காசகை வாளால்.       3.20.162
 1169
     உக்கி ரப்பரி நடவிவெள் ளுருமென வுரறிக்
     கைக்க டுத்தலை விதிர்த்துவெங் காபிர்கள் சூழ
     மிக்க சைபத்தென் றோதிய விறலரி வீரன்
     புக்கி னன்றிரு நபிதுணை யவர்பொரு மிடத்தில்.      3.20.163
 1170
     அடர்ந்து சைபத்து வரவுகண் டடலரி ஹமுசாத்
     திடந்த ருங்கதிர் வாளினை நோக்கிக்கண் சிவந்து
     தொடர்ந்து சூறையிற் றிரித்துவெம் பரியினைத் துரத்தி
     யிடந்த ரும்பெருங் களத்திலங் கவன்முன மெதிர்ந்தார்.      3.20.164
 1171
     மாறி லான்றிரு நபிக்குரைத் திடுங்கலி மாவை
     வேறு கொண்டனை புந்தியற் றனைமுனம் விதித்த
     வீறு நாளிவை யோவினை சூழ்ந்ததோ வெதிர்ந்தாய்
     கூறு கூறென நகைத்தவன் முனங்குறு கினரால்.       3.20.165
 1172
     நீங்க ருங்கிளை யிழந்துமுன் னெறிநிலை தவறித்
     தீங்கி னுட்படும் பதகவென் றிருவிழி சிவப்ப
     வோங்கும் வாளெடுத் தசைத்திகழ் கறித்துவண் டுறுக்கிப்
     பாங்க ரிற்கரங் கெனத்திரித் தனன்வயப் பரியை.    3.20.166
 1173
     வாவு லெம்பரி யிழிந்தெனை யொருதரம் வணங்கிச்
     சேவ கத்தினைத் தவிர்பிழை யலவெனிற் றீங்கி
     னேவல் கொண்டுனை விடுத்தபொய் முகம்மதி னிடத்திற்
     போவ தற்கிட மிலையிறந் தனைநொடிப் போதில்.   3.20.167
 1174
     ஈது முத்திரை யறிகென சைபத்தென் பவனங்
     கோதி நின்றனன் கேட்டனல் வெகுளியிற் றுனைப்போல்
     வாது ரைப்பதின் றமரறி குவனென வகுத்துக்
     காதும் வாளையுந் தோளையு நோக்கிக்கண் சிவந்தார்.    3.20.168
 1175
     கொதித்த கண்ணெரி தவழ்தரக் கொடுங்கதிர் வாளான்
     மதித்த மன்ஹமு சாதிரு மணிமுடி யிலக்கா
     யெதிர்த்துக் தாக்கினன் றாக்கலுங் கேடகத் தேந்தி
     யதிர்த்து வீசினர் வீசலுந் தாங்கின னவனே.    3.20.169
 1176
     கையின் வேலெடுத் தெறிந்தனன் கதிர்முடி ஹமுசா
     மெய்யிற் சோட்டினிற் றாங்கின கடுப்பினில் வெகுண்டு
     செய்ய வெங்கதை யெடுத்தடித் தலும்படச் சிதறி
     யைய மற்றற நொறுங்கின கேடக மன்றே.    3.20.170
 1177
     கட்டு வாம்பரி யினைப்பரி முகத்தொடுங் கடவி
     வெட்டு வாரெறி வார்மணி வேலினை வேலிற்
     றட்டு வார்புடைப் பார்திரி வார்தடக் கதையா
     லொட்டு வார்திறஞ் சாய்த்தில ரொருவருக் கொருவர்.   3.20.171
 1178
     மடித்து வாயிதழ் கறித்துச்செம் மணிக்கதை யோங்கிப்
     புடைத்த னன்ஹமு சாதிருக் கொடிவிலாப் புறத்தி
     லிடிக்கு நேரெனு மடியினிற் சினந்துவா ளெறிந்தா
     ரடற்ப ரிக்குசை யொடுமவன் கரமறுந் தனவால்.    3.20.172
 1179
     கரந்த றிந்திட வோங்கினன் மறுத்துமக் கதையு
     முரந்தி கழ்ந்தவன் சிரமும்பொற் சோடுட னுடலும்
     பரிந்த பக்கரைக் குதிரையு மிருபகுப் பாக்கி
     விரிந்த பாரிடத் தினிற்கிடத் தினரொரு வீச்சில்.    3.20.173
 1180
     வீரன் சைபத்து மடிந்தன னெனும்வெகு ளியினாற்
     கோர மாமத கரடவெங் களிறெனக் கொதித்துக்
     காரின் மின்னெனு மயிலொடும் பரியினைக் கடவிச்
     சாரும் வெம்படை யதிர்தர வொலீதுவந் தனனால்.   3.20.174
 1181
     பச்சி ரத்தச்செஞ் சேற்றழ றெழுநெடும் பாரின்
     வச்சி ராயுதங் கொடுவரு மொலீதுள மறுக
     வச்சு வத்தொடு முதன்முறைச் செருவிளை யாட்டுக்
     கிச்சை யின்படிக் கிடைத்ததென் றலியும்வந் தெதிர்ந்தார்.  3.20.175
 1182
     கலின வாம்பரி வீரரி லெனதுகை யறிய
     வலிய வஞ்சக முகம்மதே யெதிர்வரல் வேண்டுஞ்
     சிலையுந் தண்டமுங் கட்கமுந் தரித்தொரு சிறுவ
     னலிவி லாதிவ னோவெதிர் பவனென நகைத்தான்.    3.20.176
 1183
     படைக்க லத்தொடு முனையும்வெம் பரியையும் படியி
     னடித்து வீழ்த்துவ தரிதல வெதிர்ந்தனை யாயிற்
     பிடித்து நோக்குவ திலையுன துயிர்க்கொரு பிழையா
     யிடுக்க ணெய்துமுன் சார்பிடத் துறைகவென் றிசைத்தான்.  3.20.177
 1184
     அறிவின் செய்வினை தவிர்வினை யறிகிலா தவரே
     சிறுவர் பூவினிற் சிறுவரா யிருந்துஞ்செவ் வியதீன்
     முறைமை நின்றுநல் வணக்கமு மொழுக்கமு முதிர்ந்தோர்
     மறனு மாண்மையும் பெரிதென அலிவகுத் துரைத்தார்.   3.20.178
 1185
     தரும மென்றுரை வழங்கின னம்மொழி தனைநீ
     வரும மென்றுகொண் டிகழ்ந்தனை யுனைவரைந் திறுக்கி
     யெரிமு னாக்குவன் காண்டியொல் லையினென விசைத்தான்
     பொரியுஞ் செந்தழல் கெழுமிய குழியிடைப் புகுவான்.     3.20.179
 1186
     நாய கன்றிருத் தூதெனு முகம்மது நபியைக்
     காயும் வஞ்சகக் கொடியனென் றுரைத்தகட் டுரைக்குந்
     தீயி னிற்புகுத் திடுவனென் றெனைச்செறுத் ததற்கும்
     வாயி னைக்கிழித் தெறிவன்கண் டறியென வகுத்தார்.    3.20.180
 1187
     இசைத்த வாசகங் கேட்டலு மிருவிழி கனலக்
     கசைத்த லம்பொடி படப்பரி புடைத்திதழ் கடித்து
     விசைத்தி டக்கரக் கேடகங் குலுக்கிவெங் கதிர்வா
     ளசைத்தெ றிந்தன னாடல்வெம் பரிப்புலி யலியை.     3.20.181
 1188
     எறிந்த வாளலி கதையினிற் றாக்கவெண் பகுப்பாய்
     முறிந்து வீழ்ந்தது மற்றொரு வேல்கொடு முனிந்து
     பறிந்து போம்படி விடுத்தனன் பன்மணிக் கதிரி
     னிறைந்த கேடகத் தெற்றவு மிற்றதந் நெடுவேல்.  3.20.182
 1189
     அயிலுங் கட்கமு மறுந்தன வெனமன மழுங்கி
     யெயிற துக்கிநாக் கடித்துநின் றவன்றனை யெதிர்ந்து
     பயிலும் வெம்படைக் கலனுள வெனிலினம் பாரென்
     றியற ருந்திரு மறைநபி மருகர்நின் றிசைத்தார்.   3.20.183
 1190
     உற்ற வாசகங் கேட்டலும் வலியதண் டோ ங்கிச்
     சுற்றி விட்டெறிந் தனன்பிடித் திடக்கையாற் சுழற்றி
     மற்ற வன்புயத் தெறிந்தனர் வனைதுடர்ச் சோடு
     மற்றி றுந்தத் தண்டமு நுறுங்கிய தன்றே       3.20.184
 1191
     பின்னு மோர்வடி வாளினைக் கரத்தினிற்  பிடித்து
     மன்னு வாம்பரி யலியின்மே னீட்டினன் மறுத்துங்
     கொன்னு னைக்கதிர் வாளினிற் றாங்கினர் கொதித்துச்
     சின்ன பின்னங்கள் படுத்திடப் பரியினைத் திரித்தார்.     3.20.185
 1192
     ஒலிதும் வெம்பரி துரத்திட வூழிவெங் காலு
     மலியும் வெவ்வழல் வடவையு மெதிர்ந்தன மலைந்து
     கலினெ னும்படைக் கலத்தொனி திசைதிசை கதுவப்
     புலனு றைந்தவ ரதிசயித் திடும்படிப் பொருதார்.     3.20.186
 1193
     கன்றி லாமனத் திறத்தவ ரிடுபடைக் கலன்க
     ளொன்றொ டொன்றெறிந் தழற்பொறி தெறித்திட வொளிரும்
     வென்றி வாளலி செழுங்கர விசைதரும் விரைவிற்
     குன்று போல்விழுந் தவிந்தன னொலீ தெனுங் கொடியோன்.    3.20.187
 1194
     கலின வாம்பரி மிசைகரக் கடுத்தலை யுடனு
     மொலிது வீழ்ந்தது கண்டுத்து பத்தெனு முரவோன்
     புலியெ னும்படி சினந்தெழுந் தடற்பரி புடிஅத்து
     வலிய வீரர்கள் பொருமமர்க் களத்திடை வந்தான்.    3.20.188
 1195
     உதுபத் தென்னுமக் கொடியவ னடந்தவுக் கிரத்தி
     னெதிரெ ழுந்துபை தத்தெனும் புரவல ரேகிக்
     கதிர்கொள் வாள்கொடு தாக்கினர் கதையினிற் பிடித்து
     முதிரும் வெங்கதி ரயில்கொடு முனிந்துமோ தினனால்.   3.20.189
 1196
     அள்ளி லைக்கதிர் வேலினை வாளினா லறுத்து
     வள்ள றாக்கலுந் தாக்கினன் செழுங்கதிர் வாளால்
     விள்ள ரும்படி யொருவருக் கொருவர்வாள் விதிர்ப்பக்
     கொள்ளி வட்டங்க ளெனத்திரிந் தனகுர கதங்கள்.   3.20.190
 1197
     காற்றை யொத்தன விசையினிற் றாக்கினிற் கருவா
     னேற்றை யொத்தன வெகுளியி  னெரியையொத் தனவாற்
     சீற்ற முட்கொடு மெழுந்தன பறந்தன தெரிந்து
     சாற்றும் பேரெவ ரிருவர்தங் குதிரையின் சாரி.    3.20.191
 1198
     சக்க ரத்தினும் வேலினும் வாளினுந் தாக்கு
     முக்கி ரத்தினி லிருவர்மெய் யினுமொழு குதிரங்
     கக்கி நின்றன வூறுக ளிடனறக் கலிப்ப
     மிக்க வெஞ்சமர் விளைத்தன ரிருவரும் விரைவின்.  3.20.192
 1199
     விரைவி  னிற்பெரும் போரினை யிருவரும் விளைப்ப
     வரியெ னுந்திற லலியும்வெம் பரிஹமு சாவு
     மொருநொ டிக்குள்வந் தடுத்தன ருத்பத்தென் பவனை
     யிருநி லத்திடை வீழ்த்தின ருதிரங்க ளிழிய.  3.20.193
 1200
     வேந்தர் மூவரு மிறந்திட வபூஜகில் வெகுண்டு
     காந்து வெங்கனல் விழியெரி தரக்கரம் பிசைந்து
     மாய்ந்தி டும்பெருங் களத்திடை தீனவர் மறுகப்
     பாய்ந்தி டும்புலிக் குழுவென நடத்தினன் படையை.   3.20.194
 1201
     ஆட லம்பரி யொடுந்திறற் பரிசுகள்வந் தடர்த்த
     நீடும் வேலுடன் வேலவ ரடர்த்தனர் நெருங்கிச்
     சாடும் வாலுடன் வாளின ரடர்த்தனர் தாக்கிக்
     கோடும் வில்லுடன் வில்லின ரடர்த்தனர் குழுமி.     3.20.195
 1202
     விடுகை யம்பினுங் கதையினு மழுவினும் விடமார்
     நெடிய வேலினுஞ் சக்கரத் தினுமுட னெரியப்
     படுக வண்கலி  னெறியினு முரத்தினிற் பதியத்
     தொடுச ரத்தினும் விசும்பினை யிடனறத் தூர்த்தார்.   3.20.196
 1203
     வன்பி றந்திடச் செலுந்திறத் தவர்செழு மார்பிற்
     பொன்பி றந்தபன் மணிசிறி திமைத்தன பொருபா
     ரின்பி றந்தசெந் தூளியி னிடைபல கோடி
     மின்பி றந்தெனப் பிறந்தன வாளொளி விளக்கம்.  3.20.197
 1204
     பெருகும் பல்லியத் தொலிப்பினும் படைக்கலன் பிணங்கி
     மருவு மார்ப்பினும் வருஞ்சிலைக் கலிப்பினு மலிந்த
     புரவி யார்ப்பினும் வீரர்க ளார்ப்பினும் போரி
     னிருதி றத்துமன் னவர்களுந் தலைமயங் கினரால்.  3.20.198
 1205
     முருகி ருந்தபைந் தொடையலுஞ் சருவந்த முடியுங்
     கருகும் வட்டவொண் பரிசையு மணிபல கலனும்
     விரித ருஞ்செழுந் துகிலுங்கஞ் சுகியும்வெம் பரியுங்
     குருதி நீரினி னனைந்துசெந் நிறத்தினைக் கொடுத்த. 3.20.199
 1206
     வில்லின் வீழ்த்திட மாய்ந்தனர் சிலர்சிலர் வெகுண்டு
     மல்லின் மாய்ந்தனர் சிலர்சிலர் வேல்கொடு மார்பிற்
     கல்லி மாய்ந்தனர் சிலர்சிலர் வாக்கினிற் கலிமாச்
     சொல்லி மாய்ந்தனர் சிலர்சிலர் சோரிவெங் களத்தில்.  3.20.200
 1207
     படர்ந்து கொன்றனர் சிலர்சில ரிழிந்துவெம் பரியை
     நடந்து கொன்றனர் சிலர்சிலர் நடையுமற் றொழிந்து
     கடந்தி ருந்துகொன் றனர்சிலர் சிலர்மனங் கனன்று
     கிடந்து கொன்றனர் சிலர்சிலர் வீரர்கள் கெழுமி.         3.20.201
 1208
     அண்டனர் நாயகன் மறைநெறித் தீனிலை யவரு
     மிண்டு பேசிய அபூஜகல் காபிர்வெம் படையு
     மண்டு பேரமர் விளைத்திட முகம்மது நயினார்
     கண்டு வேகமற் றுண்டெனச்  சிவந்தகட் கடைகள்.   3.20.202
 1208
             வேறு
        சேவைசெய் தமரர் நிதமடி  பரவுஞ்
     செவ்வியர் கருத்தினை யறிந்தின்
     றேவலுக் கியைவ னியானெனப் புடவி
     யிருவிசும் பிடத்தவர் கேட்பக்
      கூவிய துணர்ந்து மாமறை யளித்த
     கொற்றவன் றனைப்புகழ்ந் தேத்தித்
       தாவரு வேகந் தனைக்கடிந் துலவுந்
     தடப்பரி விடுத்திறங் கினரால்.                        3.20.203
 1210
      திருமொழிக் கியைவ னியானெனப் பணிந்து
    செப்பிய புடவிமண் ணதனி
      லொருபிடி கரத்தி  னெடுத்தினி தேந்தி
    யுடையவன் றிருமறை யுரைத்துப்
      பொருமமர்க் களத்திற் காபிரை நோக்கி
   புழுங்கிய சினத்தொடு மெறிந்து
 குரகதத் தேறி வேல்வலந் தாங்கிக்
    குரைகடற் படைநடத் தினரால்.     3.20.204
 1211
 எறிந்தமண் டாவித் திசைதிசை செருகி
    யிருவிசும் பிடனறப் பரந்து
 செறிந்தவெங் களத்திற் காபிர்கள் முகத்துஞ்
    செவந்தகண் களினும்வா யினும்போய்
 மறைந்தன விழுந்து வலிகளுங் கெடுத்து
    மண்டின வதிற்றலை மயங்கி
 யறைந்தபே ரொலியுஞ் செவிகளிற் றோன்றா
    தறப்பயந் தறிவழிந் தனரால்.       3.20.205
 1212
 பொருப்பிடை கிடந்த வரிப்புலிக் குழுவும்
    பொருவரா மடங்கலேற் றினமு
 மொருப்படத் திரண்டு நடந்தெனத் தீனோ
    ரியாவருங் மொருமுக மீண்டத்
 தெரிப்பருந் தொகுதித் தலைவரும் பரியுந்
    திரளுறுஞ் சேனையு மிடைந்து
 மருப்புடைக் கரட மதகரி யனைய
    மன்னர்கண் முறிந்தனர் மயங்கி.  3.20.206
 1213
        நிரைநிரைப் பரியின் பிணக்குவை  மலிந்த
    நிருபர்க ளுடற்குறை மலிந்த
        விரிகதிர்ப் பூணு மாரமு மலிந்த
    வெற்றிவெம்  படைக்கலன் மலிந்த
        குருதியு மலிந்த குடர்த்துடர் மலிந்த
    கொற்றவர் மணிமுடி மலிந்த
        முரிதருஞ் சிரசின் மூளைகண் மலிந்த
    மொய்த்தவெண் ணிணங்களு மலிந்த.  3.20.207
 1214
        முரசமு மவிந்த காகள மவிந்த
    மூரிவெம் பேரியு மவிந்த
        பரிகளு மவிந்த வாவணத் தொகுதிப்
    பாசறை முழக்கமு மவிந்த
        திரைகட லெனும்பே ரோதையு மவிந்த
    வீரர்கள் சேவக மவிந்த
        அரசரு மவிந்த வாகையுந் திறனு
    மாண்மையு மவிந்தன வன்றே.   3.20.208
 1215
        சம்பினம் பரந்த வோரியும் பரந்த
    தசையினுக் கொன்றொ டொன்றடர்ந்து
        வெம்பிய ஞமலிக் குலங்களும் பரந்த
    விசும்பிடத் திடனற நெருங்கிச்
        செம்பருந் தினமுஞ் சகுந்தமும் பரந்த
    திரள்கருங் கொடிபல பரந்த
        பம்புவா ருதியி னலகைகள் பரந்த
    பாசறைப் பெரும்பறந் தலையின். 3.20.209
 1216
       வரைகளி னேறிப் பொதும்பரிற் புகுந்து
    மறைந்தனர் சிலரயிலெ  றிந்து
       புரவிவிட் டிறங்கி முள்ளுடை நெடுங்கான்
    புகுந்தனர் சிலர்பிணக் குவையி
       னிரைகளிற் பதுங்கிக் கிடந்தனர் சிலர்தந்
    நினைவழிந் துழன்றவர் சிலரா
       லெரியழற் பாலை யிடந்தொறு மோடி
    யிளைப்பினி லிறந்தவர் சிலரால்.     3.20.210
 1217
       தெறுகளத் துயிரை முதலிடு பருவந்
    திசைதிசை சிலவழிந் தவரு
       முறுகொலைக் களநின் றூர்புகுந் தவரு
    மன்றியொண் சிலையயில் கதிர்வா
       ளெறிதர வெதிர்ந்த தலைமைமன் னவரி
    னெழுபது பெயரினைச் சினந்து
       மறுவறு மறைநந் நபிதமக் குரிய
    மன்னவர் பிடித்தனர் மாதோ.      3.20.211
 1218
       அடிநிலந் தெரியா முகம்மதின் பிதாபின்
    னானஅப் பாசையு நிகரா
       வடிவுறு  மபித்தா லிபுதரு மலிமுன்
    வந்தவுக் கயிலையுங் கதியி
       னடவுவாம் பரியா ரிதுதரு திருச்சேய்
    நெளபலென் பவனையு  முன்னர்
       பிடிபடும் பெயரி  னிவரையு நபிமுன்
    பிடித்துவந் தனர்வய வேந்தர்.   3.20.212
 1219
       பிடித்தமன் னவரை முன்னுற நடத்திப்
  பெரும்படை யனைத்தையுந் திரட்டி
       முடித்தவெம் போரிற் காகள முழக்கி
  யுறைந்திடும் பாசறை முன்னி
       யடித்துடைத் திறந்த தீனவர் பதினான்
  கமருறுந் தலைவர்க டமையு
       மெடுத்தினி தடக்கித் தொழுதிருந் தனர்மே
  லிரவியு மறைந்தன னன்றே.    3.20.213
 1220
       விடிந்தபின் காலைக் கடன்கழித் திறசூல்
  விரைவினி லிபுனு மஸ்வூதைத்
       திடந்தரு மொழியா லழைத்தரு கிருத்தித்
  தீயவன பூஜகு லென்போ
       னுடைந்தொழு கினனோ வலதிறந் தனனோ
  வூறுபட்டி டைந்தன னோவென்
       றிடந்தரும் பெரும்பா சறையினுங் களத்துந்
  தெரிந்திவண் வருகவென் றிசைத்தார்.    3.20.214
 1221
       தூயவ னிறசூல் நபியினி துரைத்த
  சொல்லினைச் சிரசின் மேலேற்றிச்
       சீயமொத் தெழுந்து வரிப்புலி யனைய
  தீனவர் நால்வர்க ளுடனு
       மாயிரு விசும்பும் புவனமும் புகழார்
  மன்னவ ரிபுனு மஸ்வூது
       போயினர் பறவைப் பந்தரிற் கிடந்த
  பொங்குசெங் குருதிவெங் களத்தில்.   3.20.215
 1222
       மெய்யுழன் றிறந்து கிடந்தவ ரொருபால்
  விலாப்புடை திறந்தவ ரொருபாற்
       கையிழந் தரிதிற் கிடந்தவ ரொருபாற்
  காற்றுணை யிழந்தவ ரொருபான்
       மையுறுஞ் சிரசற் றுறைந்தவ ரொருபான்
  மணிக்குடர் சரிந்தவ ரொருபா
       லெய்யும்வன் சரங்க டுளைத்திடக் குருதி
  யிழிந்திருந் திறந்தவ ரொருபால்.    3.20.216
 1223
       காலினை மடக்கி வாயித ழதுக்கிக்
  கவ்விவெள் ளெயிறுகளி லங்கப்
       பாலுறும் பரியின் குலம்பல வீழ்த்திப்
  படருயிர் விசும்பினிற் படுத்தி
       மாலுறுங் கரட மதமலை துளைக்கும்
  வயிரவொள் வேலினை யூன்றி
       மேலுறு மமருங் கொல்வனென் பவன்போ
  லிருந்தபல் வீரருங் கண்டார்.     3.20.217
 1224
       குற்றுடைக் கதிர்வாள் குரகத வயிற்றிற்
  குளித்திடச் சாய்ந்தவண் கிடந்த
       முற்றிய முனையின் றிறத்தவ னலகைக்
  குலத்தொடு மருந்திட முரணிப்
       பற்றிவெங் கரத்தா னிணக்குடர் பிடுங்கும்
  பான்மையொத் தனன்பல நோக்கி
       வெற்றிவெண் மலர்த்தார்ப் புயத்தவர் மகிழ்ந்து
  திரிந்தனர் வீரவெங் களத்தில்.     3.20.218
 1225
       கந்துகக் கழுத்தை முரிதர நெருக்கி
  யெறிந்தவன் களனறக் கவப்பட்
       டிந்தெனு முகம்வா ளிலங்கிட வவண்சாய்ந்
  திருந்திறந் தவன்றனை நோக்கி
       நந்தின னலனென் றிகலனுஞ் சுணங்கு
  நடந்தருந் திடக்கடி தொதுங்கிச்
       சிந்தையின் வெருவுற் றடிக்கடி நோக்கித்
  திரிவன பலவுங்கண் டனரால்.   3.20.219
 1226
       எள்ளிட விடமற் றளந்தறி யெண்சா
  ணுடம்பினு மிடனற நெருங்கி
       யள்ளிலை நெடுவா ளிகளுறைந் திருந்த
  ஆடவர் தோற்றமங் கடைந்த
       வள்ளுகிர் சுணங்கு மிகலுனுந் திரிந்த
  விடத்தின்முண் மாவும்வந் திணங்கி
       யுள்ளுறுங் களத்திற் கிடப்பன போன்றுங்
  கண்டனர் பலபல வொருங்கே.     3.20.220
 1227
      பறவைகள் குலவுஞ் சிறைநிழற் பந்தர்ப்
  பக்கரைப் பரியணை சாய்ந்து
      மறமுதிர் சினக்க ணிமைப்பில விழித்து
  மணிவிரன் மீசையிற் சேர்த்திக்
      குறைவற வலகை நடம்பல பயிலக்
  கொடுங்களக் குருதிநன் னிலத்தி
      னிறையுயிர் போக்கி யரசுவீற் றிருந்த
  விடங்களு நிறைந்தன கண்டார்.     3.20.221
 1228
      இடருறு மிகல னொன்றொடொன் றிகலி
 யிரைத்தெழுங் குரைப்பினுக் கஞ்சித்
      துடர்படுங் குடர்வாய்க் கவ்விவிண் ணிடையிற்
 சுழன்றெழும் பறவையின் றோற்ற
      மடிபடுங் கொடிய மாருத விசையி
 னாயிடைப் புரிமுறுக் கறுந்து
      விடுநெடுங் கயறும் படமுமொத் தெழுந்து
 விளங்குதல் பலவுங்கண் டனரால்.     3.20.222
 1229
      மல்லுயர் திணிதோள் விடலைக டாங்கும்
 வட்டவொண் கரியகே டகங்க
      ளெல்லையி னிழிந்த குருதியிற் கிடந்தங்
 கிலங்குவ தெழிறரச் சிவந்த
      வல்லிசே தாம்பற் றடத்திடை மிதந்த
 வாமையின் புறமென வொளிர
      வில்லணி தடக்கை மறத்தில்தீன் விளைத்த
 வெற்றிமன் னவர்கள்கண் டனரால்.     3.20.223
 1230
      அலர்நகை முகங்க ளெண்ணில பரந்து
 கிடந்திடுங் குருதியஞ்  சேற்றி
      னிலவுவெண்  கவிகை யிடையிடை பதிந்து
 நிறைந்திலங் குவனபைந் தடத்துட்
      பலவிதழ் விரித்துச் செந்நறாத் துளித்த
 பதுமமென் காட்டிடை புகுந்து
      குலவிய வனத்தின் குலங்கள் வீற்றிருந்த
 கோலமொத் தனவுங்கண் டனரால்.    3.20.224
 1231
      அரசர்க ளணிந்த முத்தவெண் மணிக
 ளுதிர்ந்துபைங் குருதியஞ் சேற்றில்
      விரிகதி ருமிழ்ந்து கிடப்பன வென்றூழ்
 விழுங்கிய செக்கர்வா னிடத்தினிற்
      பெருகிய தாரா கணம்பல கோடி
 பிறந்தொளி விரிப்பன போலுந்
      தெரிதர நோக்கி யடிக்கடி மகிழ்ந்து
 திரிந்தனர் சிலவய வீரர்.     3.20.225
 1232
      கங்கமுங் கொடியுஞ் சகுந்தமு மோரிக்
 கணங்களு மிகலனுஞ் சுணங்குஞ்
      செங்களத் திடைக்குற் றுயிருட லருந்தத்
 தெறித்திடுங் குருதியிற் றிரிவ
      வெங்கதிர் நெடுவே லூறுகள் படமெய்
 வருந்திடா வீரரைப் போன்று
      மெங்கணும் பலகண் டடுபடைக் கலன்க
 ளிடுநெடும் புலத்திடைத் திரிந்தார்.   3.20.226
 1233
      ஏற்றிய சிலைக்கை தறித்திடப் பறிபட்
 டெழுந்தவம் பூறுபட்டி டைந்து
      சேற்றிடை கிடந்து மூச்சொடு முனங்கித்
 திகைப்பன வோரிகள் பலவு
      மாற்றரும் வீரர் கதைபடத் தெறித்த
 மண்டைகண் மூளையின் வழுக்கிக்
      காற்றுணை முடிர்ந்து பயப்பயத் திரியு
 நரிக்குலம் பலவுங்கண் டனரால்.   3.20.227
 1233
      ஒலிதெனும் வேந்த னிறந்தபே ரிடமு
 முக்குபா வீந்தவெங் களமும்
      பலியென வுத்பத் திறந்திடு மிடமும்
 சைபத்து படும்பறந் தலையும்
      நலிதலில் வீரச் செருக்கினி லுமையா
 நடந்தெதிர்ந் திறந்திடு மிடமும்
      வலிதரு முமாறா விறந்தசெங் களமும்
 வகுப்புற வினிதுகண் டனரால்.    3.20.228
 1235
      மறமுதிர் வீரர் தாண்மடித் தெதிர்ந்து
 மண்டமர் கடந்துசூழ்ந் திறந்து
      புறமிடங் குவிய வுறவின ரெவரும்
 போர்க்கடன் கழித்தவண் கிடப்பக்
      குறையுயி ருடலங் குருதிகொப் பிளிப்பக்
 கொடுஞ்சமர் பலவிளை யாடித்
      தெறுகள நாப்ப ணபூஜகல் கிடப்பத்
 தீனவ ரினிதுகண் டனரால்.  3.20.229
 1236
      கண்களிற் சேப்பு நுதலினில் வியர்ப்புங்
 கரியமை மீசையின் முறுக்கும்
      புண்பட விதழிற் பற்பல்காற் சினந்து
 பூட்டிய கொடியவெள் ளெயிறு
      மண்பட வொழுகுங் குருதியி னனைவும்
 வடுப்படு முடலமு முயிர்ப்பும்
      பண்பொடுந் தெரியக் களத்திடை கிடந்த
 பாதக னிடத்தினுற் றனரால். 3.20.230
 1237
      செல்வமுந் திறனும் புறத்தளித் தனையே
 தீவினைப் பயிர்விளைத் தனையே
      நல்வர மனைத்தும் பாழ்படுத் தினையே
 நடுநிலை தனைத்தவ றினையே
      பல்பொருட் சுவனப் பதியிழந் தனையே
 பாழ்ங்குழிக் குடல்வளர்த் தனையே
      சொல்விதம் விடுத்துப் பவமெடுத் தனையே
 சூழ்வினை தனையறிந் திலையே.   3.20.231
 1238
      வீர்வெங் களிறே யடலரி யேறே
விறற்பெருஞ் சமர்க்குறும் புலியே
      பாரினிற் சிறந்த மக்கமா நகரிற்
பரிவுறும் வீரருக் கரசே
      காரணக் குரிசின் முகம்மது நபிதங்
கட்டுரை மறைக்கலி மாவை
      யீரமுற் றிசைந்து மனத்தினி லிருத்தா
திடும்பெனு மிடர்விளைத் தனையே.   3.20.232
 1239
      மேலுமின் கலிமா வுரைத்துறுந் தீனை
 விரும்புவை யெனின்முகம் மதுதம்
      பாலினிற் கொடுபோய்ப் பருவர றவிர்த்துப்
 பரிவுறுந் தலைமைசெய் குவநீ
      கோலிய பகையை விடுத்துநன் குரையைக்
 கூறெனக் கூறலுங் கொதித்து
      வாலெயி றிலங்க நகைத்தட லிபுனு
 மஸ்வூதளம் வெகுண்டிட மவுல்வான்.   3.20.233
 1240
      இறுதியிற் கலிமா வுரையென வெதிரி
 னுரைத்தனை யிழிந்தசா திகளிற்
      றொருவரின் குலத்துக் குறுமதி யெடுத்துச்
 சொல்லினை யுனைவிசும் பேற்றப்
      பெறுமவ ரிலையென் னிடத்தினி லென்றா
 லியாவர்தா னென்னினிப் பேசார்
      தெறுகொலை விளைத்தி யெனவிழி சிவந்து
 செவிக்கொளா வசையொடு முரைத்தான்.    3.20.234
 1241
      வசைமொழி யுரைப்பக் கடிதினில் வெகுண்டு
 மருங்குடை வாளினை வாங்கி
      விசையுடன் றாடி தனைப்பிடித் தீழ்த்து
 விறற்கொழுங் கரத்தினிற்  சுற்றி
      யசையுறுஞ் சிரசை யறுத்துவே றாக்கி
 யவனுடனெ ழுவர்க டமையும்
      பசையறும் பாழ்ங்கூ  வலினிடைப் படுத்தி
 விட்டனர் பலன்படை  யாமல்.     3.20.235
 1242
      அபுஜகல் சிரத்தைக் கரத்தினிற் றூக்கி
 யள்ளலங் குருதியிற் றிரிந்த
      கவிசிறைப் பறவைக் குலங்களு மிரியக்
 கணத்தொடு நரிக்குல மொதுங்கச்
      சவிதருங் கொடியுங் கவரியுங் குடையுந்
 தாளிணை யிடறிட நடந்து
      புவியிடைப் பரந்த பறந்தலை கடந்து
 போயின ரிறங்குபா சறையின்      3.20.236
 1243
      மறத்தினைத் தொடுத்துத் தீவினை விளைத்து
 வஞ்சகம் பலபல வியற்றி
      யறத்தினை வெறுத்த கொடும்பெரும் பதக
 னபூஜக றலையிஃ தென்ன
      நிறுத்திய தீனி லுலகெல்லாம் புரந்த
 நீணபி முகம்மது வென்னுந்
      திறத்தவர் திருமுன் வைத்தனர் கதிர்வே
 லேந்திய செழுங்கர தலத்தார்.    3.20.237
 1244
      ஆதியைப் புகழ்ந்து காபிர்தம் வலியு
 மற்றது தீனெனும் பயிரின்
      கோதறுங் கொழுந்துங் குவலயம் படர்ந்த
 தின்றென யாவர்க்குங் கூறித்
      தீதுறுங் கொடிய பாதகன் சிரசை
 யகற்றுமி  னெனச்செழு மறையின்
      மூதுரை தெரிந்த புரவல ருடனு
 மிருந்தனர் மூன்றுநா ளவணின்.      3.20.238
 1245
      வற்றுறா வளமை மக்கமா நகரார்
 வந்தது மெதிர்மலைந் தவணி
      லுற்றது மெழுவ ருடனபூ ஜகல்த
 னுயிரிழந் ததுவும்வெண் சமரில்
      வெற்றியு மியாவும் வரிப்பட வெழுதி
 விரைவினின் மாருத மியையா
      வொற்றர்கைக் கொடுத்து மதீனமா நகருக்
 கனுப்பின ரெவரினு முயர்ந்தோர்.    3.20.239
 1246
      வடிவுறுஞ் சாயை வெளியுறா நபிதம்
 மக்களில் றுக்கையா வென்னுங்
      கொடியிடை யுதுமான் மனைவிய ரென்னுங்
 குயின்மொழித் திருமயி லிறந்து
      படியினி லடக்கி யாவருந் திரண்டு
 பள்ளி யினிருக்கு மப்போதி
      லுடைபட பதுறிற் பொருதுவென் றெழுது
 மோலையைக் கொடுத்தன ரோட்டர்.    3.20.240
 1247
      புவியினிற் புதுமைக் காரண மதீனா
 புரத்தினி லுறைந்தவ ரெவரு
      மபுஜகல் படைகொண் டெதிர்ந்திறந் தனனென்
 றழகுறு வாசகம றிந்து 
      நபிதிரு மகளா ரடைந்தன ரெனுமந்
 நடுக்கமுங் கலக்கமு மகற்றிக்
      கவலுதற் கரிய வாநந்தப் பெருக்கின்
 களிக்கடல் குளித்துமூழ் கினரால்.    3.20.241
 1248
      பதுறெனும் புடவி வரையடி விடுத்தம்
 மாற்றல ரிடத்தினிற் பறித்த
      கதிர்கொளுந் துல்புக் காறெனும் வாளைக்
 கரதலத் தெழிறர வேந்திக்
      கொதிநுனை வடிவேன் மன்னவர் சூழக்
 குதிரையின் றொகுதிக ளீண்ட
      வதிர்முர சமும்பே ரிகைகளு மார்ப்ப
 வகுமது நபியெழுந் தனரால்.   3.20.242
 1249
      தானைக ளீண்டக் கொடித்திரண் மலிய
 வருநபி தமைமுக  நோக்கிக்
      கானகம் விடுத்தோர் காவதத் திடத்திற்
 கடற்கரைப் புறத்த பாசுபியா
      னூனுடல் வதைத்து மாநிதி யனைத்து
 மொல்லையிற் கொள்வமென் றினிதின்
      தீனவ ரொருவ ருரைத்தனர் கேட்டுச்
 சிந்தையிற் பொருந்தின ரன்றே.    3.20.243
 1250
      எழுந்திவண் வருமு னிரண்டிலொன் றுங்கைக்
  கிறைவசப் படுத்தின னெனுஞ்சொன்
      மொழிந்தினி ரவையே முடிந்தன வினிமேன்
  மூளும்வெஞ் சினத்தினை முற்றி
      யழுந்திடப் பொருத லறிவல வெனஅப்
  பாசெனுந் தந்தையர் மொழியச்
      செழுந்திற னபியு மிஃதுநன் றென்ன
  நிதியின்மேற் சேறலை விடுத்தார்.      3.20.244
 1251
      நுதிகொளுங் கதிர்வேற் காபிரை பதுறி
 லடர்ந்தமுந் நூற்றுடன் பதினான்
      கிதமுறுந் தலைவர்க் கும்பர்மா ராய
 முண்டென வியல்பொடு முரைத்துக்
      கதிகொளும் பரியுந் தானையு நெருங்கக்
 கானகம் பலபல கடந்து
      சதுமறை முழக்க மார்த்தெழ மலீக்கு
 சபுறாவாந் தலத்தில்வந் திறுத்தார்.    3.20.245
 1252
      குறைந்திட ரொடுங்கிப் போயின மருவார்
 பாசறைக் கொள்ளையின் றொகையு
      மிறந்திடு மெழுப தருந்திறல் வேந்த
 ரிடுகலன் களும்படைக் கலனுஞ்
      சிறந்தவெம் பரியும் ஸகுபிக ளெவர்க்குந்
 தெரிதரப் பகுந்தெடுத் தளித்தார்
      புறந்தரு களத்தின் முத்திரை படைத்துப்
 புகழ்பெறு முகம்மது நபியே.  3.20.246
 1253
      அறபினின் மலீக்குச் சபுறாவாந் தலம்விட்
 டறப்பெரும் படைபுறஞ் சூழ
      இறௌகா வெனுமத் தலத்தினில் வரும்போழ்
 தியல்பெறு மதீனமன் னவரும்
      புறநக ரவருந் திரண்டெதிர் பணிந்து
 பொங்கிய முழக்கொடுஞ் சூழ
      நறவுகொப்  பிளிக்குந் துடவைசூழ் நகரி
 னண்ணினர் முகம்மது நபியே.     3.20.247
 1254
      மறையவர் வாக்கின் பயித்தொலி முழங்க
 வானவ ரினிதுவாழ்த் தெடுப்பக்
      கறைகொளுங் கதிர்வேற் காளையர் சூழக்
 கவிகையுங் கவரியு மலிய
      முறைமுறை பேரி தவில்பறை திடிமன்
 முருடுசச் சரிமுர சதிர
      விறையவ னருளால் வெற்றிகொண் டிறசூ
 லிலங்கிய நகரின்வந் தனரால்.    3.20.248
 1255
      மடலவிழ் வனச வாவிசூழ் மதினா
வந்தபின் மற்றைநாள் பதுறிற்
      பிடிபடு மவரைக் கொணர்கெனக் கூறப்
 பெருஞ்சிறை சாலையி  னண்ணிக்
      கடிதினி லெழுப தரசர்க டமையுங்
 கையினிற் றளையொடுங் கொடுவந்
      தடல்பெருங் குரிசின் முகம்மது  நபிமுன்
 விடுத்தன ரணிவய  வீரர்.      3.20.249
 1256
      ஆரிது புதல்வ னலுறையும் பதக
னுக்குபத் தென்பவன் றனையு
      மூரினிற் புறத்திற் பாதையி னாப்பண்
டலைகளைந் திடுகவென் றுரைப்ப
      வீரர்கள் வெகுண்டு பிடித்தகைக் கயிற்றின்
விரைவொடு நடத்தியவ் வுழையிற்
      சோரிநீ ரொழுக விருவர்க டலையுந்
துணித்தருங் கழுவினிட் டனரால்.     3.20.250
 1257
      நற்றவ முடைய முகம்மதின் கலிமா
நாவினி லியற்றிடா தெதிர்ந்த
      பற்றல ருழையி னிருவர்க டமையும்
பாழ்ங்குழி யிடைப்படர் படுத்தி
      மற்றவ ரறுபத் தெண்மர்க டமையு
மாசில் அஸ்காபிக ளென்னுங்
      கொற்றவ ரெவருங் களித்தினி துவப்பக்
கொடுத்தனர் பகுந்துபங் கியற்றி      3.20.251
 1258
      உறுதலை விலைநா லாயிரந் திருக
மொவ்வொரு வருக்கினி தளித்து
      மறுவற மீண்டு மக்கமா நகரார்
போயினர் மன்னரப் பாசு
      மறிவுறு மபித்தா லிபுமகன் றனக்கு
மாரிது மகனவு பலுக்கு
      முறைமையின் றமக்குந் தலைவிலை யாக
மீண்டனர் முதுபொரு ளளித்தே.      3.20.252
 1259
      அண்ணலங் களிற்றை முகம்மதை வளர்த்த
 வடலபுத் தாலிபு திருச்சேய்
      வண்ணவொண் புயனுக் கயிலையுஞ் சிறந்த
 ஆரிது மகனவு பலையு
      நண்ணிய புகழ்சேர் மக்க மாநருக்
 கனுப்பிநந் நெறியி னப்பாசு
      முண்ணிறை கலிமா வோதியீ மான்கொண்
 டுவந்தினி துறைந்தன ரன்றே.       3.20.253
 1260
      தருவுரை பகர வெதிருரை பகர்ந்த
 தருநபி சிறியதந் தையரு
      மருவுநன் மலரு மெனவரு புறுக்கான்
 மார்க்கநன் னெறிமுறை பயின்று
      செருவடன் மலியன் ஸாரிக டமக்குஞ்
 செவ்விய முகாஜி ரீன்களுக்கு
      மருமருந் தனைய வுயிரெனப் பொருந்தி
 யன்புட  னினிதிருந் தனரால்.      3.20.254
 1261
      வரத்தினிற் சிறந்த ககுபத்துல் லாவி
 னாபுசம் சத்தினீர் வழங்குந்
      துரத்தி னுக்குரிய ராதலாற் பிரியாத்
 தொன்முறை வருதலா னபிக்கும்
      புரத்தினுற் ரவர்க்குந் தனித்தனி  யுரைத்துப்
 புதியவன் றனைப்புகழ்ந் தேத்திக்
      கரத்தடக் களிறப் பாசெனு முரவோர்
 கடிகொடம் பதியிடை புக்கார்.     3.20.255
 1262
      முதலவன் விதித்த விறமலா னோன்பு
 முடிவினி லியாவரு மறிய
      அதிசயம் பிறப்பப் பித்துறாப் பறுலென்
 றாய்த்தும் நபிக்கிறங் கியதான்
      மதிவல ரெவரு மவ்வழி முடித்து
 மகிழ்ந்தனர் தீனெனும் பயிரும்
      பதிவுபெற் றிருந்து  தழைத்தன செல்வம்
 படர்ந்தினி தோங்கின வன்றே.                 3.20.256
 
    பதுறுப் படலம் முற்றிற்று.

    ஆகப் படலம் 20க்குத் திருவிருத்தம் ---- 1262

உள்ளுறை அட்டவணைக்குத் திரும்ப



3.21     சவீக்குப் படலம்  (1263-1319)




1263
 ஆரண முறையின் தீனெறி பெருக்கி
  யகுமதுற் றுறையுமந் நாளிற்
       காருறை பொழில்சூழ் மதீனமா நகரிற்
  சூதரிற் கயினுக்கா கென்னும்
       வீரர்கள் கூட்டம் வாய்மையை முறித்து
  வேற்றொரு தலத்திடைப் புக்கிப்
       பாரினில் தீனுக் கிடர்நடத் தினர்க
  ளெனுமொழி பகர்தரக் கேட்டார்.     3.21.1
 1264
       நாயகர் செவியிற் புகுதலுந் தலைமை
  நண்பருங் கடுவிசைப் பரியுஞ்
       சாயகக் சிலைக்கை வீரருஞ் சூழத்
  தடக்கதிர் வேலெடுத் தேந்திப்
       போய வருறைந்த பதியினை வளைந்து
  புரிசைக டுகளெழப் படுத்தி
       மாயவன் காபி ரெவர்களு நடுங்க
  மண்கொளா விடுக்கண்செய் தனரால்.    3.21.2
 1265
       பொருளெனப் படுத லியாவையுங் கவர்ந்து
  புறம்படர்க் கயினுக்கா கென்னும்
       விரிபெருங் கூட்டத் தவரினை யுபைசேய்
  விறல்பெறு மப்துல்லா விடத்திற்
       பரிவுறச் சாட்டிக் கொடுத்து விட்டதற்பின்
  பண்புறு மதீனமா நகரின்
       மருமல ரணிந்த தீனவர் சூழ
  வந்தனர் முகம்மது நபியே.       3.21.3
 1266
       கோதுறுங் கயினுக் காகெனு மவர்கள்
  கூட்டத்தின் காரண மாகக்
       காதிய நசுறா னிகளெஹூ திகளாங்
  காபிர்க ளுடன்படக் கலப்ப
       வோதிய மறையி னுண்மையென் றுரைக்கு
  முறவுகள் வேண்டலி ரென்ன
       வாதித னாயத் திறங்கின நபியு
  மன்புட னினிதுவந் தனரால்.    3.21.4
 1267
         வேறு
      வலிகொடு காபிரை பதுறின் மாய்த்துநன்
      னிலைகெடுங் கயினுக்கா கவரை நீத்திடர்
      நலிவற முகம்மதாண் டிருக்கு நாளினிற்
      பொலிவுறச் சிலமொழி புகலு வாமரோ.          3.21.5
 1268
      ஷாமினிற் புக்கிமா நிதியந் தன்னொடு
      மாமதிண் மக்கமா புரத்தின் வைகிய
      சூமன பாசுபி யான்வன் சொல்லினாற்
      றாமவொண் புயத்தவர்க் கெடுத்துச் சாற்றுவான்.     3.21.6
 1269
      பொன்னுநன் மணியுமொத் திலங்கும் பொற்பினாற்
      கன்னியர் காமுறுங் காளை வீரர்க
      ளென்னுயி ரனையரிப் புரத்துக் காதியா
      மன்னவர் பதுறினின் மடிந்திட் டாரரோ.      3.21.7
 1270
      பொழிதருஞ் செழுமுகிற் பொருப்பின் சார்பினிற்
      கழுதுக ணடம்பல காண வீணினில்
      வழுவுறு மொருவனுக் காக மன்னவ
      ரெழுவரும் படையுட னிறத்தல் வேண்டுமோ?    3.21.8
 1271
      வயமுறு முதவியி  னிறந்த மன்னரோ
      டியல்புற வுயிரினை யீந்தி டாதொளித்
      தயல்புகுந் தனனென  வணுகி லாவவப்
      பயனுற வுலகமும் பழிக்கு மேகொலாம்.    3.21.9
 1272
      துனிதவிர்த் துதவிசெய் தவர்க டுஞ்சயா
      னனிபல பொருளுட னகர நண்ணிமென்
      பனிமலர்ப் பஞ்சணை படுத்து நாடொறு
      மினியன வுண்டியுண் டிருத்தல்  நன்றரோ ?     3.21.10
 1273
      வீணினி லவருயி ரிறத்தன் மேயினன் 
      பூணரும் பழியெனும் பொறையுந் தாங்கின
      னாணினை வீழ்த்தின னகைக்கு மாயின
      னாணினில் வலியனென் றறைய வேண்டுமோ ?   3.21.11
 1274
      உதவிசெய் பவர்க்குயி ருதவி செய்குதல்
      விதியுயி ருதவியின் வீழ்த்தி நின்றவர்க்
      கிதமுறப் பழிகொளா திருத்த லும்பரின்
      பதவியு மிலையிவண் பலனு மில்லையால்.   3.21.12
 1275
      போருறும் பெரும்படை யுடனும் புக்கியச்
      சேரல ரணிகெடச் சிதைத்துத் தீனெனும்
      வேரற முகம்மதை வீழ்த்திடே னெனிற்
      பாரிதன் முகத்தினைப் பார்ப்ப தில்லையால்.     3.21.13
 1276
      வாரியின் பெருங்கிளை மலிவி  னாலுமிப்
      பாரினிற் பலபொருள் படைத்த மாண்பினுங்
      கூரும்வை வேற்படைக் கூட்டத் தாலுந்தன்
      வீரியத் தினுமிவை விளம்பி னானரோ.  3.21.14
 1277
      இன்னன பலவெடுத் திசைத்த வாசக
      நன்னிலை மக்கமா புரத்தி னண்புறு
      மன்னிய வேந்தர்க ளெவர்க்கு மார்புறுங்
      கொன்னுனை வேலினுங் குளித்து நின்றதே.     3.21.15
 1278
      இவர்மொழிக் கின்னண மியைந்தி லோமெனிற்
      புவியினிற் செல்வமும் புகழும் வீரமு
      மவமென யாவரு மகத்தி  னுட்கொடு
      குவிதருங் கணத்தொடுங் கூற லுற்றனர்.  3.21.16
 1279
      அருந்திற லபூஜகு லுடனம்  மாண்மையும்
      பொருந்திறல் வீரமும் பொன்றிப் போயதென்
      றிருந்தன மின்றுநீ யியம்பு மாற்றத்தான்
      விரிந்தநங் குலத்தவர் வெற்றி வீரமே.  3.21.17
 1280
      இன்றுநீ துணிந்தனை யிறந்த மன்னவர்
      வன்றிறற் பழியினை வாங்கி  னோமினி
      நன்றியும் விளைத்தனம் நமக்கு நாடொறும்
      வென்றியுண் டென்பதும் விளம்ப வேண்டுமோ ?  3.21.18
 1281
      செழுந்திறற் சேனையுஞ் சேனை வீரரும்
      வழிந்திடுங் குருதிவேன் மன்னர் தம்மொடு
      மொழிந்திடு முரைவழி முன்னி யிற்றையி
      னெழுந்திட வேண்டுமென் றிசைத்திட் டாரரோ.  3.21.19
 1282
      நள்ளுற நகரவர் நவிலும் பெற்றியின்
      வள்ளுரத் தபாசுபி யானு மாசிலா
      வள்ளிலை வேலெடுத் தாடன் மாவொடும்
      புள்ளெழ விரைவினிற் புறப்பட் டானரோ.    3.21.20
 1283
      குரகதப் பேரணி குழுமிச் சூழ்தர
      விரிகதி ரெஃகினர் விரைவின் முன்செலச்
      சொரிகணை விற்கதை சுரிகை வாள்சுமந்
      தரசர்கள் சிலர்திரண் டரியி  னீண்டினார்.     3.21.21
 1284
      அடற்பரி யிரண்டுநூற் றரசர் தம்மொடும்
      படைக்கலன் வீரரும் பரந்து முன்செலக்
      கொடிப்படைக் குழுவொடுங் குடைகண் மொய்த்திடக்
      கடற்படு பல்லியங் கறங்கப் போயினான்.    3.21.22
 1285
      கைத்தபுன் மனத்தினன் ஹறுபு தன்மகன்
      மொய்த்தெழும் பெருந்துகண் முகிலின் விம்மிடப்
      பைத்தல நெளிதரப் படைகொண் டீண்டியே
      யெய்த்திடாத் திறத்தொடும் சவீக்கி  னெய்தினான்.   3.21.23
 1286
      வயமுறு நபியுறை மதீன மாநகர்க்
      கியல்புறக் காதநான் கென்னு மெல்லையி
      ணுயர்சவீக் கெனுந்தலத் துழையின் மாவொடு
      பயமற விறங்கினான் வகுத்துப் பாசறை.       3.21.24
 1287
      பரித்திர ணிரைநிரை படுத்திப் பாங்கரின்
      விரித்தொளிர் படங்குகள் விளங்கக் கோட்டிநல்
      லரித்திர லரசருக் கமைதி காட்டியூ
      டிருத்துமங் காடியு மிருத்தி  னானரோ.   3.21.25
 1288
      கறங்கிய மேற்கடற் கனலி புக்கபி
      னிறங்கிய பாசறை யிடத்திற் சூழ்தர
      மறங்கிளர் வீரரை வைத்தி யாவரு
      முறங்கிய காலையி னொருவ னாயினான்.   3.21.26
 1289
      தன்னுரு வகற்றிவேற்  றுருவந் தாங்கிவிற்
      கொன்னுனை வாளொடுங் குந்த மேந்திப்பின்
      முன்னிடந் தெரிகிலாக் கங்குன் முன்னிநற்
      பொன்னியன் மதீனமா புரம்புக் கானரோ.    3.21.27
 1290
      அரசர்தம் வீதியு மாவ ணங்களுங்
      குரிசிறன் வாயிலுங் கடந்து கோமகன்
      வரும்அகுத் தபுமக னில்லின் வாயிலின்
      கரைபுரள் கதிர்மணிக் கபாடந் தீண்டினான்.      3.21.28
 1291
      புதுமணிக் கதவினிற் புடைத்தி டத்தொனிக்
      கதழ்வுறச் செவியினிற் கலப்பக் கேட்டெழுந்
      துதிர்நறைத் தொங்கன்மார் புலவ வந்துநின்
      றிதமுறக் கவிழ்ந்திருட் டறுத்து நோக்கினான்.     3.21.29
 1292
      கதிபிறி தொன்றிலா ஹறுபு பெற்றிடும்
      பதகனென் றறிந்தவன் பகரும் வாசகத்
      தெதிர்கொடுத் தழைத்திடல்  பழுதென் றெண்ணிமா
      மதியொடு மெழுந்துதன் மனைபுக் கானரோ.     3.21.30
 1293
      நின்றனன் கூயின னெடிது தன்மனங்
      கன்றியிங் கொருவருங் காண்கி லோமென
      மின்றிக ழயிலொடு வேறு வீதியிற்
      சென்றனன் றனித்தொரு வாயில் சேர்ந்தனன்.    3.21.31
 1294
      பலதிசை யினுமெலப் பார்த்திவ் வில்லினு
      மிலருளர் மாந்தர்க ளென்ன வெண்ணிய
      மலைவொடு மசுக்கமின் மகனில் வாயிலி
      னிலையுறுங் கதவினைப் புடைத்து நின்றனன்.   3.21.32
 1295
      கங்குலங் காலையிற் கதவைத் தீண்டுதற்
      கிங்கடைந் தவரெவ ரென்ன வில்லுறை
      மங்கையர்க் குரைத்தெழுந் தரிதின் வந்தொளி
      நுங்கிய விருளிடை நோக்கி  னானரோ.    3.21.33
 1296
      கலைப்பவ னெனவரும் ஹறுபு மைந்தனைத்
      தலைக்கடைக் கண்டுகை படித்துத் தானுறை
      யிலத்தினிற் கொண்டுசென் றிருத்தி யின்புறு
      நலத்தொடுஞ் சுவையொடும் பொசிப்பு நல்கினான்.   3.21.34
 1297
      உண்டிலை தின்றபி னுறுதி யாகவிம்
      மண்டலத் துளவையு முகம்ம தென்னும்பேர்
      கொண்டவற் குறும்படைக் குறிப்புங் கொள்கையும்
      விண்டெமக் குரையென விளம்பி னானரோ.   3.21.35
 1298
      முகம்மதின் மார்க்கமும் வலியும் வெற்றியு
      மிகலவர் பணிவும்போ ரியற்றுஞ் செய்கையும்
      பகைபிறி திலையெனப் பகரும் பெற்றியும்
      வகைவகை தெரிதர மசுக்கஞ் சொல்லினான்.   3.21.36
 1299
      சாற்றிய தனைத்தையும் ஹறுபு தன்மகன்
      றேற்றமுற் றுணர்ந்துசிந் தித்து நன்கென
      மாற்றவ ரறிகிலா தெழுந்து வல்லிரு
      ளாற்றிடை குறுகிப்பா சறையி னாயினான்.      3.21.37
 1300
      உதித்ததன் கிளையினுக் குரிய ரியாவரு
      மதித்திடும் திறத்தினர் மன்னர் நால்வரைக்
      கதித்தபுன் மனத்தினன் ஹறுபு தன்மக
      னிதத்தொடு மழைத்தரு கிருத்திச் சொல்லுவான்.    3.21.38
 1301
      முகம்மதி னுறைமதி  னாவிற் சூழ்தருந்
      திகைதிகைச் சிறுகுடி நிரைகள் சேர்த்தவண்
      டுகள்படப் பலபொருள் சூறை யாடிநின்
      றிகலவ ருயிர்செகுத் திடுமி  னென்றனன்.      3.21.39
 1302
      மன்னன பாசுபி யான்சொல் வாசகஞ்
      சென்னியிற் கொடுசில பெயர்க டம்முடன்
      மின்னயில் வேலொடும் வீரவா ளொடும்
      பன்னருங் கங்குலிற் பரந்து போயினார்.   3.21.40
 1303
      பரிசுகளைக் கங்குலிற் கரந்து பற்றியும்
      நிரைகளிற் றொருவரை நெருக்கித் தாக்கியும்
      விரைவொடு மெதிர்ந்தவர் தலைகள் வீழ்த்தியும்
      தெரிதரா தொளித்தருங் குறும்பு செய்தனர்.       3.21.41
 1304
      கல்லடர் பொருப்பிடைக் காலிக் காரரும்
      பல்லரும் திரிதரும் பாதை யோர்களு
      மெல்லையிற் சிறுகுடி யிருக்கின் றோர்களுஞ்
      சில்லறை பெரிதென நபிமுன் செப்பினார்.     3.21.42
 1305
      தேங்கமழ் தெரியலா ரீதென் செய்கையென்
      றாங்குறு மொற்றரை யறியக் கேட்டலும்
      பூங்கழ லிறைஞ்சிவாய் புதைத்து மென்மெலப்
      பாங்குறுஞ் செவிகொளப் பகரு வாரரோ.     3.21.43
 1306
      குரகதத் தொடும்சில படையுங் கூட்டியோர்
      வரையிடை சவீக்கெனுந் தலத்தில் வந்திருந்
      திருமன ஹறுபுத னிளவ லிவ்வணம்
      விரைவினிற் பகைபல விளைக்கின் றானென்றார்.   3.21.44
 1307
      பற்றல ரெனுமொழி செவியிற் பற்றலும்
      வெற்றிய பாலுபா னாவை வீறொடு
      மற்றையி னகரினுக் காதி யாகவைத்
      துற்றவெஞ் சமர்ப்படை யுடனெ ழுந்தனர்.      3.21.45
 1308
      குவிபெருஞ் சேனையும் பரியுங் கூட்டமுங்
      கவிகையுந் துவசமுங் கலப்பப் பல்லிய
      முவரியி னொலித்திட முகம்ம துஞ்செழும்
      புவிதிசை யதிர்தரக் கடிது போயினார்.         3.21.46
 1309
      பொழின்முகில் வரையிடை பதுறிற் போரினில்
      வழிநிண மறாதவேன் மன்னர் வெம்படைக்
      குழுவொடுங் கறுக்கறா வென்னக் கூறிய
      வெழிறருந் தலத்திடை   யிறங்கி னார்களால்.          3.21.47
 1310
      மறைநபி முகம்மது மற்ற யார்களுந்
      தெறுகொலை வீரருஞ் சேனை மாக்களு
      மறைகட லெனவடுத் தனர்க ளீண்டென
      கறுபுதன் றிருமகன் காதி லோதினார்.      3.21.48
 1311
      அள்ளிலை வேலொடு மகும தின்படைப்
      புள்ளெழக் கறுக்கறாப் புலத்தி  னுற்றவை
      விள்ளலுங் கறுபுதன் விடலை யாக்கமு
      முள்ளமும் வீரமு மொடுங்கி னானரோ.     3.21.49
 1312
      பொங்கிய தானையும் புரவிக் கூட்டமுந்
      தங்கிய பொருளுமத் தலத்தின் விட்டுவிட்
      டங்கவ ரொருவரு மறிகி லாநடுக்
      கங்குலங் காலையிற் கார்ந்து போயினான்.    3.21.50
 1313
      கரந்துபோ யினனா சென்னுங் கட்டுரை
      பரந்தன பாசறை முழுதும் பாய்கதிர்
      விரிந்தன விடிந்தன விரைவி  னெங்கணுஞ்
      சரிந்தனர் குழுவொடுந் தறுகண் வீரரே.     3.21.51
 1314
      சரந்தரு தூணியுந் தனுவுந் தண்டமு
      மரந்தட வயிலுந்தா வச்சு வங்களும்
      பரந்தவெண் படங்குபா சறையும் வீதியு
      மிருந்தன போயின ரியாரு மென்பவே.         3.21.52
 1315
      வானவர் பரவிய வள்ளன் மானபி
      யீனமில் கறுக்கறா வெல்லை நீத்துவந்
      தானதோர் சவீக்கினி லரிகள் காண்கிலார்
      கானலர் படங்கும்பா சறையும் கண்டனர்.      3.21.53
 1316
      கருஞ்சகுந் தமுங்கொடிக் கணமுங் கங்கமு
      முரைஞ்சிடக்  கொடியொடு நடந்த வொள்ளியோர்
      பெருஞ்சம ரெனுமொரு பெற்றி காண்கிலா
      ரருஞ்சுர வழியிளைப் பாறி  னாரரோ.                 3.21.54
 1317
      கட்டுவாம் புரவியும் படைக்க லன்களும்
      வட்டவெண் கவிகையு மிரச வர்க்கமு
      மொட்டகைத் திரள்களு மொளிர்நி சானியும்
      விட்டபல் பண்டமும் விரைவின் வாரினார்.      3.21.55
 1318
      சிறியரும் பெரியருஞ் சேனை வீரருங்
      குறியொடும் பலபொருள் கொள்ளை கொண்டதிற்
      றறுகிலா கறுபுசேய் தருமத் தாலன்றோ
      வறியவ ரெவர்களும் வலிய ராகினார்.      3.21.56
 1319
      கொள்ளையின் பலபொரு ளனைத்துங் கைக்கொடு
      கிள்ளையின் றிரளொடுங் கிளரும் வாளயின்
      மள்ளர்கள் சூழ்தர வள்ள னந்நபி
      நள்ளுறை யரியென நகர நண்ணினார்.                          3.21.57
 
   சவீக்குப் படலம் முற்றிற்று.
        ஆகப் படலம் 21-க்குத் திருவிருத்தம்.......1319.

உள்ளுறை அட்டவணைக்குத் திரும்ப



3.22   குதிரிப் படலம் (1320-1331)




1320
 கொற்றவெண் கவிகை நீழ லுலகெலாங் குளிரச் செய்து
     வெற்றிகொண் டிசுலா மோங்க விறனபி யிருக்கு நாளிற்
     பற்றலர் தேயந் தோறும் பற்பல்கா லிருந்து சாவு
     மொற்றரி லொருவர் தோன்றிச் சிலமொழி  யுரைப்ப தானார்.     3.22.1
 1321
     மதினமா நகரிற் றென்கீழ்த் திசையினில் வளமை யோங்கக்
     குதிவரால் வனச வாவி சூழ்தரு குதிரி யென்னும்
     பதிபனி சுலைமுக் கூட்டத் தாரினிற் பல்லர் கூண்டு
     விதிமுறை மறையின் மாற்றம் பொய்யென வெறுத்து மன்னோ.   3.22.2
 1322
     நன்னயச் கலிமா வென்னு நாமநா நாட்டு மாக்கள்
     சொன்னெறி வழுவ தாக்கித் தூடணித் திகல தாக
     மன்னநும் பெயருங் கூறும் வாய்மையு மதித்தி டாமற்
     பன்னருங் குறும்பு மேற்கொண் டிருந்தனர் பரிவற் றென்றார்.   3.22.3
 1323
     புவியிடந் திரிந்து நாளும் புகலுவோ ருரைத்த மாற்றஞ்
     செவிவழி புகுத லோடுஞ் செவ்விய ரிறசூ லுல்லா
     இபுன்ம்மி மக்த்தூ மென்னு மிளவலை நகரி  னாட்டிக்
     கவனவெம் பரியுந் தானைக் கணத்தொடுங் கடிது போனார்.    3.22.4
 1324
     மதிதவழ் சிகர கோடி வரைபல கடந்து நன்னீர்
     நதிசில கடந்து மாறா நள்ளிருட் கான நீந்திக்
     கதிரவன் கதிரி னாலெண் காவதங் கடந்து  வல்லே
     குதிரியென் றோங்குஞ் செல்வக் கொழுநக ரடுப்பப் புக்கார்.       3.22.5
 1325
     பூவலர் பொய்கை வேலிப் புறம்படர்ந் திலங்கச் சூழ்ந்த
     காவணி மதீன மூதூர் காவலர் வரவு கேட்டுக்
     கோவுடன் குடியுங் கூடுங் கூட்டமுங் குலைந்து தத்தஞ்
     சேவக மிழந்து நான்கு திசையினுஞ் சிதறிப் போனார்.       3.22.6
 1326
     பற்றலர் பதியை நீங்கிப் பஃறிசை படர்ந்தா ரென்ன
     வுற்றவ ருரைப்பத் தீனோ ரொண்புயங் குலுங்க நக்கிக்
     கற்றைவெண் ணிலவு காலுங் கவிகையுங் கொடையு மோங்கச்
     கொற்றவ ருடனு மேகிக் குதிரியி  னிடத்தி லானார்.      3.22.7
 1327
     கூறிய குதிரி வாழ்ந்தோ ரொட்டகங் குதிரை காலி
     யேறுமே ழகங்க ளெல்லா மினத்தொடு மொருங்கு சேர்த்து
     மாறரு மணியும் பொன்னு மாடையு மினிதின் வாரி
     வேறினி யில்லை யென்னக் கவர்ந்தனர் விரைவி னன்றே.    3.22.8
 1328
     மட்டறும் பண்ட மியாவு மலிதரச் செறிந்து வைகு
     மொட்டகைத் திரளி னேற்றி  யுறுநிரை யனைத்துஞ் சேர்த்து
     விட்டுமுன் னடத்தி வேந்தர் வீரர்வெம் பரியிற் சூழக்
     கட்டழ கெறிக்குஞ் சோதிக் காவலர் புறப்பட் டாரால்.       3.22.9
 1329
     ஓலவா ரியின்ற டாரி முரசங்க ளொலித்துப் பொங்க
     நீலவொண் கவிகை மேக நிழறர சலவாத் தார்ப்பக்
     கோல்வளை யாது செய்து குவலய முழுதுங் காத்த
     மாலையொண் புயத்து வள்ளன் மதீனமா  புரத்தின் வந்தார்.       3.22.10
 1330
     கருதலர் பதியிற் புக்கிக் கவர்ந்தபல் பொருளும் பங்கிற்
     பிரிவிலா யார்கட்  கீந்து பிடித்தவொட் டகையைந் நூற்றின்
     வரிமறை முறைநா னூறும் வரன்முறை யினிதி னல்கிப்
     பரிவினின் மற்ற நூறுந் தம்வசப் படுத்தி னாரால்.       3.22.11
 1331
     கோதுறு மருவார் நாட்டின் கொள்ளையின் முதல்க ளெல்லா
     மாதவ தீனர்க் கீந்து வானவர் பரவி வாழ்த்தத்
     தீதறச் செல்வ மோங்கச் செழுமறை நாளும் பொங்க
     வாதிதன் கிருபை தாங்கி யகுமது விருந்தா  ரன்றே.             3.22.12
 
           குதிரிப் படலம் முற்றிற்று.
    ஆகப் படலம் 22-க்குத் திருவிருத்தம்.....1331.

உள்ளுறை அட்டவணைக்குத் திரும்ப



3.23     தீயம்றுப் படலம் (1332-1343 )




1332
 பானலங் கழனி சூழ்ந்த நசுதெனும் பதியி னாளுங்
    கோனிலை பொருந்தி வாழுங் கத்துபான் கூட்டத் தாரை
    தீனிலைப் படுத்த வேண்டுஞ் செயலினைக் கருத்துட் கொண்டார்
    மானிலம் பாதந் தோயா வள்ளன்மா முகம்ம தன்றே.    3.23.1
 1333
    மலர்தலை யுலகம் போற்று மதீனமா நகார்ந்  தன்னி
    லிலகிய புகழ்சேர் வள்ள  லியலுது மானை வைத்துப்
    பலகதிப் பரியி னோடும் படைக்கலத் தரசர் சூழப்
    புலவர்க ளினிது வாழ்த்த  முகம்மது புறப்பட் டாரால்.     3.23.2
 1334
    குறைவற நசுதில் வாழுங் கத்துபான் கூட்டத் தாரை
    மறைவழி யிசுலா மாக்கி மாதமொன் றிருந்த பின்னர்
    கறைநிணங் குருதி மாறாக் கதிர்வைவேல் வீரர் சூழ
    நறைமலர்த் துடவை போர்த்த மதீனமா நகரில் வந்தார்.    3.23.3
 1335
    நறாக்கனித் துடவை சூழ்ந்த மக்கமா நகரின் வாழ்வோ
    ரறாக்கதிர் புரிசைக் சாமி னியாத்திரை யகற்றிப் பின்ன
    ரிறாக்கினிற் றொழில்செய் கின்றா ரென்னுமச் செய்தி யாவு
    மறாக்கனக் கவிகை வள்ளன் முகம்மதுக் குரைத்தார் மன்னோ.    3.23.4
 1336
    சிலையயிற் படைக டாங்குஞ் செல்வரும் பரியுங் கூட்டிப்
    புலியெனும் காரி தாதன் புதல்வரைத் தலைமை செய்து
    நலிவற மக்க நாட்டார் வரும்வழி நாப்பண் வைகி
    வலியுட னிருந்து வெட்டிப் பறித்திவண் வருக வென்றார்.   3.23.5
 1337
    காரிதா தவத்தின் வந்த கண்மணி செய்தென் றோதும்
    வாரிச வதன மன்னர் முகம்மது பாதம் போற்றிக்
    கூரிலைக் கதிர்வே லேந்திக் கொலைமதக் களிறு போலப்
    பூரிகை பேரி யார்ப்பப் படையொடும் புறப்பட் டாரால்.    3.23.6
 1338
    கனவரை கடந்து கான்யா றுகள்பல கடந்து மாறாச்
    சினவரிப் புலியு லாவித் திரிவனம் பலகண் டேகி
    நனைபொழில் சூழி றாக்கு நாட்டுக்கும் வரிசை மக்க
    மெனுநக ரதற்கு நாப்ப ணிருந்ததீ யம்றைச் சார்ந்தார்.     3.23.7
 1339
    கொய்யுளைப் பரியும் வீரர் குழுவுமோர் வனத்தி னாக்கி
    மையலங் களிறு போன்ற காரிதா மதலை நான்கு
    பையல்க ளோடுந் தாமப் பதியிடை யிருக்குங் காலைப்
    பொய்யுறாச் செல்வ மக்கா புரத்தவர் வருதல் கேட்டார்.    3.23.8
 1340
    அடவியி  னிருந்த சேனைத் திரளுமச் சுவமுங் கொண்டு
    கடிதினி லெழுந்து மாறாக் கதிர்ப்படைக் கலன்க ளேந்தி
    வடிவுறும் காரி தாதன் மதலையங் கெதிரி  னேகி
    நெடிபடு கானஞ் சூழ்ந்த நெறியிடை மறித்து நின்றார்.      3.23.9
 1341
    பன்னருங் கதியிற் றாவும் பரியொடுஞ் சேனை யோடு
    மன்னபா சுபியா னென்னும் பெயரினன் வந்து தாக்கி
    யுன்னுமுன் சைதுக் காற்றா துடைந்துமற் றெவையும் போக்கித்
    தன்னகங் கலங்கி மக்க மாநக ரொல்லை சார்ந்தான்.       3.23.10
 1342
    ஏட்டலர் சோலை சூழி  றாக்குமா நகரைச் சார்ந்த
    நாட்டுவா ணிபத்துக் கேற்ற நன்னயப் பொருள்க ளியாவுங்
    கூட்டிய பரியி னோடு மொட்டகைத் திரளுங் கொண்டு
    தீட்டும்வே லவர்கள் சூழ மதீனமா நகரஞ் சேர்ந்தார்.                 3.23.11
 1343
    பாதையிற் பறித்த வெற்றிப் பலன்படு பொருள்க ளெல்லா
    மாதவன் காரி தாசேய் முகம்மதி  னிடத்தி னீட்ட
    வேதநன் மறையி  னுற்ற விதிப்படி தீனர்க் கீந்து
    பூதல மனைத்தும் போற்றப் புகழ்நபி யிருந்தா ரன்றே.                     3.23.12
 
            தீயம்றுப் படலம் முற்றிற்று.

       ஆகப் படலம் 23-க்குத் திருவிருத்தம்....1343

உள்ளுறை அட்டவணைக்குத் திரும்ப



3.24     அபீறாபிகு வதைப் படலம்(1344-1383)




1344
 மக்கமா நகரில் வாழுங் காபிரி லொருவன் மாறா
     விக்கின மென்ப யாவும் விளைத்திடுங் கொடிய நீரான்
     மைக்கலந் துயருஞ் சோலை கைபறில் வாழ்வோ னாளுந்
     துக்கமு மிழிவும் வீணும் விளைப்பது துணிந்து நின்றோன்.       3.24.1
 1345
     கள்ளமுங் கொலையும் பொய்யு நிந்தையுங் கள்ளு நீங்கா
     துள்ளகத் திருத்தி வாழு முயிர்த்துணை யாகக் கொண்டோ ன்
     வள்ளனந் நபிதந் நாமம் வழுத்திய மாந்தர்க் கெல்லா
     மெள்ளள விரக்க மில்லா திடும்புகள் விளைத்த சூமன்.     3.24.2
 1346
     கதிபெறுந் தீனுள் ளோரைக் கண்ணினுன் காண மேவான்
     பதிதொறு மருவார்க் கேயப் பண்புறு முதவி யானோன்
     சதிமனத் திபுலீ சென்போன் றனையரி லொருவன் போல்வான்
     அதபறி வென்ப தில்லா வகத்தபீ றாபி கென்போன்.    3.24.3
 1347
     இனையன பண்பி னோன்றன் செய்கையு மியற்கை யாவு
     மனனுற வைக றோறும் வரிசையங் குரிசில் கேட்டுப்
     புனைகழ லுதைக்குத் தந்த புதல்வரில் அப்துல் லாவைத்
     தனியழைத் திருத்தித் தோன்றா மறையினிற் சாற்று வாரால்.    3.24.4
 1348
     அழிவுறு நெறிமேற் கொண்ட காபிர்க ளறித றோன்றா
     வழியபீ றாபி தன்னைக் கைபறிற் புகுந்து வல்லே
     யிழிவுமற் றிடரு நீங்கக் கோறல்செய் திவணி னீவிர்
     குழுவுடன் வருக வென்றா ரன்னது கருத்துட் கொண்டார்.     3.24.5
 1349
     ஆரண நெறிம றாவன் ஸாரிகள் பதின்மர் சூழ
     வாரணி முலையார் சிந்தை மயக்குறும் வனப்பு வாய்ந்த
     தாரணி புயங்கள் விம்ம அப்துல்லா தயங்குங்  காந்திக்
     கூரயில் கரத்திற் றாங்கிக் குரகத மேற்கொண் டாரால்.       3.24.6
 1350
     குரிசினந் நபியைப் போற்றிப் பதின்மர்தங் கூட்ட நீங்கா
     விரைவுட னெழுந்து போந்து விலங்கலும் வனமு நீந்திக்
     கருதல னிருந்து வாழுங் கைபறென் றோது மூரின்
     புரிசையின் புறத்தி னுற்றார் வணிகரைப் போன்று மாதோ.     3.24.7
 1351
     புரிசையுள் ளுறைந்த பேர்க்கும் புறநகர் புகுது வோர்க்கும்
     வரன்முறை வேட்ட யாவும் வாணிபத் தொழிலின் மாறி
     யொருவரு முழையிற் புக்கி யுசாவுதற் கிடங்கொ டாம
     லிருளினும் பகலு நீங்கா திரண்டுநா ளிருந்து மாதோ.     3.24.8
 1352
     மாசறப் பின்னர் மூன்றா நாளில்விண் மணிவில் வீழ்த்தி
     யோசைமேற் கடலிற் புக்கி யுலகமு மிருளுங் காலைக்
     காசறு மப்துல்லா வென் றோதிய களிறு காலிற்
     றூசியிற் றொருவி  னோடுங் கரந்துசூழ் புரிசை புக்கார்.           3.24.9
 1353
     செருக்கொடும் புகுந்து வாரி வாயிலின் றிறவு கோல்வைத்
     திருக்குமவ் விடத்தைக் காணா திரவினிற் கரந்து நோக்கி
     யுருக்கறுத் திலங்கும் வேலோ ருறையிட மனைத்து நோக்கி
     மருக்கமழ் வீதி புக்கி நடந்தனர் வயங்க மாதோ.     3.24.10
 1354
     மன்னவர் மனைக ணோக்கி மாநகர்க் காவ லாளர்
     துன்னுமவ் விடங்க ணோக்கித் துரத்தபீ றாபி கென்போன்
     றன்னகப் புரிசை வாயிற் றன்னையு நோக்கி நோக்கிப்
     பொன்னணி மனையு மந்தப்  புறத்தையு நோக்கி னாரால்.     3.24.11
 1355
     மரவங்கள் கிடந்து லாவு மணிப்புய வரையின் வள்ள
     லிரவங்குப் புகுந்து சாவி யெவ்விட மனைத்து நோக்கி
     யரவங்க ளொடுங்கு மட்டு மாயத்துப் பலகா லோதிக்
     கரவங்க மிதுகொ லென்னக் களித்தொரு புறத்தி  னின்றார்.    3.24.12
 1356
     நள்ளிருட் காலை யாய திஃதென நடந்து சாவி
     யுள்ளுறைந் துறங்கு மொன்னார் தமைக்கடந் தொளித்தோர் பாலி
     றள்ளரும் பலகை தாங்கிப் பேழையிற் றடக்கை நீட்டிக்
     கொள்ளருங் காப்பு வாய்ந்த திறவுகோ லனைத்துங் கொண்டார்.  3.24.13
 1357
     அவ்விட மகன்று மெல்ல வடிபெயர்த் தொதுங்கி நீங்கிக்
     கௌவைக டோ ன்றா நீண்ட கபாடத்தின் வாயி  னண்ணிச்
     செவ்விய திறவு கோலாற் பூட்டினைத் தீண்டி நீத்து
     நொவ்விதிற் றிறந்துள் ளாய கரப்பையார் நுவல வல்லார்?    3.24.14
 1358
     செறித்த பொற் கதவ மெல்லா மிமைப்பினிற் றிறந்து மூடிக்
     குறித்தவன் வாயில் புக்கிக் கூண்டவர் துயிற னோக்கி
     யெறித்தவெண் காந்திமாட மெங்கணுந் திரிந்து பள்ளி
     யறைத்தலந் திறந்துள் ளாகி யடுத்தொரு புறத்தி  னின்றார்.   3.24.15
 1359
     திரைத்துகி லடுத்தன் னோனித் திரையினை யுணருங் காலை
     விரித்தசெங் காந்திச் செவ்வி யெரிவிளக் கவிந்த பின்னர்
     வரித்தடங் கண்ணி  னாளு மன்னனும் விழிப்பதாக
     விருத்தல்கண் டிருந்தா ராங்கோ ரிளம்புலி யிருந்த தொத்தே. 3.24.16
 1360
     இருவருந் துயிறல் கொள்ளா திருந்தன ரிருளு மாய
     வுருவிவாட் டடக்கை நீட்டி யோங்கினோ மாகி லம்ம
     வரிவையோ வவனோ வாவி யளிப்பவ ரென்ன வின்னே
     தெரிவரி தென்ன மாழ்கிச் சிந்தையிற் றேம்பி  னாரால்.    3.24.17
 1361
     கங்குலி  னெதிர்ந்து தாவும் போதினிற் கடிதி  னாவி
     மங்கையே வழங்கி  னாளேல் மாநில முழுதுங் கொள்ளாப்
     பங்கமும் பவமுந் தூறும் பழியும்வந் தடையு மென்ன
     வங்கையிற் பிடித்த வாளை யணிநிலஞ் சேர்த்தி  னாரால்.   3.24.18
 1362
     கொல்வதற் கிசைந்து நின்றேங் காலையுங் குறுகிப் போய
     மல்வளர் புயத்தி  னானு மங்கையுந் தெரித றோன்றா
     வில்விடுத் தகன்று சார்பி  னெய்திங் குறைந்து நாளைச்
     செல்வதெவ் வண்ண மென்ன வடிக்கடி தெருமந்  தாரால்.   3.24.19
 1363
     கொற்றவ னாவி போவ தன்றிவை குறித்து நோக்கி
     னிற்றனம் மாவி யென்ன விடைந்திடைந் தெண்ணுங் காலைக்
     கற்றையங் கரிய கூந்தற் கன்னியை விளித்து மன்ன
     னுற்றறி யென்பான் போலச் சிலமொழி யுரைப்ப தானான்.    3.24.20
 1364
     பன்மணிக் கலன்கள் பூண்டு பரிமளந் திமிர்ந்து வாசச்
     சின்மலர் செருகுங் கூந்தற் சேயிழை யொருத்தி யென்பாற்
     பின்முகந் திரும்பி யேறா மொழிபல பிதற்றிப் பேசி
     வன்மமுற் றிருப்பக் கண்டேன் கனவென வழங்கி னானால். 3.24.21
 1365
     கூறிய மொழியைக் கேட்டுக் கொவ்வையங் கனிவாய்ப் பேதை
     வேறொரு மாதை யுள்ளம் விரும்பினை யதனா லிந்தப்
     பேறுடன் கனவு காணப் பெற்றனை யென்ன வூடிச்
     சீறிய வெகுளி பொங்க விருவிழி சிவந்து நின்றாள்.      3.24.22
 1366
     அறக்கடிந் துரைப்பக் கேட்ட வாடவ னவளை நோக்கிப்
     பெறற்கரும் பெண்மை நல்லாய் பிறிதொரு மாதையாவி
     யிறக்கினு மிறப்பதல்லா னினைத்தில னெளியே னென்னத்
     திறக்கரும் வெகுளி மாற வூடலைத் திருத்தி னானால்.   3.24.23
 1367
     ஊடலைத் திருத்தி யன்னோ னுரைத்திடுந் தொனியும் வாய்ந்த
     பேடைமா மயிலன் னாள்வாய் பிறந்தசொற் றொனியு நீங்கிக்
     கூடுறா திருக்குந் தானக் குறிப்பினை யுணர்த்தக் கேட்டுப்
     பீடுற நலிதல் போக்கி மனத்தினிற் பிரிய முற்றார்.    3.24.24
 1368
     இருந்தவ ரெழுந்து வீழ்த்த திரையினை யீழ்த்துட் புக்கி
     யரிந்திடுங் கதிர்வெள் வாளை யங்கையிற் பூட்டி யன்னோன்
     றிருந்தவங் கவளுக் கோது மொழிவழி சென்று செந்நீர்
     சொரிந்திட வெறிந்து நின்றார் சூரர்க டிலத மன்னார்.  3.24.25
 1369
     ஊறுபட் டெழுந்து வாய்விண் டுரப்பியாங் கரித்திவ் வில்லின்
     வேறுபட் டெவரோ கொன்றா ரென்னவாய் வெருவிக் கூவ
     வேறுபட் டவரியார் கொன்றா ரெவரென விடைந்து மாந்தர்
     தேறுபட் டிலராய் மாழ்கி மனையிடஞ் செறிந்தார் மன்னோ.  3.24.26
 1370
     எறிந்தொளித் திருந்தோர் காயஞ் சிறிதென மனத்தி  னெண்ணி
     யுறைந்துசா வுவர்போ லாங்கி  னுற்றவா ளோங்கிப் பின்னுங்
     குறைந்துயிர் மீளத் தாக்கிக் கூரிருட் காலை கூண்டு
     நிறைந்தவ ருடனு நின்று பயப்பய நீங்கி னாரால்.   3.24.27
 1371
     மறந்தருங் கொடிய வஞ்ச மனத்தபீ றாபி கின்னே
     யிறந்தன னுயிர்பெற் றானென் றிரண்டிலொன் றறிவோ மென்னத்
     திறந்தரு மப்துல் லாவென் றோதிய திருப்பேர் மன்னர்
     நிறந்தரந் தெரியாக் கங்கு னின்றன ரொருபா லன்றே.  3.24.28
 1372
     இருந்தன ரெவர்கொ லென்பா ரியாவரிற் புகுந்தா ரென்பார்
     தெரிந்திலன் காணு மென்பார் தீபமு மிலையோ வென்பார்
     கரந்தவ ருளரோ வென்பா ரொருவருங் காணோ மென்பார்
     சொரிந்தது குருதி யென்பார் சோர்ந்தனன் மன்ன னென்பார். 3.24.29
 1373
     உண்டிலை யாவி யென்பா ருயிர்துடிக் கின்ற தென்பார்
     விண்டனன் மாற்ற மென்பார் விழித்தனன் காணு மென்பார்
     கண்டவ ருளரோ வென்பார் காயத்திற் பிழைப்பி லென்பார்
     மண்டலம் புகழும் வேந்தே மாயமோ விளைந்த தென்பார்.   3.24.30
 1374
     என்னினிச் செய்வோ மென்பா ரிடைந்திடைந் தேங்கி நிற்பார்
     பன்னுவ தென்கோ லென்பார் பழிமுடித் தவரா ரென்பார்
     முன்னையூழ் விதிகொ லென்பார் முனையகத் திறந்தி டாது
     மன்னவ னாவி வீணில் வழங்கினான் காணு மென்பார்.        3.24.31
 1375
     மடிந்தன னென்னு மாற்றம் வழங்கிடக் கடலி  னாப்பண்
     படர்ந்தவெண் டிரையிற் றத்திப் பன்மணி நிதியத் தோடு
     முடைந்திடுங் கலம தொப்ப மன்னவன் மனையு ளெங்கு
     மிடைந்திடைந் திரங்கி யேங்கி யெழுந்துகொல் லென்ற தன்றே.  3.24.32
 1376
     மாற்றல னிறந்தா னென்ன மனமகிழ்ந் துவகை பொங்கிப்
     போற்றிநன் னபியை வாழ்த்தி யப்துல்லா பூரிப் போடுந்
     தோற்றிடா தொதுங்கி வாய றொறுங்கடந்  தெளிதி னேகித்
     தீற்றிவெண் ணிலவு காலும் புரிசையின் வாயிற் சேர்ந்தார்.  3.24.33
 1377
     புரிசையின் வாயி லாலும் பொதி யிருட் காலையாலும்
     வரிமுறைப் படியிற் காலை வைத்திடத் தவறி வீழ்ந்து
     தரிபடற் கரிதா யோர்தா ளொடிந்ததத் தாளி னோடும்
     விரைவொடு மெழுந்து சாரும் விடுதியை நண்ணி னாரால்.     3.24.34
 1378
     மூரியங் கணைக்காற் கீழ்பான் முகிழ்தரும் பரட்டின் மேல்பாற்
     சார்பற வொடிந்த காலைத் தன்றலைப் பாகிற் சுற்றி
     யூரினி லெவர்க்குந் தோன்றா துறைந்தன ருறைந்த பின்னர்
     பாரிருட் படல நீத்துப் பகலவ னுதயஞ் செய்தான்.    3.24.35
 1379
     கதிரவ னெழுந்தோர் சாம மிருந்தவண் கடந்து வல்லே
     பதின்மருந் தாமு மாக வேறொரு பாதை பற்றி
     முதிர்தரு முளரி நீந்தி முகிலுறை வரைக ணீங்கி
     மதுரமென் மறையோர் வாழ்த்த மதீனமா நகரின் வந்தார். 3.24.36
 1380
     நகரினிற் புகுந்து வேத நாயகர் பதத்தை நண்ணிப்
     புகுமிடத் துறைந்த செய்தி யாவையும் புகன்று காலிற்
     றகைபடுத் தொடிந்த வாறு தன்னையு முரைத்து நின்றார்
     மகிதலம் புகழுங் கீர்த்தி மன்னவ ரப்துல் லாவே.    3.24.37
 1381
     கொடியவஞ் சகத்தைச் சூழ்ந்த குணத்தபீ றாபி காவி
     முடிவினைக் கேட்டு தீனின் முரட்பகை தவிர்ந்த தென்ன
     நெடியவ னிறசூ லுல்லா நேரலர்க் கரியே றன்னா
     ரொடிபடுந் தாளை நோக்கி யோதிச்செங் கரத்திற் றொட்டார். 3.24.38
 1382
     என்பற முறிந்து தோலு மிழ்ந்தொரு நரம்பிற் றூங்கித்
     துன்புறுந் தாளி னீண்ட திருக்கரந் தொட்டு நீவ
     வன்புறப் பொருந்திக் காய மென்பதோர் வடுவு மின்றி
     முன்பிருந் ததனிற் செவ்வி மும்மடங்  காயிற் றன்றே.                  3.24.39
 1383
     கடங்கரைத் திறைக்கும் வெற்றிக் களிறெனு மப்துல் லாவை
     யிடம்பெற விருத்திச் செய்யும் வரிசைக ளனைத்து மீந்து
     தடங்கடற் புடவி காத்துத் தரியலர்க் கரியே றென்ன
     மடங்கலா சனத்தின் வைகி முகம்மதாண் டிருந்தா ரன்றே.                     3.24.40
 
      அபீறாபிகு வதைப் படலம்  முற்றிற்று.

   ஆகப் படலம் 24-க்குத் திருவிருத்தம் .....1383.

உள்ளுறை அட்டவணைக்குத் திரும்ப



3.25.  அசனார் பிறந்த படலம் (1384-1403 )




1384
      மருந்தெ னுங்கலி மாவுரை விதைத்துமக் காவி
      லிருந்து மாமதீ னாவிடத் தினிதெழுந் தருளித்
      திருந்த வாண்டொரு மூன்றினில் தீன்பயிர் விளைத்துப்
      பொருந்து நாளினி னுற்றவை யினிற்சில புகல்வாம்.     3.25.1
 1385
      ஒலிகொண் மாக்கடன் மணியெனு நபியுயிர்க் குயிராய்
      வலியும் வீரமும் வெற்றியுந் திரண்டொரு வடிவாய்
      நிலனு தித்துய ரும்பரின் வரிசையி னிறைந்த
      குலவு நீள்புக ழுமறுகத் தாபெனுங் குரிசில்.      3.25.2
 1386
      அருந்த வத்தினி லீன்றெடுத் துவந்தபெண் ணரசைக்
      கருந்த டங்கயற் கண்ணியை நறுமொழிக் கனியை
      வருந்து மெல்லிழைக் கொடியைமென் பிடிநடை மயிலைப்
      பொருந்து மாரமு தையபு சாவெனும் பூவை.      3.25.3
 1387
      குறைஷி யங்குலக் காவினி லுறைந்தகோ குலத்தைப்
      பொறையு நீதியு மொழுக்கமும் விளைத்தபொன் னிலத்தை
      யுறையுங் கற்பினுக் குறையிடத் தினையொளிர் மணியை
      மறையி னேர்நபி முகம்மது வதுவையின் மணர்ந்தார்.     3.25.4
 1388
      புரந்த ராதிபர்க் கரியும றருள்புதல் வியரைத்
      தெரிந்த நன்மொழி தரும்ஹபு சாவெனுந் திருவை
      வரைந்து நந்நபி யின்புறும் வாரியின் மூழ்கிப்
      பிரிந்தி டாநலம் பொருந்தியுண் டிருந்ததற் பின்னர்.      3.25.5
 1389
      பூத லம்புகழ் தருங்கதீ ஜாபுதல் வியரின்
      மாத ருக்கர சும்முக்குல் தூமணி விளக்கைக்
      கோதி லாவுது மான்மனங் களிப்புறக் கொடுத்தா
      ராத ரத்துடன் மகிழ்ந்தினி துறைந்தன ரன்றே.      3.25.6
 1390
      மறமும் வீரமு மிலகிய வேலுது மானுக்
      குறையு மாவியின் மிக்குயிர் புதல்வியை யுதவிக்
      கறைகொள் வெங்குபிர்க் குலங்கடிந் தருங்கலி மாவை
      நறைத ரும்புவி யிடத்தினி னடத்துமந் நாளில்.     3.25.7
 1391
      மல்வ ளர்ந்தெழும் புயன்உசை மாவரத் துதித்த
      செல்வி யையெழில் ஸெயினபைப் பொறைச்செழு மமுதைப்
      பல்வி தத்தொடுந் திருமண முடித்திசை பரப்பி
      யில்வ ளத்தொடு முறைந்தனர் ஹபீபெனு மிறசூல்.    3.25.8
 1392
      செருகு பூங்குழற் ஸெயினபைத் திருநபி மணந்த
      வருட மங்கையர்க் கரசெனும் பாத்திமா வயிற்றிற்
      கருவெ னத்தரித் தும்பரின் பேரொளி கவின
      முரியு மெல்லிடை தெரிதரக் கருப்பமு முதிர்ந்த.       3.25.9
 1393
      கடைந்த வேல்விழி வட்டணித் தெழின்முகங் கசங்க
      நடந்து நாலடி வைத்திடிற் பசந்தமெய் நலியத்
      திடந்த ராதுள மிடைந்திடத் தெரியல்க டுயல
      மடந்தை யர்க்கர சியர்க்கரும் வருத்தமுற் றனவால்.     3.25.10
 1394
      இறம லான்பதி னைந்தினில் வெள்ளியி னிரவின்
      மறுவில் கற்புடை பாத்திமா வெனுந்திரு மடமா
      னறமும் வெற்றியு மோருரு  வெடுத்தென வரிதிற்
      பொறையு யிர்த்தன ரொளிதர வொருபுதல் வனையே.     3.25.110
 1395
      பொருவி லாமுத லவன்றிருப் புலியெனு மலிக்குப்
      பெருகுஞ் செல்வத்துட் பிறந்தது மகவெனக் கேட்றி
      முருகு லாவுமெய் புளகெழ முகமதி யிலங்க
      வரிசை நந்நபி வந்தன ரவர்திரு மனையின்.      3.25.12
 1396
      ஆர ணத்திரு நாவினர் சூழ்தர வடுத்த
      கார ணக்கட லெனுமுகம் மதுசெழுங் கரத்திற்
      பூர ணக்கதிர் பிறங்கிய புதல்வனை யேந்திக்
      கூரும் வேல்விழி மடந்தையர் விரைவினிற் கொடுத்தார்.      3.25.13
 1397
      தீங்க கற்றிய மகள்மகன் வலத்திருச் செவியின்
      வாங்கு ரைத்திடக் காதினிக் காமத்தும் வழங்கிப்
      பாங்கு றக்கமழ் தருநறும் பரிமள மெடுத்துத்
      தாங்கு மென்சிரத் தினிலழ குறத்தட வினரால்.        3.25.14
 1398
      பொன்னி லத்துறு மவர்களா மீனெனப் புகல
      வின்னல் போக்கிய முதியவ ரிருகையேத் திரப்ப
      வுன்னு மாமறை வாழ்த்தொடு மொருதுஆ வோதி
      மன்னர் மன்னபி கொடுத்தனர் போந்தனர் மனையில்.       3.25.15
 1399
      தெரித ரத்தின மேழினிற் செழும்புவி புரக்கு
      மரசர் நாயகர் மகள்மனை யடுத்தரும் புதல்வன்
      கரிய மென்சிர மயிரினைக் களைவித்தவ் விடையி
      னிரசி தஞ்சதக் காவென வெடுத்தினி தளித்தார்.      3.25.16
 1400
      கொறியி ரண்டறுத் துடன்அக்கீக் காவினைக் கொடுத்துப்
      பொறையின் மிக்குயர் மருத்துவப் பூங்கொடி தனக்குத்
      தறுகி லாதொரு குறங்குமோர் தமனியக் காசும்
      பெறுக வென்றினி தளித்தனர் தூதரிற் பெரியோர்.         3.25.17
 1401
      முசுலி மானவர் செயுந்தொழிற் சடங்குகண் முடித்துக்
      திசையெ லாம்புகழ்ந் துரைதரப் பேசிய செம்மல்
      வசைய றுங்கரத் தெடுத்தரும் பேரனை வாழ்த்தி
      யசனெ னச்செழுந் திருப்பெயர் தரித்தன ரன்றே.       3.25.18
 1402
      உருவு மந்தமு நிறமுநந் நபியென வொளிரு
      மரும கச்செழுங் குழவியுஞ் ஜிபுரியீ லணுகி
      யிருடொ றுமணித் தொட்டிலை யசைத்தரு கிருந்து
      வரிசை செய்திட நாயகன் வளர்த்திட வளர்ந்த.        3.25.19
 1403
      இந்த மானில மடந்தைய ரெவருமீ டேற
      வந்த நாயகி பாத்திமா தருதிரு மகவைச்
      சிந்தை கூர்தரு முவப்பொடுந் தினந்தினம் போற்றி
      யந்த நாயகன் றூதுவ ரிருக்குமந் நாளில்.                                     3.25.20

     அசனார் பிறந்த படலம் முற்றிற்று.

 ஆகப் படலம் 25க்குத் திருவிருத்தம் .... 1403



   This file was last revised on  10 March 2004
  Please send your comments to the webmasters of this website.
 
 