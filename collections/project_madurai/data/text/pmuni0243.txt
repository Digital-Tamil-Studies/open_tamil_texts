







tiruviTai marutUr ula of mInAtcicuntaram piLLai (in tamil script, unicode/utf-8 format)






திருவாடுதுறை ஆதீனத்து மஹாவித்வான் 

திரிசிரபுரம் ஸ்ரீ மீனாட்சிசுந்தரம் பிள்ளையவர்களின் 

 "பிரபந்தத்திரட்டு" -  பகுதி 12 
  திருவிடைமருதூர் உலா
 Tiricirapuram makAvitvAn mInATci cuntaram piLLaiyin 

 pirapantat tiraTTu - part 12 (verses ses 1705-1708) 
tiruviTai marutUr ulA
 In tamil script, unicode/utf-8 format
 

Acknowledgements: 

Our Sincere thanks go to Dr. Thomas Malten and Colleagues of the Univ. of Koeln, Germany 

for providing us with the transliterated/romanized version of the etext and giving us permission 

to release the TSCII version as part of Project Madurai etext collections. 

Etext preparation and proof-reading: This etext was produced through Distributed Proof-reading approach 
and following persons helped in the preparation and proof-reading of the etext: 
S. Anbumani, Kumar Mallikarjunan, Nivetha, Vijayalakshmi Peripoilan
M.K. Saravanan and S. Karthikeyan  

Preparation of HTML and PDF versions: Dr. K. Kalyanasundaram, Lausanne, Switzerland.


© Project Madurai, 1998-2006 .
Project Madurai is an open, voluntary, worldwide 
initiative devoted to preparation 
of electronic texts of tamil literary works and to 
distribute them free on the Internet. 

Details of Project Madurai are available at the website 
http://www.projectmadurai.org/
You are welcome to freely distribute this file, provided this header page is kept intact.




திருவாடுதுறை ஆதீனத்து மஹாவித்வான் 
 
திரிசிரபுரம் ஸ்ரீ மீனாட்சிசுந்தரம் பிள்ளையவர்களின் 

 "பிரபந்தத்திரட்டு" -  பகுதி 12
  திருவிடைமருதூர் உலா   

 1705.    ஆண்டபிள்ளையார் துதி.  


சீருலா வான்றோர் செவிக்க ணிடைமரு
    தூருலா வேற வொளிதரும்பை - யேருலவப்
    பூண்டமா தங்கமதுப் பூங்கொன்றை யாரளித்த
    வாண்டமா தங்க மது.

       நூல்  
      1706. கலிவெண்பா. 
 

1 பூமேவு நான்முகத்துப் புங்கவனுஞ் செங்கமல
    மாமேவு மார்பமணி மாயவனுங் - கோமேவு

2 மிந்திரனும் வானோரு மேனோரு மின்பமுற
    வைந்துதொழி லாற்று மருட்கொண்மூ - வைந்துதொழில்

3 சந்ததமுஞ் செய்துந் தனக்கோர் தொழிலில்லா
    னந்த மலையரைய னன்கீன்ற - சுந்தரப்பொற்

4 கன்னி யொருபாற் கலந்தும் விகாரமிலான்
    றுன்னியெவற் றுந்தோய்ந்துந் தோய்விலான் - முன்னியமண்

5 ணாதியுரு வெட்டுமத்து வாவுருவோ ராறுமிருண்
    மோதிய வைந்தொழிற்கு மூலமாய்ச் - சோதி

6 யுறுமுருவொன் பானுமுற்று மோருருவு மில்லான்
    மறுவின்மறை யாதி வகுத்தோன் - பெறுநெறியே

7 யாமுயிர்க்கே யின்ப மருத்தி நெறிதப்பிப்
    போமுயிர்க்கே துன்பம் புணர்த்துவோ - னாம

8 விருள்கே வலத்தி னிணர்த்தருவிற் றீயாய்த்
    தெருள்சே ரிடையிற்கற் றீயா - யருள்சேருஞ்

9 சுத்தத்திற் காரிரும்பிற் றோய்தீயே - யாய்நிற்போ
    னெத்தத் துவங்கட்கு மெட்டாதான் - முத்தன்றன்

10 வாமத்தைப் பூமேவு மாதர்கடொட் டுப்புனைய
    நாமத்தைச் செய்விடமுன் னாள்யின்றோ - னேமத்தண்

11 சொல்லமுதைப் பாகுவந்து தோயவைத்தோன் கைப்பகழி 
    வில்லமர்பூ நாரிதனை மேவவைத்தோ - னல்லற்

12 சிறுவிதியா கத்திற் றினகரற்கு முன்னங்
    குறுகியிருள் கூடவைத்த கோமான் - றெறுபசியால்

13 வந்தழுத சேயின் வருத்தந் தெரிந்தமுது
    தந்தமடைப் பள்ளி தனைக்கொடுத்தோன் - கந்த
14 மலர்மலரென் றுன்னா மதன்மெய் குளத்து
    ளலர்கட் கமலத் தழித்தோன் - பலர்வெருவத்
15 தோற்று தொழினஞ் சுதந்திரமன் றென்றெண்ணாக்
    கூற்றுயி ருண்ட குரைகழலான் - சாற்றும்
16 பிரணவத்துண் மேயோர் பிரமன்மா லென்பார்
    முரணவிக்குங் கொன்றையந்தார் முன்னோ - னரணவரை
17 மண்வைத்த குக்கி வளைவைத்த செங்கைமால்
    கண்வைத்துங் காணாக் கழலினா - னெண்வைத்துக்
18 கண்கை யிடந்துகொலை கண்ணுபு கொள்ளாமல்
    வண்கையிடங் கொண்டவசி வாய்ப்படையா - னெண்கவினார்
19 தன்னிரதம் பாதலத்துத் தான்புக் கழுந்தாமன்
    மன்னிரத நீர்வேணி வைத்தபிரான் - றுன்னுகணை
20 வாளியெளி தீர்தரப்பின் வாளிலங்கை மன்னனைமுன்
    றாளின் விரனுதியாற் றானடர்த்தோ - னாளும்
21 புணரு மடியார் புரிபிழையு மேனோர்
    குணமு மிகந்தகுணக் கோமான் - மணமலிபூங்
22 காவின்மயி லேத்தவரு கண்ணரைமா லென்றுநினைத்
    தோவினடஞ் செய்கயிலை யோங்கலிடை - மேவிநல 
23 மாவித் தகத்து வயங்கா கமமுழுதுந்
    தேவிக் குபதேசஞ் செய்தருள - மாவிற்கண்
24 ணன்னமயின் மண்ணுலகை யான்றெரியு மாகாட்டி
    யின்னலற நீவிற் றினிதிருக்கு - நன்னயவி
25 சேட தலமுந் தெரித்தருள வேண்டுமெனச்
    சூடகச் செங்கைத் துணைகூப்ப - வாடமைத்தோ
26 ணங்காய்நன் றென்று நரையேற்றின் மீமிசைமற்
    றங்கா தலியோ டமர்ந்தருளிப் - பங்காளுங்
27 கோதாய்காண் கென்று குவலயமுற் றுந்தெரித்து
    மேதா வியர்புகழு மேன்மைபுனை - போதா;ருங்
28 காவிரியுங் கோட்டுவளக் காவிரித்தென் பாற்பொலியும்
    வாவி யிடைமருதூர் வாய்மேவ - வோவியநேர்

                தலவிசேடம்

29. மின்னையு மாதவனும் வேதனுங் காணாத
    தன்னையு நாடிவந்த தன்னைபோற் - பன்னுபுகழ்
30. வாகீசர் போல வருந்தித் தமிழ்நாட்டீ
    ரேகீ ரெனவந் திறுத்ததுபோல் - வாகார்
31. திருப்புவன முற்றுஞ் செழுமறைகள் யாவும்
    விருப்புமிக நின்றேத்தும் வெள்ளிப் - பொருப்புப்
32. பெருவளவர் நாட்டின் பெரும்புண் ணியத்தா
    லொருமருத மாகியவ ணுற்ற - தருமையத
33. னன்னிழற்கண் வானி னரையேற் றிணைநிறுவித்
    தன்னிட நீங்காத் தலைவியைப்பார்த் - தின்னகையாய்
34. மேவுறு நன்பூ மிகவுகுத்து விண்ணுலகைப்
    பூவுல காக்கும் பொழில்பாராய் - தாவிமிசைப்
35. பொங்கவுரி ஞிப்பொற் பொடிவீழ்த் துபுமண்ணைப்
    பங்கமில்பொன் னாக்கும்விட பம்பாரா - யெங்குநின்மெய்க்
36. காமரொளி பாய்தலிற்கார் கால மெனக்கருதி
    மாமையினன் காடு மயில்பாராய் - பூமருநஞ்
37. சேயொளியாற் பைந்தழைகள் சேப்புற வேனிலென்று
    கூயமருந் தேமாங் குயில்பாராய் - மேயவிரு
38. நம்மேனி யொன்றியென நன்கொருபாற் சேந்தொருபாற்
    பைம்மேனி யாமாம் பழம்பாரா - யம்புலிக்
39. கான்முனிதன் மைந்தன்முதற் காணு முழுமுனிவர்
    மான்முதனீத் தாற்றிடுத வம்பாராய் - பான்மொழியே
40. யென்றுகாட் டத்தனிகா ணெவ்வுலகு மீன்றளுக்
    கொன்றுமகிழ் வாற்க ணுறைதுளிப்ப - வன்றதுமுற்
41. காணுந் திசையோடிக் காருணி யாமிர்தமென்
    பூணும் பெயரிலகப் பூண்டதன்மேற் - கோணிலவு
42. சூடியதன் கண்கள் சொரிநீ ரிருகூறா
    யோடி வடமேற் குதக்கெதிருங் - கூடுதடத்
43. துட்போய் விழமு னுலர்ந்த சலசரங்கா
    னட்பாம் விதிக்கு ந்றுந்தடத்துப் - பெட்பா
44. முருத்திர ராகியெழுந் தொண்மலர்த்தாள் போற்றிப்
    பெருத்தசிவ லோகமுற்ற பின்னர்த் - திருத்தவண்வாழ்
45. தண்முனிவர் முன்பு தமிழ்மணக்குஞ் செங்கனிவாய்
   வண்முனிவன் வந்துதவ மாமுனிவீர் - கண்ணொருமூன்
46. றுற்றபுகழ்ச் செய்யகரும் புங்கையுறும் பைந்தோகை
    பற்றி முயலுமென்றப் பாற்போக - வெற்றி
47. முனிவரரவ் வாறெம் முதல்வியை நோக்கிப்
    புனித தவம்புரியும் போது - நனிமகிழ்ந்து
48. தன்னே ரிலாத தலைவியை முன்புகுத்த
    வன்னேர் குழலு மவணடைந்து - பொன்னேர்
49. வளவர்பெரு மானாடு மாதவத்த தென்ன
     வளவிலா மாதவமங் காற்ற - வுளமகிழ்வுற்
50. றெம்மா லயன்முன்போ லின்றுஞ் செருக்கடைந்தா
     ரம்மாவென் றியாரு மதிசயிப்ப - விம்மாநன்
51. மேதினி நின்று வெளிமுகடு மூடுருவச்
    சோதியுருக் கொண்டெழுந்து தோன்றினோன் - றீதிலரு
52. ளானேயென் றேத்து மவர்தெளியு மாறுதன்னைத்
    தானே யருச்சித்த தம்பிரான் - வானாட
53. ராதியர் காமிகமுன் னாமா கமத்தின்வழி
    யோதியருச் சிக்க வுவந்தருள்வோன் - போதியனீர்
54. காகம் படியக் கனகவுரு நல்கிப்பி
    னேக வுருத்திரமெய் யெய்தவைத்தோன் - கோகநக
55. மாண்டமல ராதிகொடு மன்னா கமத்தின்வழி
    யாண்டமத வேழ மருச்சித்தோன் - பூண்டதவத்
56. தோதை கெழுசீ ருரோமசற்கு வெற்பீன்ற
    கோதையொடு காட்சி கொடுத்தபிரான் - மேதை
57. யொருவீர சோழ னொளிரா லயமும்
    வெருவா நகரமுஞ்செய் வித்துத் - திருவார்தைத்
58. திங்கட் டிருநாளுஞ் செய்வித்துப் போற்றிசெய
    வங்கட் கருணை யருளியகோ - னங்கண்மிரு
59. கண்டு மகன்பணியக் கண்டொரு பாற்பசுமை
    கொண்டுமிளிர் காட்சி கொடுத்தகோன் - றண்டாப்
60. புரவுக் குறுமுனியெப் போதுறுமென் றன்னான்
     வரவுக் கெதிர்பார்க்கும் வள்ளல் - பரவுற்ற
61. பூசைவினை முற்றுவந்து புண்ணியச்சு கீர்த்திதனக்
    காசில்வினை யெச்ச மளித்தபரன் - காசிபன்றான்
62. கண்ணனிள மைக்கோலங் காணத் தவம்புரிய
    வண்ணலது காட்டுவித்த வைம்முகத்தோன் - வண்ணக்
63. குமரன் முனிவரொடுங் கூடியரன் றிக்கி
    லமர நதியை யமைத்துத் - தமரமிகப்
64. பூசிக்கப் பெற்றோன் புகழிட்ட ரோமன்சு
    கேசிக் கினிய கிளர்மதலை - வீசி
65 யனையமகன் கங்கைபுகுந் தாடுறுபோ தந்த
    நினையுநதி யோரா நெறிக்கொண் - டினையலென
66 வென்னைப் புரப்பாள்க ணீர்ம்புனல்வா விக்குள்வரக்
    கொன்னைக் குழமகனுங் கூடவந்து - முன்னையொரு
67 வாவிபடிந் தையாற்று வாவியிடைச் சொல்லரசர்
    மேவியெழுந் தென்ன வெளிவந்து - கூவிவரு
68 மத்தனொடு கூடி யடிபோற்றி யேத்தெடுப்பச் 
    சித்த மகிழ்ந்தருளிச் செய்தபிரா - னுத்தமச்சீர்
69 வாய்த்த தசரதற்கும் வண்பூவைப் பூவைநிறஞ்
    சாய்த்தவுடற் கண்ணனுக்குந் தானுவந்து - பூத்த
70 மதலைபல நல்கி வழிபட்டா ரென்று
    மதலைபல நல்கிய வள்ளல் - சுதமில்
71 புகழிரா மன்கணையாற் பூந்தடமொன் றாக்கித்
    திகழ வழிபாடு செய்ய - மகிழ்சிறந்தோன்
72 மச்சகந்தி யைப்புணர வந்த வருவருப்பை
    மெச்சும் பராசற்கு வீட்டினோ - னச்சமிலா
73 தாசா னிலாட்புணர்ந்த வாசுங் கலைக்குறைவுந்
    தேசார் மதிவணங்கத் தீர்த்தருளு - மீச
74 னினைத்தொருதீர்த் தத்தி னிமிமகன்க ண்டப்பு
    ணனைத்தவுடன் காயவைத்த நாதன் - வினைத்திறனோ
75 ரைவரு நீர்தோய்ந் தடிபணிய மண்ணளித்த
    தெய்வப் பெருமான் சிவபெருமான் - குய்யம்வைத்து
76 வேந்தன் வலற்செகுத்த வெம்பழிக்கும் பாகனைக்கொன்
    றேந்துபழிக் கும்பழிச்ச வீறுசெய்தோன் - போந்துதழல்
77 காண்ட வனத்தைக் கலந்தவுயி ரோடுண்ண
    வீண்டரின்முற் றும்பரவ வீடழித்தோன் - மாண்ட
78 குறுமுனி கண்களிக்கக் கூற்றாவி மேவி
    மறுவி லகோரவுரு வாய்ந்தோ - னுறுசீர்
79 நிருதிதடந் தோயு நியதியரைப் பேய்முற்
    கருதியடை யாவண்ணங் காப்போன் - சுருதி
80 நடையார் வருண னறுநீர் படியக்
    கடையார்சோத் தீப்படியக் கண்டோ - னடையுங்
81 கிருகலன்கா னீர்மூழ்கிக் கேடிலா முத்திப்
    பெருமுழுநீர் மூழ்கவைத்த பெம்மான் - வருமொருதன்
82 றோழன் றடம்படியுந் தூயோரை மற்றவனுந்
    தாழ வுயர்த்துந் தனிமுதல்வன் - வாழ்வடைவா
83. னேகாமார்க் கண்டமுனி யீசான நீர்மூழ்கச்
    சாகா வரங்கொடுத்த தண்ணளியோன் - வாகான
84. கண்ணன்கூ வத்துக் கருதிமழைக் கோண்மூழ்கக்
    கண்ணன் களித்தருளுங் காபாலி - கண்ணுவணம்
85. பண்ணிய தீர்த்தமுதற் பத்துந்தோய் வார்பிறப்பை
    மண்ணி யருளு மகாலிங்கம் - புண்ணியமே
86. மேவவளர் கச்சபனா மெய்ம்முனிவன் முன்வாம
    தேவவுருக் கொண்டெதிர்ந்த தேவர்பிரா - னோவறமுன்
87. கோதமதீர்த் தந்தோய் குணத்தா லகலிகைக்கு
    வாதனைப்பா டாணவுரு மாற்றுவித்தோன் - போதலர்கல்
88. யாணதீர்த் தங்கார்க்கோ டன்படிய முன்பரிச்சித்
    தேணறத்தீண் டிக்கொள்பழிக் கீறுசெய்தோ - னீணிலஞ்சே
89. ரந்த நறுந்துறைபுக் காடுநள னுக்குச்சி
    வந்த கலியைக்கறுத்து மண்கொடுத்தோ - னந்துமதில்
90. வெள்ளை முழுகவொரு வேதியனைக் கொன்றபழிக்
    கள்ளக் கறுப்பகலக் கண்சிவந்தோன் - றள்ளரிய
91. சீர்த்திப் பகீரதனத் தீர்த்தம் படியநலங்
    கூர்த்தவான் கங்கை குவலயத்தி - லார்த்துவரச்
92. செய்தோ ரறுப தினோயிரரு முத்தியுல
    கெய்தா விருக்க வினிதளித்தோன் - வையகத்துப்
93. பொல்லா னொருவன்வந்தப் பூசத் துறைபடிய
    வல்லார் மெய்க்கூற்றவனுக் கஞ்சவைத்தோன் - சொல்லுமந்நீர்
94. வல்லா னெனச்சேடன் வந்தாட மண்சுமக்கும்
    வல்லா னெனச்சொல் வலியளித்தோ - னல்லார்
95. திகழத் துறைகந்த தீர்த்தமெனக் கந்தர்
    புகழுற்றா டக்கருணை பூத்தோ - னிகழ்வற்ற
96. வத்துறையில் வேந்த னயிரா வதமுனிவன்
    வைத்தசா பங்கழுவ வைத்தவருண் - முத்த
97. னொருகோட் டியானை யுவந்தாடித் தன்பே
    ரிருகோட் டதற்கிடவுள் ளேய்ந்தோ - னொருவீர
98. சேனன் படியச் செறிபிர மக்கொலைதீர்த்
    தீனமிலா வான்கைலை யேற்றினோன் - மானமிகு
99. சித்திர கீர்த்தி செறிந்துபடிந் தர்ச்சிக்கப்
    புத்திரனை நல்கும் புகழாளன் - சுத்த
100. மறையோன் கனகதடம் வந்து படியக்
     குறையார் குருடொழித்த கோமா - னிறையோனோய்
101 விண்ணுலகை யாளமரர் வேந்தன் முடிதகர்த்து
     மண்ணுலகை யாளும் வயவேந்தன் - றண்ணளிசேர்

            வரகுணபாண்டியதேவர் வழிபாடு.

102 மன்னன் மதுரை வயங்கு வரகுணத்
     தென்னன் பெருங்கானஞ் சென்றொருநாண் - முன்னுகடு
103 மாவேட்டஞ் செய்துவய வாம்பரிமேன் மீள்பொழுதோர்
     தீவேட்ட வேதியனச் செல்வழியின் - மேவி
104 மயங்கிக் கிடந்துகன வட்டத் தடியா
     லுயங்கிக் கழிய வுணரா - னயங்கெழுசீர்
105 பெற்றதன்னூர் மேவப் பிரமக் கொலைதொடர
     வுற்றதெவை யாலு மொழியாம - னற்றவர்சூ
106 ழாலவா யண்ண லடிபோற்ற வக்கடவு
     ளேல விடைமருதூர்க் கேகென்னச் - சாலமகிழ்
107 பூத்தனையான் வந்து புகுபோதே யப்பழியைத்
     தீர்த்தருளிச் செய்திடவத் தென்னவனு - மாத்தலமா
108 மித்தலத்தை நீங்கே னெனவங் குறைந்திடுநா
     ளத்த கொடுமுடி யாவரணம் - வித்தகமாய்ச்
109 செய்துசூ ழென்று திருவாய் மலர்ந்தபடி
     செய்துசூழ்ந் துங்கரவு தேரொருவன் - செய்யநுதல்
110 வெண்ணீறு கண்டு விசித்தகடுங் கட்டவிழ்த்து
     நண்ணீ றிலாதபொரு ணன்களித்து - மெண்ணிநரி
111 யுள்ளன வெல்லா முடையானைக் கூவியவென்
    றெள்ளரிய வாடை யினிதளித்தும் - விள்ளாத்
112 தவளை யரமுழக்கந் தான்செய்த தென்று
    திவண்மணிபொன் வாரிச் சிதறி - யுவகையுற்று
113 மெள்ளுண் டவன்வா யிசைத்தமொழி கேட்டனையான்
    றள்ளுண்ட வெச்சி றனைநுகர்ந்துங் - கொள்ளா
114 விழிகுலத்தோன் சென்னியவ்வூ ரெல்லைகிடக் கக்கண்
    டிழிகணீ ரோடுகரத் தேந்திக் - கழிவுற்
115 றடியேன் றலையுமிவ்வா றாகியிவ்வூ ரெல்லைக்
    குடியாமோ வென்றிரக்கங் கொண்டும் - படர்தளிமுற்
116 புன்குல நாய்மலந்தன் பொற்பூங்கை யாலெடுத்து
    நன்குறவேம் பிற்குவிதா னஞ்சமைத்து - மன்புமுதிர்
117 பொன்னு நிகராப் புணர்முலைத் தேவிதனை
    மன்னு மியற்பகைக்கு மாறாக - முன்னு
118 முயர்மருத வாணா வுவந்தடி யேனுய்ந்
     தயர்வறநீ கொள்கென் றளித்தும் - பெயர்வரிதா
119 வின்னும் பலபணிசெய் தின்புறுமக் கோமாற்கு
     மன்னுபுகழ் முத்தி வழங்கினோ - னன்னிலைமைத்
120 தொல்லை யுவனாச் சுவன்வயிற்று மாறா;ப்புண்
     வல்லை வலஞ்சூழ மாற்றினோன் - வெல்லுமவன்
121 மைந்தன் புறங்கொடுத்த மாற்றானைக் கொன்றபழி
     முந்தவலஞ் சூழ்முன் முருக்கினோ - னந்துவசு
122 மான்வந்து சூழ்போது மற்றவன்ற னா;டவனைத்
     தான்வந்து சூழத் தலையளித்தோ - னீனந்தீ
123 ரஞ்சத் துவச னடைந்துசூழ் முன்பவற்சூழ்
     வஞ்சப் பிரமகத்தி மாய்த்தபிரான் - விஞ்சுபுகழ்ப்
124 பூசத் துறைபடிந்த புண்ணியர்கால் கைப்புனறோய்ந்
     தாசற் றிரண்டுயிர்வா னண்ணவைத்தோன் - மாசற்ற
125 நாரத மாமுனிவ னண்ணிவிழாச் சேவிக்க
     வாரம் படுகருணை வைத்தபிரான் - வார்மீ
126 னுணங்க லுயிர்பெற் றுருத்திரர்க ளாகி
     யிணங்குலகத் தெய்தவரு ளேந்த - லுணங்கன்மீன்
127 கொண்டபொதி யிட்டிகைகள் கொண்ட வொருவனுக்குத்
     தண்டலில்பொன் னாகச் சமைத்தபிரா - னண்டர்தொழப்
128 பொன்னுருவத் துட்டான் பொலியுமுரு வொன்றியைத்துத்
     தன்னுருவி லாவுருவந் தான்றெரித்தோன் - பன்னுபொரு
129 ளோர்வளவற் கீந்தனையா னொண்பொருள்வீ சிப்பணிக
      ளார்தரச் செய்ய வருள்வைத்தோ - னோரு
130 மணங்கனுக்கு மின்னா யவதரிக்கச் செய்தோர்
     சுணங்கனுக்கு முத்திதந்த தூயோ - னிணங்குபொடி
131 மெய்ப்பூ சவர்கேட்ப மேவுதிரி யம்பகன்றான்
     றைப்பூச மாடத் தகுமென்றோ - னெப்பேது
132 மில்லா வலஞ்சுழியே யேரம்பன் வைப்பாக
      மல்லே ரகமுருகன் வைப்பாக - நல்லார்சேர்
133 தண்மாட வாப்பாடி தண்டீசன் வைப்பாக
     வண்மாந் துறையிரவி வைப்பாக - வெண்மாறா
134 நன்காமர் தில்லை நடராசன் வைப்பாக
     மன்காழி யேவடுகன் வைப்பாக - முன்காணுந்
135 தென்னா வடுதுறையூர் சேவமர்வைப் பாவாரூர்
     மன்னுசோ மாக்கந்தர் வைப்பாக - வுன்னிற்
136 றடைதவிரா லங்குடியா சாரியன்வைப் பாக
     விடைமருதில் வீற்றிருக்கு மீச னடைதருசீ
137 ரேற்ற வுருத்திரர்க ளேகா தசரும்வந்து
     போற்றவருள் செய்த புகழ்ப்பெருமான் - மாற்ற
138 மிணங்குமணி பொன்னாதி யிட்டமர ரென்றும் 
     வணங்கு மருதவன வாண - னணங்கயர்புற்
139 றோலுடையான் காதில்வளைத் தோடுடையா னீடமர்கல்
     லாலுடையான் யாவரையு மாளுடையா - னூலுடையார்
140 நாடுவோன் பற்றாத நாயே னிதயத்துங்
     கூடுவோன் பொன்செய் குளிர்மன்றத் - தாடுவோ
141 னோராழித் தேரோ னுதீசித் திசையென்னுஞ்
     சீராழி யங்கைமகட் சேருவா - னேராகச்
142 சென்மதியுண் முன்மதியிற் றேய்மதியில் பக்கத்து
     நன்மதிகொ டன்வத னத்தொகைகொ - டுன்னுதிதிப்
143 புட்கொடி யைக்கொண்டு பொறிக்கொடி மார்பிற்கொண்மரைக்
     கட்கொடி யேற்றிக் களிசிறப்ப - விட்குலவு
144 குன்றுபுரை தோளாருங் கோற்றொடியா ரும்புவனத்
     தொன்று பலரு முடனெருங்க - வன்றுமுதற்
145 காலையினு மாலையினுங் காமர்பல தூரியமும்
     வேலையினு மார்ப்ப வியன்மறுகின் - மாலைபெற
143 வெற்பு நிகர விளங்குபல வூர்தியினும்
     பொற்பு மலிபவனி போந்தருளி - யற்புமுதி
147 ரின்பதா மென்ன வெவருந் தொழச்சேரு
     மொன்பதா நாளென்னு மொண்டிருநாண் - மின்பயில்பூண்
148 வாய்ந்த பெருநல மாமுலை யோடியற்று
     மேய்ந்த துயினீத் தினிதெழா - வாய்ந்தசெழும்
149 பைம்பொற் றகட்டிற் பலமணியுங் கால்யாத்த
     வம்பொற் றிருமண் டபமணுகி - நம்புற்ற
150 வீறுதரு மாகமஞ்சொன் மிக்க விதிப்படியே
     கூறு மபிடேகங் கொண்டருளி - நாறுகுழற்
151 பெய்வளைத்தோ ளெங்கள் பெருநல மாமுலைதன்
    மைவளையு நீல மலர்நோக்கான் - மெய்வளைத்த
152 பேரழகு நோக்குதலாற் பேதையவணயனக் 
     காரழகு மேனி கலந்ததென - வீரமலி
153 காத்திர கும்பக் கருமலையிற் கொள்போர்வை
     போர்த்தி யிருந்த பொலிவென்னச் - சீர்த்திமிகு
154 பன்முகத்து முள்ள பலவண் ணமுமறையத்
     தென்முகத்து வண்ணமெங்குஞ் சேர்ந்ததெனத் - துன்னுபிறர்
155 தப்பார் தருக்கொழிதல் சான்றிதென மால்கொடுத்த
     குப்பாய மெய்ப்புனைந்து கொண்டதென - வொப்பேது
156 மில்லாத் திருமேனி யேந்தழகைச் சாந்தமுலைப்
     பல்லாருங் கண்டு பசப்பெய்திப் - புல்லாளப்
157 பெட்டாவி மாழ்காமற் பெய்வளைக்கை யம்மைகரும்
     பட்டான் மறைத்த படியென்னக் - கட்டார்கொ
158 ளோதிமுடி யாள்சமழ்ப்ப வோங்கற் புதல்விமற்றோர்
     பாதியுரு வுங்கவர்ந்த பான்மையெனத் - தீதின்மணம்
159 பொங்குநீ லோற்பலப் பூமலர்த் தாளன்றி
     யெங்குநெருக் குற்றே றியவென்னத் - தங்கு
160 மணமாரும் பஞ்ச வடியொளிபாய்ந் தென்னத்
     தணவாத் திருச்சாந்து சாத்தி - நிணமலிவாய்
161 வேங்கை கொடுத்தகலை வீக்கு மிடத்தொளிரும்
     வேங்கை கொடுத்தகலை வீக்கியே - யோங்குபய
162 னாய்ந்தவொரு பெண்ணுமற்றோ ராணு மனமகிழச்
     சாய்ந்து நிமிர்ந்த தனியிடத்து - வாய்ந்தபுனற்
163 பெய்வளை மாதைப் பெருநல மாமுலைதன்
     மைவிழிகா ணாமன் மறைத்ததெனக் - கைவல்லா
164 ராற்று மணிமகுட மம்பவள வோங்கன்மிசைத்
     தோற்றுகதி ரென்று சொலக்கவித்துப் - போற்றுபுக
165 ழாற்றன்மிகு கண்ணப்ப ரன்பிற் சொலுமுகம
     னேற்றுமகிழ் பூத்த வியலிடத்துச் - சாற்றுபுனன்
166 மங்கை யுரைக்குமொழி வந்து புகாதுமையாள்
     செங்கை புதவஞ் செறித்ததெனப் - பங்கமிலா
167 மாமணிசெய் தோடும் வயிரஞ் செயுமம்பொற்
     றூமகர குண்டலமுந் தொட்டணியா - வேமவரை
168 யொன்று படவிறுகி யோங்கன்மகண் மார்பில்வளர்
     குன்றுபட மெல்கிக் குழையிடத்து - நன்றுதரு
169 போகுசுடர்ப் பன்மணியும் பொங்கியெழக் கால்யாத்த
     வாகு வலயம் வயக்கியே - மாகவின்செய்
170 கஞ்சக்கண் மாயனயன் கற்பகக்கோ னாதியர்கூற்
     றஞ்சச் சிறைவைத்த வவ்விடத்தே - விஞ்சுபுகழ்
171 மின்னுமுல கங்களெலாம் விற்றாலு மீடாகா
     மன்னுமணிக் கட்டு வடமணிந்து - பன்னுமுமை
172 வட்ட முலைக்குமணி வாரா மிடத்தண்ட
     மட்டினிலா விற்றரள மாலையிட்டு - முட்டரிய
173 தாவின் மணிவீர சங்கிலிம தாணிபல
     மேவிய வாயிடைமேன் மேற்புனைந்து - தாவா
174 மடங்கீண்ட தொண்டருத்த மாங்கந்தாங் கக்கல்
     லிடங்கீண் டெழுந்த விடத்தே - மடங்காக்
175 கருவி தனக்குக் கருதுபிற வேண்டா
     விருமை மணிக்கடக மிட்டுக் - கருது
176 மலரோன் முடிதுணித்த வைவாட் குறையா
     யிலகுமிடத் தாழிபல விட்டு - நலமருவு
177 பொன்னுக்குப் பின்னிருந்து பொங்குவெள்ளி தங்கிடத்து
     மன்னுதர பந்தம் வயக்கியே - துன்னியொரு
178 பன்றி தொடரமற்றோர் பன்றி தனைத்தொடர்ந்து
     சென்ற விடத்துச் சிலம்பணிந்து - நன்றவற்றுட்
179 கொண்டசின மாதி குறையாதே தென்றிசைக்கோன்
     கண்ட விடத்துக் கழல்கட்டித் - தண்டாத
180 மாதங்க வுத்தரிய மன்னு மிடத்தொளிசெய்
     மாதங்க வுத்தரிய மன்னுவித்துத் - தாதுவிரை
181 தாவாத கொன்றையந்தார் சர்ப்பப் பிராந்தியிட
     மோவாதாண் மேவ வுவந்தணிந்து - பூவார்கை
182 கொண்டகருப் புச்சிலையான் கோலத் திருமேனி
     யுண்ட கடுங்கூற் றுறையிடத்தே - தண்டலில்பா
183 லேறு கடலலைமா லேய்நீற்றுத் தூளனமே
     னாறுதிரி புண்டரநா னத்திலகம் - வீறுகொள
184 விட்டுமதிப் பாதி யெடுத்துமுடி மேற்கவிய
     நட்டினது வைத்த நயமென்ன - வெட்டுணையு
185 மாசுசா ராத வயிரமுழுக் கச்செறித்த
     தேசு மிகுவா சிகைசேர்த்துப் - பேசுபுக
186 ழிட்டநமக் கோரிளவ லின்றுவரு மென்றுமலர்
     மட்டுறுதா ராரூரன் மன்னுவகை - யுட்டுளைய
187 நின்வலப்பா கத்தொருத்தி நீங்கா திருப்பதென்னென்
     றென்மலர்வா மத்தா ளிசைத்தூட - நன்மைதிக
188 ழம்மதியை யிவ்வரவு மவ்வரவை யிம்மதியுஞ்
     செம்மை யுறவுகொண்டு சீர்படைப்ப - மும்மைப்
189 புவனத்துந் தான்றோய் பொலிவுணர்த்த லேய்ப்பப்
     பவளக்காற் கண்ணாடி பார்த்துத் - திவள்பருப்புப்
190 பொங்கல்பான் மூரல் புளியோ தனங்குளஞ்சேர்
     துங்கமடை நெய்மிதக்குஞ் சொன்றியளை - தங்கயினி
191 பாகு கருனை பகரும் வறையறுவை
     யாகு மிலட்டுகமெல் லாவியப்பம் - போகுசுவை
192 நோலை யடைநன் னுவணை முதற்பலவுஞ்
     சோலை யுதவு சுவைக்கனியுங் - காலை
193 யிளநீர் குளநீ ரியன்மோ ரளாய
     வளநீர் கனிபிழிந்த மாநீ - ரளவா
194 வெவையுஞ் சுவைதேர்ந் தியலவாய் பூசிக் 
     குவைகொள்விரைப் பாகடையுங் கொண்டு - நவையரிய
195 மேதகுதூ பந்தீப மிக்க விவைமுதற்செ
     யோதுபசா ரங்க ளுவந்தருளிக் - கோதறுசீர்
196. வாய்ந்தவொரு தானும் வயங்கு தனதருளிற் 
     றோய்ந்தவடி யாருஞ் சொலவந்த - வாய்ந்த
197 வெழுதா மறையு மெழுது மறையும்
     வழுவாது கேட்டு மகிழ்ந்து - தொழுவார்
198 நயங்குல வின்ப நறும்பலம்பெற் றுய்ய
     வயங்கு மொருகோட்டு மாவுஞ் - சயங்கொள்சத
199 கோடி யரசின் குலந்தழைய வெம்பகையைத்
     தேடியவோர் வேல்கொள் செழுங்குருந்தும் -பாடியலா
200 வோட்டை மனத்தக்க னோம்பரணிச் சோதிமகங்
     கேட்டை யுற்ச்சிவந்த கேடிலியு - நீட்டுமொரு
201 கைத்தலைநால் வேதங் கமழ்வாய்த் தலையொன்று
     வைத்தலைநெய்த் தோரேற்ற வானவனு - நித்தமுந்தன்
202 னாய்மனைசெந் தாமரையே யாக வுறைவாளைத்
      தாய்மனை யென்றழைக்கத் தக்கோனுந் - தூயவையை
203 நீரு நெருப்பு நிரம்பு தமிழ்ப்பெருமை
     யோரும் படியருள்கொ ளொண்மழவுந் - தீராத்துன்
204 பாய கடலமண ராழ வரையொடலை
     மேய கடன்மிதந்த வித்தகனு - மாயவன்கண்
205 காணாக் கமலநடுக் கங்குலினா ரூர்த்தெருவின்
     மாணாகப் பூத்துழல வைத்தோனுங் - கோணாது
206 மூகைவாய் பேச முழுப்பேச்சு வாய்மூகை
     யாக வியற்றிய வாண்டகையும் - பாகமிலாத்
207 தாதையிரு தாடடிந்து தாயையொரு பாகங்கொ
     டாதையிரு தாளடைந்த சான்றவனு - மோதைகெழு
208 கைச்சிலம்பின் றோலுடைத்தன் காற்சிலம்பி னோசைசெவி
     வைச்சிலம்பி னுண்டுய்ந்த வானவனும் - பச்சுமைகை
209 யாய்நீர் கரந்த வரியமுடி மேல்வழிய
     வாய்நீர் பொழியன்பு மாமுகிலும் - பாய்மை
210 தகவரிந்தூட் டாது தலையிழந்தா னாண
     மகவரிந் தூட்டியசீ மானு - நகமறைக
211 ளீன்றதன்வா யென்று மிசைத்தறியா வம்மையெனு
     மான்றசொல்லி சைக்க வமைந்தாளுஞ் - சான்றதிரு
212 மங்கலப்பொம் கொண்டுமனை வாய்மொழிசொற் கொள்ளாது
     குங்கிலியங் கொண்டுவந்த கொள்கையனும் - வெங்கொடியோன்
213 கோச மறைத்தவாள் கொண்டுதகா தாற்றவுந்த
     னேச மறைத்தறியா நீதியனும் - வாசமுறத்
214 தோய்ந்தபுக ழாரூரன் றொண்டத் தொகையுணிலைத்
     தாய்ந்தபுகழ் மற்றை யடியாரும் - வாய்ந்த
215 வலர்துழாய் நாறு மகன்றளியைக் கொன்றை
     மலர்துழாய் நாறவைத்த மானு - நிலவு
216 முலகுண் டுமிழ்ந்த வொருவனைப்பா லுண்போ
     துலகறிய வுண்டுமிழ்ந் தோனு - மிலகுநடங்
217 கண்டே பசிதணிக்குங் காமர் விரதமொன்று
     கொண்டே விளங்கு குணத்தவருந் - தண்டேறல்
218 பெய்தவர் பெய்யலர் பேசல ரேயாகச்
     செய்தவ ரென்னுமற்றைச் செய்தவருங் - கையிற்
219 குடவளை கொண்டுங் குடவளைக்காய்ப் பாடி
     வடவளை கட்டுண்ட மாலு - மிடவளையப்
220 பூமேலெஞ் ஞான்றும் பொலிந்தும்புத் தேளாய்ச்செந்
     நாமேல்வெண் மாதுவைத்த நான்முகனு - மாமே
221 வொருசுவர்க்கங் கைக்கொண் டுவந்தயி ராணி
     யிருசுவர்க்கம் வைகு மிறையும் - பொருவரிய
222 வெற்பகநா ணப்பொலிந்து வீங்குதோண் மேற்புனைந்த
     கற்பக மாலைக் கடவுளரும் - பொற்பகலாத்
223 தேந்தா மரைமலர்த்துஞ் செங்கதிரும் பூவினுக்கு
     வேந்தா மதுகுவிக்குவ் வெண்கதிருங் - காந்தாப்
224 பொலிபடைகொண் டாசை புரப்போருஞ் சீர்த்தி
     யொலிபடைத்த பூதகணத் தோரு - மலியுமிசை
225 பத்தர்பதி யாழ்கொண்டு பாடுந் தொழிலவருஞ்
     சித்த ருரகர்முதற் செம்மையரு - முத்தமமீ
226 தெண்போ தெனவொருவ னெள்ளெச்சி லுண்டவிமற்
     றுண்போர் பலரு ளுயர்ந்தோனும் - பண்போ
227 ரணிக்கோவை தீட்டி யகமகிழ்தற் கோர்மும்
     மணிக்கோவை சூட்டியகோ மானும் - பிணிக்கோதி
228 லாதிசைவ ராதி யணியா லயத்தொண்டிற்
     கேதிலரா காதியற்று மெல்லோரு - நீதிநெறித்
229 தக்கபெருஞ் சீர்ச்சுத்த சைவசித்தாந் தத்திருவின்
     மிக்க திருக்கூட்ட மேன்மையரு - மொக்கவரப்
230 பண்பார்கை லாய பரம்பரை மெய்கண்டா
     னண்பார்சந் தான நனிதழைக்க - விண்பார்
231 புகழ வருங்குரவர் போரேறு ஞானந்
     திகழவரு மானந்தச் செல்வ - னிகழ்வி
232 றுறவுபூண் டோர்பலர்க்குஞ் சூளா மணிமிக்
     குறவுபூண் டெவ்வுயிரு முண்மை - பெறவுவக்கு
233 ஞான விநோதனுயர் நாவலர்தம் போரேறு
     சான முடையார் தனித்துணைவன் - மானத்
234 திருவா வடுதுறைவாழ் செல்வன் கருணை
     மருவா வருநமச்சி வாயன் - பொருவா
235 வரமணியென் றெல்லோரும் வாழ்த்தப் பொலிசுப்
     பிரமணிய தேசிகனெம் பெம்மான் - பரவுமுண்மை
236 தாங்குபெருஞ் சித்தாந்த சைவக் குழாங்களென
     வோங்குதிருக் கூட்டத் துடன்மேவ - வீங்குசெம்பொற்
237 றேரும் பரியுஞ் சிவிகையும் யானையுமற்
     றூரும் பிறவுமுவந் தூர்தருபல் - லோருள்ளு
238 முன்னூர்வோர் பக்கத்து மொய்த்தூர்வோ ரோர்தனக்குப்
     பின்னூர்வோ ரம்முறையே பெற்றூரப் - பொன்னூரு
239 மின்பணியும் வேத்திர மென்மலர்க்கை கொண்டசைத்துத்
     தன்பணியி னந்தி தலைநிற்பக் - கொன்பரவு
240 வாரி யுடுத்தபெரு மண்ணொருதாட் குள்ளடக்கு
     மூரி விடைக்கொடி முன்போத - வேரிவரு
241 மாலவட்டஞ் சாமரைசாந் தாற்றி யொலியன்முதன்
     ஞாலவட்டஞ் சொல்பலவு நண்ணிமொய்ப்பக் - கோல
242 முழுவெண் மதியு முடிமேற்கொண் டென்ன
     வெழுவெண் குடைமே லிலகப் - பழுதில்
243 பதலை முழவம் படகந் திமிலை
     முதல முகிலின் முழங்க - நுதலினொளிர்
244 கண்ணுடையான் வந்தான் கருது மொருபாகம்
     பெண்ணுடையான் வந்தான் பிரான்வந்தா - னெண்ணினருக்
245 காய்தந்த வன்பருளி யாட்கொள் பவன்வந்தான்
     றாய்தந்தை யில்லா தவன்வந்தான் - பாய்தந்த
246 நல்லா ரணியேக நாயகன்வந் தான்புலமை
     வல்லா ரணிமருத வாணன்வந்தான் - புல்லார்
247 நயந்தபுரம் வேவ நகைத்தபிரான் வந்தான்
     வயந்தழைவெங் கூற்றுதைத்தான் வந்தா - னயர்ந்தயன்மால்
248 சாவாம னஞ்சுண்ட தம்பிரான் வந்தானெம்
     மூவா முழுமுதன் மூர்த்திவந்தான் - றாவாத
249 பொன்னம் பலத்தாடும் புண்ணியன்வந் தானென்று
     சின்னம் பலவுமெதிர் சேவிப்ப - வன்னமணி
250 யாத்த வொளிமண் டபநின்று தேவியொடு
     மேத்திமறை வாழ்த்த வினிதெழுந்து - தாத்திரிநின்
251 றம்பொன்முடி யண்ட மளாவவெழு கோபுரநற்
     பைம்பொன்மணி வாய்தல் பலகடந்து - செம்பொன்மலர்
252 தூற்றியெல் லோருந் தொழநடைக் காவணத்தி
     னேற்ற வழியே யெழுந்தருளித் - தோற்றத்
253 தலங்குதிரு வீதி யணுகியம்பொன் வெற்பி
     னிலங்கு திருத்தேர்மே லேறி - நலங்கொளரி
254 யாதனத்து மேவமுடி யாரும் புனற்றுறைகண்
     டாதரத்து மேவவந்த வன்னமெனச் - சீதநிழல்
255 வாழ்மருத வாழ்க்கை மதித்துறவு கொள்ளவந்த
     கேழ்கிளர்செந் தார்ப்பசுங் கிள்ளையெனத் - தாழ்சடைமேன்
256 மின்னு முகிலின் விளக்க முணர்ந்துவந்த
     மன்னு கலாப மயிலென்னப் - பொன்னிறங்கைத்
257 தாய்க்கு முனமளித்த தண்ணருள் கண்டுவந்த
     கூய்க்குலவு தேமாங் குயிலென்னச் - சேய்க்குமுன
258 மேவுமொரு பெண்கொண்ட மெய்யுறவு கண்டுவந்த
     வாவு மிளமட மானென்னத் - தாவாத
259 வொண்டரு வென்றுதனை யுள்கிப் படரவாக்
     கொண்டருகு வந்த கொடியென்ன - மண்டு
260 சடையையின மென்று தவக்கருத்திற் கொண்டா
     யிடையடைய வந்தமின லென்ன - வுடையதனைக்
261 கோணில் பிரணவ குஞ்சர மென்பதுளம்
     பேணி யடைந்த பிடியென்ன - வாணிலவு
262 விண்ணுலக மேயபல மின்னாரும் வாரிதிசூழ்
     மண்ணுலக மேய மடவாரு - நண்ணுபெரும்
263 பாதலத்து மேய பலமா தருமாட
     மீதலத்துஞ் செய்குன்ற மேனிலத்தும் - பூதலத்துஞ்
264 சோதிமணிச் சாளரத்துஞ் சூழ்பசும்பொன் மன்றிடத்தும்
     வீதியிடத் துஞ்சதுக்க மேவிடத்து - மோதிமநேர்
265 மாடமலி சோபான வைப்போ டரமியத்து
     மாடகஞ்செய் வேதி யதனிடத்தும் - பாடமையு
266 மின்னென்று சொல்சடையீர் வின்மா ரனையெறித்த
     தென்னென்று கேட்க வெழுந்துநிற்ப - தென்னக்
267 குருமுடிக்கா ரோடுறவு கொள்ளவிழைந் தென்னப்
     பெருமுடிக்கா ரோதி பிறங்கத் - திருமுடியில்
268 வாழும் பிறைவடிவும் வண்ணமுமொத் தேமென்று 
     வீழும் பொடிநுதன்மேன் மேல்விளங்கப் - போழுங்
269 கருவிழிச்சேல் கங்கை கலப்பமுயன் றென்னப்
     பொருவிலிரு பாலும் புரள - வொருவின்முடி
270 யவ்வாய் மதிநட் பமைந்தவரக் காம்பலெனச்
     செவ்வாய் மலர்ந்துசுவைத் தேனூற - வொவ்வா
271 வலக்கணுற வுற்று வயங்குகம லம்போ
     னலக்க முகம்பொலிவு நண்ண - நிலக்கண்
272 டனைவேய்கொண் டாங்குறவு தாங்கொளவுற் றென்னப்
     புனைவேய் வளைத்தோள் பொலிய - வனையும்
273 வரையைக் குழைத்த வரைகுழைக்கு மாபோல்
     விரையக் குவிமுலைகள் விம்மப் - புரையறுதன்
274 கண்ணெதி ராகாக் கணைமதவே ளன்றென்னு
     மெண்ணெதி ராகா விடைதுவள  வண்ணவரைத்
275 தன்பணியை வெல்லத் தருக்கியெதி ருற்றெனச்செம்
     பொன்பணி யல்குல் புடைவீங்க - நன்புவியோ
276 ரெண்ணியறேர் யாத்த வெழிலரம்பை முற்றும்வெலக்
     கண்ணியடைந் தாங்குக் கவான்பொலியப் - புண்ணியத்தன்
277 பாடியறேர் மேவப் பழகுதல்போற் றன்பழைய
     நீடியறேர் மேவுபத நேர்சிறப்பக் - கூடி
278 யெழுகடலு நாண வெழுந்தபெரு வெள்ள
     முழுகு நெடியசடை மோலி - யொழுகழகும்
270 வையமிகழ் தக்கன் மகக்கூற் றவதரித்த
     செய்யவிழி நெற்றித் திருவழகு - முய்யப்
280 பகலிரவு செய்யம் பகத்தழகும் வேத
     மகலரிய செவ்வா யழகும் - பகரடியார்
281 மெய்த்தசுவைச் சொல்லமுதே வேட்ட செவியழகு
     மொய்த்த கருணை முகத்தழகு - மொத்துலகங்
282 காத்தமணி கண்டக் கறுப்பழகு மேருவலி
     தேய்த்த தடந்தோட் சிவப்பழகும் - வாய்த்தசிவ
283 ஞானங் குடிகொ ணகுபூண் முலையுழக்குந்
     தானமெனு மார்வத் தனியழகு - மானகுநீ
284 ரோடையெனுந் தன்முகத்தி னொண்கணெனும் பூவமைக்குங்
     கூடையெனுஞ் செந்தாட் குலவழகும் - வாடையுத
285 வெண்ணுற்ற வில்லோ வெனும்வா சிகையழகு
     நண்ணுற்ற புன்மூர னல்லழகுங் - கண்ணுற்றார்
286 மாலானார் கண்ணிமைப்பு மாறினா ரோவியமே
     போலானார் நெஞ்சம் புழுங்குவார் - சேலான
287 கண்முத்தஞ் சூடிக் கதிர்த்தமுலை மேற்பழைய
     வெண்முத்தம் போக்கி வெதும்புவா - ரொண்மைச்
288 சுரிகுழ றாழ்ந்திடையைச் சூழ வுடுத்த
     விரிகலை போக்கி மெலிவார் - பிரிவரிய
289 நன்னா ணெடுகதிரு நாணுமணி கோத்தபல
     மென்னாணும் போக்கியுளம் விம்முவார் - பொன்னான
290 கன்று கழன்றகறல் காணா ரிளந்தென்றற்
     கன்றுகழ லாதடைதல் கண்டயர்வார் - நன்றுநன்று
291 பொன்செய்த செஞ்சடையார் போற்றியா - நோக்கியதற்
     கென்செய்தா ராலென் றிரங்குவார் - மின்செயொரு
292 பங்காட்டி செய்தவமே பாடுற் றதுவீணே
     யங்காட்டி நாம்பயில்வ தம்மவென்பார் - செங்காட்டுப்
293 பிள்ளைப் பழிகொண்டார் பெண்பழிக்கு நாணுவரோ
     கொள்ளைப் பழிகொள் கொடியரென்பார் - வள்ளைப்
294 பயம்பணையார் கூடற் பழியஞ்சி யாரென்
     றியம்பு வதுமுகம னென்பார் - நயம்படரப்
295 பொங்கரவப் பூணுவந்தீர் புன்க ணுதவுமக்குச்
   சங்கரென் னும்பேர் தகாதென்பார் - துங்கமிகு
296 வேய்வன மேவல் விரும்பீரெம் பொற்றொடித்தோள்
   வேய்வன மேவல் விரும்பீரோ - காயரவின்
297 வாயமுது கொண்டு மகிழ்வீரஞ் செம்பவள
   வாயமுது கொண்டு மகிழீரோ - மேயமலர்க்
298  கொங்கைச் சிலம்பு குழைத்தீரெம் மார்பிடங்கொள்
     கொங்கைச் சிலம்பு குழையீரோ - பங்கமிலிப்
299  பொற்றேர் விரும்பிப் புண்ர்ந்தீரெம் மல்குலெனும்
     பொற்றேர் விரும்பிப் புணரீரோ - கற்றலஞ்சேர்
300  வாழை யடவி மருவினீ ரெங்குறங்காம்
     வாழை யடவி மருவீரோ - தாழ்விழியாச்
301  சீத மதியைமுகஞ் சேர்த்தீரெம் பொன்வதனச்
     சீத மதியைமுகஞ் சேரீரோ - நாதவரு
302  டாவென்ற வோரன்பர் தம்பாற்சென் றுன்மனையைத்
     தாவென்ற தூர்த்தருநீர் தாமலவோ - மாவென்றிப்
303  பூதஞ் செயும்படையீர் பொன்னனையாள் பாலிரத
     வாதஞ்செய் தன்புற்றார் மற்றெவரோ - சீதமலர்
304  மட்டார் புனன்மதுரை வாழ்வணிக மின்னார்கை
     தொட்டாரும் வேறுமொரு சுந்தரரோ - கட்டார்கொ
305  ளோதியமைப் பாராநீ ரோரரசன் முன்கொடுத்த
     மாதினையெவ் வேதுவினுள் வைத்திருப்பீர் - மோது
306  புரத்தை யெரித்ததுமெய் போர்புரித லால்வேள்
     புரத்தை யெரித்ததுநீர் பொய்யே - சிரத்தையின்மாற்
307  காழி கொடுத்தநுமை யாதரித்த நாங்கள்கைப்பல்
     லாழி யிழப்ப தழகாமோ - வாழ்தேவூர்க்
308  கன்றுக் கிரங்குங் கருணையீர் தீருமெங்கைக்
     கன்றுக் கிரங்காவன் கண்மையெவ - னன்றோர்
309  நகரி லமண்சுருக்கி நங்கூறை தீர்த்திந்
     நகரி லமண் பெருக்க னன்றோ - புகரில்
310  கருங்குயிலும் பாலடக்கக் கற்றீர் வருத்துங்
     கருங்குயிலெம் பாலடக்கக் கல்லீர் - நெருங்குமுலை
311  யுள்ளிடத்தும் வைத்தீ ரொருத்தி கவர்ந்துகொண்டு
     தள்ளிடத்து மெம்மைவைத்த றாஞ்சகியீர் - வெள்ள 
312  மடக்குந் திறலீரெம் மம்பகம்பெய் வெள்ள
     மடக்குந் திறல்சற்று மாளீர் - கடுப்பின்
313  மதிமயங்கா வண்ணமுடி வைத்தீர் பரவெம்
     மதிமயங்கா வண்ணம்வைக்க மாட்டீர் - புதியகரு
314  மஞ்சமையு மெங்கண் மணிக்கூந்தற் கட்டவிழ்ப்பீர்
     பஞ்சவடிக் காங்கொலெனப் பார்த்தீரோ - வஞ்சம்
315  பயில்கொக் கிறகு படர்சடைவைத் தீர்வெங்
     குயில்பற் றிறகெவனீர் கொள்ளீர் - வெயிலின்
316  மணியுடைநும் பூணுணவு மாற்றும் விரத
     நணியனகொ றென்ற னடுக்கும் - பிணிதவிர்மெய்
317  யந்திவா னென்றே யமைத்தோ மமைப்பதற்கு
     முந்திக் குவிந்த முககமல - நந்திப்
318  பரவு சடைமுகிலைப் பார்த்தவுடன் சொல்லாய்
     விரவு குயிலொடுங்கி விட்ட - வுரவிற்
319  றிகம்பரரா நும்மைத் தெரிந்தடைந்த யாமுந்
     திகம்பரரே யாகிச் சிறந்தோஞ் - சகம்பரவு
320  மத்திக் கருளி யறங்கொண்டீ ரெங்கண்முலை
     யத்திக் கருளி யறங்கொள்ளீர் - பத்தியருக்
321  கேற்று வருவீ ரிடர்க்கடலுண் மூழ்குமெமக்
     கேற்று வராமை யியம்புவீர் - போற்றியனும்
322  மேனிதழ லென்றுரைப்பார் மெய்யே யருகடைந்தே
      மேனிதழ லாய விதத்தென்பார் - மேனா
323  ளுணங்கன்மீன் றுள்ள வுவந்தீர்நீர் கண்மீ
      னுணங்கன்மீ னாக வுவப்பீ - ரிணங்கு
324  மிடைமருதா னந்தத்தே னென்பா ரருளா
      வடைவினிம்ப நெய்யென் றறைவோ - முடையவரே
325  கோதை தரினுவப்புக் கூடு மறுக்கின்மிகு
      வாதையுறு மென்னுமட வாருளொரு - பேதை

                பேதை

326  விடராய வாடவராம் வெவ்வரவம் பற்றத்
      தொடரா மதிப்பிஞ்சு தோலா - நடமுடையார்
327  தேறுந் திறத்தமருந் தெய்வமரு திற்பறந்
      தேறுஞ் செயலி லிளங்கிள்ளை - மாறுபடு
328  சூர்மாவென் றுள்ளந் துணிந்ததோ நாமறியோ
      மூர்மா விவர்ச்சி யுறாதகுயி - றார்மார்
329  படலுடைய மார னவாவியினி தேறத் 
      திடமருவு றாதவிளந் தென்றல் - படம்விலக்கி
330  யென்மார்பி னில்லா விரண்டு புடைப்பன்னாய்
      நின்மார்பி லுற்றமைசொ னீயென்பாள் - பொன்மார்பத்
331  தேறுகைத்தா ரன்ப ரிதயம்போல் வஞ்சமுதன்
      மாறு விளையா மனத்தினா - டேற
332  வல்லையே பாலிம் மரப்பாலைக் கூட்டமுலை
      யில்லையே யார்கொடுப்பா ரென்றழுவாள் - வல்லா
334 ரெழுதுமொரு பூசையைக்கண் டின்றே கிளிக்குப்
      பழுதுவரு மென்றோட்டப் பார்ப்பா - டொழுகுலத்தின்
335 முற்று தமிழ்விரகர் முன்னமணர் வாதம்போ
      லுற்றுமுடிக் கப்படா வோதியாள் - பற்று
336 குடியிற் பொலிமாதர் கொண்டநாண் போலக்
     கடியப் படாக்குதம்பைக் காதாள் - படியி
337 லடுக்கும்விடங் கொள்ளா வராக்குருளைப் பல்லே
     கடுக்கு மெனப்புகலுங் கண்ணாண் - மடுக்குமுயி
338 ரொன்று கழிதரமற் றொன்றுபுகு மூலருடம்
     பென்ரு கரையு மெயிற்றடியா - டுன்று
339 வினைபெற்ற மேருவல்லா வெற்பினங்கள் போனாண்
     டனையுற் றறியாத் தகையாள் - வனையுங்
340 குழலும்யா ழுங்கைப்புக் கொண்டடீமென் றெண்ணி
     யுழலுமா றோர்சொ லுரைப்பா - ளழகு
341 பருவ மிரண்டுட் பருவமே யொப்பப்
     பெருக வளைந்த பிணாக்க - டெருவி
342 னெருங்கப் புகுந்து நிறைகல்வி யான்றோர்
     சுருங்கச் சொலன்முதலாத் தோற்றி - யொருங்கு
343 பொருள்புணர்த்திப் பாடப் பொலிசெய்யுண் முன்னந்
     தெருளுணர்ச்சி சாலாச் சிறியர் - மருள்வகையிற்
344 பாடுகின்ற செய்யுளெனப் பற்பலவாஞ் சிற்பமெலாங் 
     கூடுகின்ற மாடக் குலமுன்னர் - நீடுபெரு
345 வீடுசிறு வீடென்று மேன்மே லுறவியற்றிக்
     கூடு மவர்புனையுங் கோலமென - நாடுவிரற்
346 கோலம் புனைந்து குலாவி யவருவக்குஞ்
     சீல மெனவுவக்குஞ் செவ்வியிடைச் - சாலு
347 மருவு முருவு மனலும் புனலு
     மிருவுங் கொடையு மிரப்பு - மொருவா
348 விரவும் பகலு மினனு மதியும்
     புரவு மழிப்பும் பொருந்திப் - பரவுசிறப்
349 பாணுருவும் பெண்ணுருவு மாலா லமுமமுதுங்
     காணு மரவுங் கலைமதியும் - பேணுதிறல்
350 யோகமும் போகமு முள்ளா ருரைபலவு
     மேகமு மாய விடைமருதர் - மோகப்
351 பெருந்தேர் நடத்திவரப் பெட்டனைமா ரோடவ்
     வருந்தேர் தொழுதற் கடைந்து - திருந்துமனை
352 மார்வணங்கும் போது வணங்கினாண் மான்முதலோர் 
     நேர்வணங்குந் தெய்வவுரு நேர்கண்டாள் - காரும்
353 வணங்கோதி யன்னை வதனமலர் நேர்பார்த்
     திணங்கோ திவர்யாவ ரென்றா - ளணங்கே
354 யிடைமருது வாழீச ரெல்லா வுலகு
     முடையர் நமையா ளுடைய - ரிடையறநன்
355 றூரும் விடைகருட னூர விடைகொடுத்தார்
     சாருந் தமைப்புணர்ந்து சாத்தனையீன் - றாருங்
356 கொடிபுணரச் செம்பொற் கொடிகொடுத்தார் மூன்று
     கடிமதிலும் வேவக் கறுத்த - வடியுடைப்பே
357 ரம்புசுமந் தெய்வ வகத்தியனார் தம்மைக்கொண்
     டம்பு கொடுத்த வழகரென - நம்புமிவ
358 ரித்தெருவிற் றேரேறி யேன்வந்தார் சொற்றியென
     முத்தமொளிர்ந் தென்ன முகிழ்நகைசெய் - தத்தரிவர்
359 நம்மையெலா மாட்கொண்டு நாம்வேட் டவையளிக்க
     வம்மையொடும் வந்தா ரறியென்னச் - செம்மைமயி
360 லப்படியா னானன்றே யையர்முடி யம்புலியென்
     கைப்படியு மாறு கரையென்னச் - செப்பும·
361 தந்த விடம்பெயர்ந்தா லந்தோ வுருக்காண
     லெந்த விடத்து மிலைகண்டாய் - முந்த
362 முனிதக்கன் சாப முராரிமுத லோருந்
     தனிதக்க தென்னத் தகுமோ - வனிதா
363 யெனவதனைக் கூவமன மில்லையெனிற் கைம்மான்
     றனையெனக்கு வாங்கித் தருதி - யனையேயென்
364 றோத வி·தென்னென் றுண்ணகைத்தம் மான்முழக்கஞ்
     சாத மெவர்செவிக டாமேற்கும் - போத
365 வொருமுழக்கஞ் செய்யி னுதிருமே யண்ட
    முருமுழக்கம் யாவுமிதற் கொப்போ - திருவே
366 யடங்குகென மற்றதுவு மப்படியே லாட
    றொடங்குமரப் பாவைக்குச் சூட்டத் - தடங்கொளிவர்
367 தோண்மே லணிந்த தொடையா வதுவாங்கென்
     றாண்மேற் கலைதொட் டலைத்திடலும் - வாணெடுங்க
368 ணன்னை முனிவாள்போ லாங்கு முனிந்தொருநீ
     பின்னையெச்ச தத்தர்தரு பெண்ணல்லை - முன்னைத்
369 தவம்பெரிது வேண்டுவாய் தன்னை யடக்கென்
     றவஞ்சிறிது மில்லாதா ளாற்ற - நிவந்த
370 திருத்தேரை யப்பாற் செலுத்துதரங் கண்டு
     திருத்தே ரனையொடுமிற் சென்றாள் - பொருத்துசிலை
371 கோட்டாது வண்டுநாண் கூட்டாது வாளியொன்றும்
     பூட்டாது வேடேர்ப்பின் போயினான் - மீட்டுந்

              பெதும்பை

372 ததும்பு மணிக்குழைதோ டாம்வருடி யாடத்
    ததும்புகொடி போலுமொரு தையற் - பெதும்பை
373 யலரும் பருவ மடுத்ததென்று மைந்தர்
    பலருமெதிர் பார்க்கவொளிர் பைம்போ - திலகுமெழின்
374 மாட மிசைத்தவழு மாமுகிலின் றோற்றங்கண்
     டாடமனங் கொள்ளு மழகுமயி - னீடுகடல்
375 கூடிக் கடைநாள் குடநின்றுந் தேவர்கலந்
     தேடிப் புகுதாத தெள்ளமுத - நீடுசண்பை
376 நாட்டிறைவ னாரெண் ணகத்தமண ரைச்செயல்போற்
    கூட்டிமுடித்த குழலினாள் - வேட்டுவஞ்ச
377 முந்து களவு முனிவுங் குடிபுகுத
     வந்துவந்து பார்க்கும் வரிவிழியா - ணந்து
378 கறியமைத்தார் தள்ளுங் கருவேப் பிலைபோ
     லெறிகுதம்பைக் காதி னியலா - ளறிகயத்தின்
379 கொம்பு வெளிப்படன்முற் கூர்முனை தோற்றுதல்போல்
     வம்பு முலைதோற்று மார்பினா - ணம்புபல
380 பூமாலை சூடுதற்கும் பூணாரம் பூணுதற்கு
     மாமாலை தாக வமைந்துள்ளாள் - காமரசப்
381 பேறுங் குலமாதர் பேணும்பூ ணென்னுநாண்
     வீறுஞ் சிறிதரும்பு மெய்யினா - டேறுசிலை
382 வேளா கமத்தின் விதம்புகல்வார் வார்த்தைசற்றுங்
     கேளா தவள்போலக் கேட்டமர்வா - டாளாம்
383 பெரும்பகையெண் ணாதுவரை பேர்த்தான்போற் கொங்கை
     யிரும்பகையெண் ணாத விடையா - ளரும்புபெருங்
384 காதலுடைத் தோழியர்கள் கைகலந்து சூழ்தரமிக்
     காதலுடை வாவி யணைந்தாடிச் - சீதப்
385 பலமலருங் கொய்து பனிமாலை கட்டி
     நிலமலரு மாதவிநன் னீழல் - குலவுபளிங்
386 காரப் படுத்தெழின்மிக் காக்கியதா னத்தமர்ந்து
     சேரப் படைக்குந் திறல்படைத்தா - னோர்தான்
387 படையா தமைந்த பரிகலநல் கூரு
     முடையா தெதிர்ந்தமத வோங்கல் - புடையாருங்
388  கொம்புபட்ட போர்வை கொடுத்த தனியூரு
    மம்புவிட்ட தின்மை யதுதெரிந்துஞ் - சம்பு
389  விடாதுவா ழூரும்விதி வீநா ளரசு
     படாதுவா ழூருமருட் பற்றுக் - கெடாது
390  பதியே பசுவாய்ப் பயங்கொடுத்த வூரும்
    விதியேமே னோக்குதிறம் வெய்ய - கொதிதழலுக்
391  கன்றிப் புனற்கென் றதிசயிப்பச் செய்யூரு
     மன்றிமதன் றீக்குவிருந் தாமூரு - நன்றிதரு
392   தண்டீசர்ப் போற்றியடி தாழ்ந்தபின்னும் வேறோருவர்க்
    கண்டாய்விற் போற்றவருள் காலூரு - மண்டிப்
393   பிறந்தார் பிறவாத பேரூரு நாளு
    மிறந்தா ரிறவாத வூருஞ் - சிறந்தநலத்
394  தாட்டை விரும்பி யடுபுவியு மாடரவு
    மோட்டை படாம லுறையூரு - மேட்டைதவிர்
395  கன்னியொரு பாற்கலந்து காலில்கட கம்புனைந்து
     மன்னியிட பத்து வரைத்தனுக் கொண் - டுன்னியொரு
396  தம்பத் துதித்தசிங்கந் தான்றருமுட் சாத்தணிவார்
    கும்பத் துதித்துக் குலவூரு - நம்புபொறை
397  யாதியடை யானு மரிக்கரிய செங்கமலப்
    போதியைய மார்பேற்கப் பூட்டூருஞ் - சோதிமணி
398  வாய்திறந்து பாடி மணியம் மனைகொண்டு
    தாதியரோ டாடுஞ் சமயத்தி - லோதி
399  மழையனைய வோரணங்கு வந்து பணிந்து
    கழையனைய செஞ்சொற் கனியே - விழையு
400  மொருபாற் பசப்பா யொருபாற் சிவப்பா
    யிருபாலு மொன்றி னியையும் - பெருமான்
401  கொடுங்கோளூர் மேய குழகன் கொடுமை
    விடுங்கோ ளிலியுமமர் மேலோ - னொடுங்கா
402  விடைச்சுரத்து வாழ்வா னிடைமருத மேயா
    னடத்துதிருத் தேரணித்தே நண்ணிற்  - றடத்தியெழு
403  சேவிக்க வம்மெனச்சூழ் சேடியர்க ளோடெழுந்தா
    ளாவிக் கினியான்மு னண்மினா - டேவியொடு
404  வீற்றிருக்குங் கோலம் விழிகுளிரக் கண்டுவளை
    யேற்றிருக்கு மங்கை யிணைகுவித்தா - ளூற்றிருக்கு
405  முள்ளங் குழைய வொருத்தியிவர் பாலமர்ந்தாண்
   மெள்ள வவளார் விளம்பென்றாள் - கள்ளமில
406  மாதே யனைத்தும் வருந்தாது பெற்றவணா
      மாதேய மற்றவளே யாதாரங் - கோதேயா
407  வன்னையவ ளேயுலகுக் காக்க மெனக்கோடி
      பின்னையது நாம்பெற்ற பேறுகா - ணென்ன
408  வெனையு மருகே யிருக்கவைப்பீ ரென்னப்
      புனையு மலர்க்குழலார் பூவாய் - நினையுந்
409  தரமோவத் தாயர் தமக்கேயல் லாதப்
      புரமேவ யார்க்குப் பொருந்து - முரமேவ
410  நீயருகு மேவுவையே னீடுலகி னாகமெலாம்
      போயவர்பூ ணாகிப் பொலியுமே - தூயமன
411  மானக்கஞ் சாறர் மகள்கோதை யன்றிமற்றோர்
      தேனக்க கோதைகளுஞ் சென்றேறி - மேனக்க
412  பஞ்சவடி யாமே பரவொருத்தர் கல்லன்றி
      விஞ்சவெவர் கற்களுமெய் மேவுமே - துஞ்சு
413  மிருவ ரெலும்பன்றி யெல்லா ரெலும்பும்
      பொருவரிய மேனி புகுமே - மருவுசிலை
414  வேடனெச்சி லல்லாது வெங்கா னுழலுமற்றை
      வேடரெச்சி லும்முணவாய் மேவுமே - நாடுமறை
415  நாறும் பரிகலம்போன் ஞாலத்தார் மண்டையெலா
      நாறும் பரிகலமா நண்ணுமே - தேறுமொரு
416  மான்மோ கினியாய் மணந்ததுபோன் மற்றையரு
      மான்மோ கினியாய் மணப்பரே - நான்மறைசொல்
417  வல்லா னவனையன்றி மாலா தியபசுக்க
      ளெல்லாம் பிரம மெனப்படுமே - வல்லார்
418  திருவருட்பா வோடுலகிற் சேர்பசுக்கள் பாவுந்
      திருவருட்பா வென்னச் செலுமே - பொருவா
419  வரமணிமா டத்தா வடுதுறைவா ழுஞ்சுப்
      பிரமணிய தேசிகன்போற் பேண - வுரனமையா
420  வெல்லாரு மெய்க்குரவ ரென்று வருவாரே
      நல்லாயென் சொன்னாய் நகையன்றோ - சொல்லாதே
421  யோலையிட்ட வள்ளை யொருத்திபோன் மாதவத்தான்
      மாலையிட்டாய் கொல்லோ மறவென்ன - மாலை
422  யிடுவேனிப் போதென் றெழலு முருகர்
      தொடுமாலை யன்றே சுமக்க - வடுமாறில்
423  வேழஞ் சிதைத்ததுகொன் மேதகுமூக் கோர்மயிற்குத்
      தாழவரி வித்துச் சமைந்ததுகொல் - வாழி 
424 திருமான் முகத்திற் றிருக்கா யதுகொல்
     பொருமானின் கைத்தொடையிற் பூண்பூ - வெருவாத
425 கண்ணப்பர் பாதங் கமழ்செருப்புத் தோயுமென
     வெண்ணப் படுவ திதற்குண்டோ - கண்ணன்முழந்
426 தாளில் விசயன்முன்னாட் சாத்தியபூ வோவிந்த
     நாளினின்கை மாலை நறியபூ - வாளா
427 விருத்தியென்றா ளெண்ணியது மிப்படியோ வென்று
     விருத்தியுற சென்றமன மீட்டாள் - பொருத்தி
428 மடக்கினான் வின்னாண் மதவேள் சினத்தை 
     யடக்கினான் றேர்ப்பி னடைந்தான் - விடற்கரிய
429 செங்கைநடத் தாரப்பாற் றேர்செலுத்தல் கண்டந்த
     நங்கைமனை நோக்கி நடந்தாளோர் - மங்கை

               மங்கை

430 திரையிற் பிறவாத தெள்ளமுத மோங்கல்
     வரையிற் பிறவா வயிரந் - தரையிற்
431  பிறந்த மதியமைந்தர் பேராசை கொள்ளச்
     சிறந்த பசுங்காம தேனு - வுறந்த
432  புரிகுழல் கட்டவிழ்க்கும் போதா டவர்த
     மரிய மனமுங்கட் டவிழ்ப்பா - டெரியமுடி
433 செய்துமலர் சேர்த்துச் செருகும்போ தேபனித்தல்
     செய்யுயிருஞ் சேர்த்துச் செருகுவாள் - வெய்யவிட
434 முண்டா னுமிழ்ந்தான்கொல் லோவென்று மால்பிரமன்
     கண்டா னடுங்குமிரு கண்ணினா - டண்டாமை
435 கொண்டமைந்தர் நெஞ்சங் குடிபுகுந்தா டப்பொன்னாற்
     கண்டதிரு வூசலெனுங் காதினா - ளண்டம்
436 வளைத்தாள் கதிர்மதிய மாக்களங்க மாற்றி
     முளைத்தா லனைய முகத்தா - டிளைத்தபெருங்
437 காமரச மெல்லாங் கமழ வடைத்தசிறு
    தாமச்செப் பென்னுந் தனத்தினா - ணாமமறத்
438 தன்னை யறிந்துபரந் தானேயென் பான்பொருவத்
     தன்னை யறிந்து தருக்குவாள் - கொன்னே
439 பெருத்து முலைகணமைப் பின்பு வருத்தத்
     திருத்துமெனத் தேர்ந்த விடையாண் - மருத்துப்
440 பொதியமலை நின்றுவரப் போயேற்பாள் பின்ன
     ருதியமைதீப் போல்வ துணராண் - மதிய
441 மெழுந்துவரக் கண்டுவப்பா ளீதே வடவைக்
     கொழுந்துபொரு மென்றுட் குறியாள் - செழுந்தரளக்

442.   கோவை புனைந்து குவட்டருவி யொத்ததென்று
     பூவை யொருத்திசொலப் புந்திசெய்வா - டாவிக்

443. கரைகட வாத கடல்போல வன்னை
     யுரைகட வாமே யுறைவாள் - வரையின்

444. பகையிந்தி ராணி பணைமுலைதோய் காலந்
    தகையினுளங் கொள்ளுந் தகையா - ணகைசெய்

445. மனைமுகப்பி லெண்ணின் மடவாரோ டெய்தி
     நினையு நிலாமுற்ற நின்று - புனையு

446. முலைப்பகை யாகி முளைத்த துணர்ந்து
    தலைப்பகை கொண்டுசெங்கை தாக்கு - நிலைப்பென்னப்

447. பந்தடித்து முத்தம் பலமுகத்து நின்றுதிரச்
     சந்தத் தனத்துமுத்தந் தாம்பிறழ - நந்த

448.  விளையாடு போதில் விரும்புதாய் வந்து
     வளையாடு செங்கைமட மாதே - யிளைய

449. ரியங்கு தலைமாற்று மெண்ணமோ மேலாய்
    வயங்கு துறவுமடி யாதோ - பயங்கொள்

450. கருப்புவில்லி காணிற் கனகமய மான
    பொருப்புவில்லி யோடு பொரவோ - விருப்பார்

451. திருமங்கை கண்டறிஞர் செந்நா வகத்த
    மருமங்கை யாதன் மதித்தோ - வருமந்த

452. பொன்னே மணியே புறவே பசுமயிலே
    மின்னேயிவ் வாடல் விடுகென்ன - வந்நேர

453. மண்டம் புவன மனைத்தும் விளராமற்
    கண்டங் கறுத்த கருணையான் - பண்டு

454. வெருவருமா லாதிவிண்ணோர் மெய்வலியெ லாஞ்சிற்
    றொருதுரும்பு கொண்டளந்த வும்பன் - பெருவரையைப்

455. பண்டு குழைத்த படிகருதா தம்மைசெங்கை
    கொண்டு தழுவக் குழைந்தபிரான் - மண்டுபுலா

456. லேங்கொடுக்க மாட்டாதென் றெங்கட் குரைத்தொருவர்
  தாங்கொடுக்கும் போதெல்லாந் தானுண்டா - னீங்கிடுமின்

457. பொன்மேனி மாதர் புணர்திறத்தை யென்றுரைத்துத்
    தன்மேனி யோர்பாலோர் தையல்வைத்தான் - பன்மாடக்

458.  கூடல் வழுதியடி கொண்டு பலவுயிர்க்குஞ்
    சாட லமையாத் தழும்பளித்தா - னாடு

459. மொருவன் றலையை யுகிராற் றடிந்து
 பொருவில்கழு வாயெவர்க்கும் பூட்டுந் - திருவ

460. னறிந்தடிமை செய்வார்பொன் னாடை யுடுக்கச்
செறிந்தசிறு தோலுடுக்குஞ் செல்வ - னறந்தழைய

461. வெல்லா முடையா னிறத்தல் பிறத்தலிவை
யில்லானென் றெல்லாரு மேத்தெடுப்பான் - வல்ல

462. விடைமருத வாண னிமைக்குந் திருத்தே
ரடையவணித் தேகண் டணைந்தாள் - புடைவிரவு

463. தையலா ரோடு தடங்கைகுவித் தாண்மாலு
மையலார் மேனி வனப்புணர்ந்தா - ளையோ

464. முளையாத காம முளைத்ததுசெங் கைவில்
வளையா மலர்சொரிந்தான் மார - னிளையா

465. ளுடுக்கை நெகிழ வுறுவளைகை சோர
விடுக்கை யடைந்து மெலிந்தாள் - கடுக்கை

466. புனைவான் கடைக்கண் பொருத்தினான் போல
நினைமூர றோற்றி நெடுந்தேர் - தனையப்பா

467. லுந்தினான் வேளுமுடன் றொன்றுபத்து நூறுமேற்
சிந்தினா னாகிச் செருச்செய்தான் - முந்தித்

468. தலையமைந்த தோழியர்கைத் தாங்கத் தளரு
தலையடைந்தாண் மாளிகையுட் சார்ந்தா - ணிலைநின்று

469. காதள வோடுங் கருங்கண்ணா ரெல்லாருஞ்
சீதள மெல்லாஞ் செயப்புகுந்தார் - போத

470. வவைக்குப் பொறாளா யயர்தல்கண்டு காமச்
சுவைக்குத் தகுதோழி சொல்வா - ளெவைக்குந்

471. தகச்செய்தா னீங்குந் தகாமை செய்தாற் பெண்கா
ணகச்செய்வ தாகு நலமோ - மிகப்படுத்த

472. மாந்தளிரை நீக்கி மகாலிங்க மேயமரு
தாந்தளிரைச் சேர்த்தா லறமுண்டே - காந்த

473. வணிதரளம் போக்கி யமரர்பெரு மான்கண்
மணிபுனையிற் சாந்தம் வருமே - பிணிசெய்

474. பனிநீரைப் போக்கிப் பரமர்சடை மேய
பனிநீரைப் பெய்தல் பயனே - கனிசந்

475. தனம்போக்கி யையர் தவளப் பொடியின்
மனம்போக்கு மின்மறுக்க மாட்டாள் - சினந்த

476. பலமொழியா லென்ன பயன்மருத ரென்னு
நலமொழியே யென்று நவில்வீர் - குலவிசெய்ய

477. வாம்பன் மலரை யகற்றி யமையமரு
தாம்பன் மலரை யணிந்திடீர் - மேம்படிவை

478  யல்லாற் பிறிதுசெய லத்தனையுந் தக்கன்மக
மொல்லாதே யாயதிற மொக்குமே - யெல்லா

479. மறிவீரென் றோத வறைந்தமொழி யெல்லாஞ்
செறிநோய் மருந்தாய்த் திருந்த - வெறியார்

480.   தடந்தார்க் குழலியுயிர் தாங்கி யமர்ந்தாள்
விடந்தா னெனப்பொலியும் வேற்கண் - மடந்தைவலி

மடந்தை.

481.   முற்றிச் சிலைவேண் முதுசமரா டற்குயர்த்த
வெற்றிக் கொடியின் விளங்குவாள் - பற்றுமல

482   ரைங்கோ லுடையா னரசு நடாத்திக்கொள்
செங்கோ லனையபெருஞ் செவ்வியா - டிங்கட்

483  குடையான் மகுடமெனுங் கொங்கையளன் னானே
யுடையா னெனப்புகறற் கொத்தா - ளிடையா

484   வனைய னினிதமரு மத்தாணி யென்னுந்
தனைநிகரி லல்குற் றடத்தாள் - புனையுங்

485   கிழக்குமுத லெத்திசையிற் கிட்டினுஞ்சோர் வித்தாள்
வழக்கறுக்கும் பார்வை வலியாண் - முழக்கறிவி

486   னேய்ப்பெய் துறாமுனிவ ரெல்லார் தவங்களையும்
வாய்ப்பெய் திடுங்கவவு வாணகையாள் - பார்ப்பினிய

487  வோதியாஞ் சைவலத்தா லொண்முகமரந் தாமரையாற்
கோதியலா மைக்கட் குவளையா - லாதரச்செவ்

488  வாயாங் கழுநீரால் வண்காதாம் வள்ளையா
னேயார் கபோலமெனு நீர்நிலையா - லேயு

489  மதரமாஞ் செங்கிடையா லங்கழுத்தாஞ் சங்கால்
பொதியுமுலை யாம்புற் புதத்தா - லிதமாய

490   வுந்தி யெனுஞ்சுழியா லொத்தமடிப் பாமலையாற்
சந்தி பெறுமுழந் தாண்ஞெண்டா - லுந்துகணைக்

491  காலாம் வராலாற் கருதப் பொலிந்தபுறங்
காலா மொளிர்பொற் கமடத்தா - லேலாவெங்

492  காமவிடாய் பூண்டு கலங்கா டவர்மூழ்கி
யேமமுறும் வாவி யெனப்பொலிவா - டாம
493  மணிநிலா முற்றத் தளவிலார் சூழ
மணிநிலா வெண்ணகையாள் வைகிக் - கணிதமறத்

494  துன்றுபன்மே லண்டத் தொகையுங் கடந்தப்பாற்
சென்று பொலியுந் திருமுடியு - மொன்றுதிற

495   லென்று மதியுமிவை யென்னப் பகலிர
வென்றும் விளைக்கு மிருவிழியு - நன்றமைய

496.   மும்மை யுலகு முகப்பவே தாகமங்கள்
செம்மை யுறவிரித்த செவ்வாயு - மம்ம

497.   வடுக்கு மிரவு மவிரும் பகலு
முடுக்கும்வளி வீசுமென் மூக்குந் - தடுப்பரிதா

498.   யெந்தப் புவனத் தெவர்கூறி னாலும·
தந்தப் பொழுதேயோ ரஞ்செவியு - முந்தவரு

499.   காவருநங் கூற்றடங்கு காரா கிருகமென்று
தேவர் பரவுந் திருக்கழுத்து - மேவு

500.   பெருந்திசைப்போக் கன்றிப் பிறிதில்லை யென்னப்
பொருந்தி வயங்கும் புயமுந் - திருந்திய

501.    விண்ணுலகுங் கீழுலகு மேல்கீழு மாகவைத்து
மண்ணுலக மேயாய் வயங்கரையு - நண்ணு

502.   மெழுபா தலமு மிகந்துமால் கண்டு
தொழுமா றிலாத்தாட் டுணையு - முழுதாள்வோன்

503.   மன்னு மிடைமருத வாண னருட்பெருமை
யுன்னுந் திறத்தா ளொருத்தியைப்பார்த் - தென்னே

504.   யிடைமருதென் றோது மிதன்பெருமை யாரே
யடைய வகுப்பா ரணங்கே - யுடையவரே

505.   பேணு மருதின் பெருமை யெவருரைப்பார்
காணுந் தரமில் கயிலைகாண் - பூணுமன்ப

506.   ரெல்லாரு நாவரச ரென்ன வடநாட்டிற்
செல்லா திருக்கத் திருந்தியதா - னல்லா

507.   யிதுகண்ட நாமற் றெதுகாண்டல் வேண்டு
மதுகண் டவரா யமைந்தேஞ் - சதுர

508.   ருருத்திரர்க ளோர்பன் னொருகோடி யாரும்
பொருத்த முறவந்து போற்றுந் - திருத்தகுசீ

509.   ரிந்தத் தலமேய தித்தல மான்மியமற்
றெந்தத் தலத்திற் கியைந்துளது - நந்த

510.   விழிதலை யொன்றனைக்கை யேந்தியொரு வேந்த
னழிதுயர் பூண்டதெங்கென் றாயா - யிழிதருநாய்க்

511.  கட்டந் திருமுற் கலப்பதோ வென்றிறைகை
யிட்ட முடனெடுத்த தெத்தலத்தில் - வட்டமதில்

512.    சூழுமது ராபுரியிற் றொட்ட பழிநீக்கி
வாழும் படிபுரிந்த மாத்தலம்யா - தேழுலகும்

513.   போற்றுமொரு தன்னுருவைப் பொன்னுருவி னிற்புகுத்தி
யேற்றும் பெருமையுற்ற தெத்தலங்காண் - கூற்றமஞ்சு

514   மிந்தத் தலத்துதிக்க வெத்தவஞ்செய் தோமென்று
சந்தக் குயின்மொழியா டானுரைத்து - நந்தக்

515   களிக்கும் பொழுது கசிந்தார்க்கே யின்ப
மளிக்கும் பிரான்றே ரணுக - வெளிக்கணந்த

516   மாதரொடும் வந்து வணங்கினாள் காண்பார்க்கு
மோத மளிக்கு முகங்கண்டாள் - காதற்

517   றிருத்தோளுங் கண்டா டிருமார்புங் கண்டாள்
பெருத்தாண் மயக்கம் பெருவே - ளுருத்தான்

518   பலகணைதொட் டெய்தானப் பைங்கொடிதான் சோர்ந்து
சிலதியர்மேல் வீழ்ந்து திகைத்தா - ளலமருவா

519   ளென்னை யுடையா னிவள்செய்கை நோக்கானாய்
நன்னயத்தே ரப்பா னடத்தினான் - பின்னைத்

520   தொடர்ந்து செலுமதனன் றோகைமேற் பல்லே
வடர்ந்து செலப்பெய் தகன்றான் - கிடந்தவளாய்ச்

521   சோருங் கருங்குயிலைத் தோழியர்கள் கைத்தாங்கிச்
சாரு மனையிற் றகப்புகுத்தி - நேரு

522   மலரணையின் மேற்கிடத்தி யான்ற பனிநீ
ருலர்தர மேன்மேலு மூற்றிக் - குலவுநறுஞ்

523   சாந்தமுங் கோட்டித் தகுசிவிறிக் காற்றெழுப்பக்
காந்துவது கண்டு கலங்கினாண் - மாந்தளிர்மு

524   னாயவுப சார மனைத்துஞ் செயலொழிமி
னேயமுள தேலென்பா னீவீரென்று - தூய

525   மணிவாய் திறந்தாண் மருதரே யும்மைப்
பணிவாருக் கீதோ பயன்கா - ணணியல்

526   சடைமே லதுகொடுத்தாற் றத்துதிரைக் கங்கை
விடைமேலீர் நும்மை வெறுப்பா - ளடையு

527   மிடத்தோ ளதுகொடுத்தா லெவ்வுலகு மீன்ற
மடப்பாவை கோபநுமை வாட்டு - மடுத்த

528   வலத்தோ ளணியன் மருவ வளித்தாற்
சொலத்தா னொருவருண்டோ சொல்லீ - ருலத்துயர்தோள்

529   வெய்ய சிலையாரூன் மென்றுமிழ்வ தாயிருந்தாற்
செய்ய மணிவாய் திறந்தருள்வீ - ரையரே

530   யார்த்தார் கழைவண் டமைத்தொரு பூத்தொடுக்கப்
பார்த்தா லலவோகண் பார்த்தருள்வீர் - சீர்த்தகதிர்

531   பன்மோதி னீருயிரைப் பாற்றிடுவ லென்றுதலை
கன்மோதி னாலன்றோ கைதருவீர் - நன்மையெனுங்

532   கோளெறிந்த தந்தை கொடுவினையை நோக்கியவன்
றாளெறிந்த போதன்றோ தாரருள்வீ - ராளும்

533   பிரியமுடை யீரென்று பேரருள்செய் வீரென்
றிரியுமுயிர் தாங்கி யிருந்தா - ளரிவை

அரிவை.

534  யிளையான் குடிமாற ரெய்ப்பொழிப்பான் சென்று
முளைவாரும் போதுநிகர் மோகம் - விளைகுழலா

535  டேவர்க்கூ றாக்கினரைத் தேர்வலெனுங் கண்ணப்பர்
கோவச் சிலைநேர் கொள்ளுநுதலாள் - காவற்செய்

536   நெல்லுண்டாள் பாலுண்சேய் நீக்கலற மென்றேற்றார்
கொல்லுண்ட வாள்போற் கொடுங்கண்ணாள் - சொல்லரசர்

537   பேராலப் பூதிப் பெயரா ரமைத்ததடத்
தேராரும் வள்ளை யெனுஞ்செவியாள் - சீரார்

538   கணநாதர் நந்தவனக் கட்சண் பகம்போன்
மணநாறு நாசி வடிவாள் - புணருமருள்

539   வாயிலார் தொன்மயிலை வாரித் துறைப்பவளச்
சேயிலார்ந் ?தோங்குகுணச் செவ்வாயா - ணேயமுற

540   முன்னங்கண் ணப்பர் முறித்தமைத்த கோற்றேனி
லின்னஞ் சுவைகூரு மின்மொழியா - ளன்னம்

541   பயில்கட னாகையதி பத்தர் துறையிற்
பயில்வெண் டரளமெனும் பல்லா - ளியலருளப்

542  பூதியார் முன்னம் புரிந்த தடக்கமலச்
சோதியா மென்னச் சுடர்முகத்தா - ளாதியருட்

543   சம்பந்த மேவவொரு தண்டீச னார்நிறைத்த
கும்பந்தா மென்றேத்து கொங்கையாள் - வம்பவிழ்தா

544   ரானாயர் முன்ன மரிந்தெடுத்துக் கொண்டவே
யேநாமென் றோது மி?ணைத்தோளா - ளானாத

545   மூல ருறையநிழன் முற்றக் கொடுத்துவப்பி
னாலரசின் பத்திரம்போ லல்குலாண் - மேலா

546   யிலகியசம் பந்தரோ டேற்ற வமணர்
குலமெனத் தேயுமருங் குல்லா - ணலவரசாஞ் 

547   சிட்ட ரமுதுசெயத் திங்களூர் நாவரசு
தொட்ட கதலித் துடையினா - ளிட்ட

548   மடுத்த வதிபத்த ரங்கை யெடுத்து
விடுத்தவரால் போற்கணைக்கால் வீறாண் - மடுத்தவருட்

549   கண்ணப்பர் கையிற் கலந்ததவ நாய்நாவின்
வண்ணப் பொலிவின் வருபதத்தாள் - வண்ணஞ்

550   சிறக்கு மொருசித் திரமண்டப பத்தி
னிறக்குங் குழலார் நெருங்கப் - பறக்கு

551   மளியினங்கள் பல்ல வளகத் தலம்பக்
களிமயிலிற் சென்று கலந்து - தெளிய

552   விருக்கும் பொழுதோ ரெழில்விறலி வந்து
பருக்குமுலை யால்வளைந்த பண்பின் - முருக்கிற்

553   சிவந்ததா டாழ்ந்து திருமுன்னர் நிற்ப
நிவந்த கருணையொடு நேர்பார்த் - துவந்து

554   வருபாண் மகளே வடித்தகொளை வீணை
யொருவாது கொண்டருட்பே றுற்றார் - திருவாய்

555   மலர்ந்ததிருப் பாட்டனைத்தும் வாய்ப்பப்பா டென்ன
வலர்ந்த முகத்தி னவளு - நலந்தழையும்

556   பத்தர்யாழ்ப் போர்வையப்பாற் பாற்றி யெதிரிருந்து
வைத்த நரப்பு வளந்தெரிந்து - புத்தமுத

557   வெள்ளம் படர்ந்தென்ன வேணுபுர நின்றெங்க
ளுள்ளம் படர்ந்த வொருதமிழும் - பள்ளப்

558   பரவை சுமந்தமணர் பாழியிற்கல் வீழ்த்தா
தரவை யடைந்த தமிழு - முரவங்

559   குரித்தவா ரூர்த்தெருவிற் கூற்றுதைத்த கஞ்சஞ்
சரித்திடச் செய்த தமிழும் - பரித்தவுயிர்

560   தன்னடியே வேண்டத் தருபரமற் கோர்வழுதி
தன்னடி வாங்கித் தருதமிழு - மன்னுபொது

561   வாடி யருளி னமர்தலங்கட் கொவ்வொன்றாப்
பாடி யருளியவெண் பாத்தமிழு - நீடியதோர்

562   பேயேயென் றோதப் பிறங்கியு நம்பெருமான்
றாயேயென் றோதத் தருதமிழு - மாயோர்பா

563   னீங்க லரிய நெடுந்தகைநீங் காதமரு
மோங்கன் மிசையே றுலாத்தமிழுந் - தேங்கரும்பி

564   னுற்றோ தரிதா முறுசுவையோ பற்றறுப்பார்
பற்றோவென் றோதுமிசைப் பாத்தமிழு - முற்றுமருள்

565   பூண்டுவாழ்த் தோறும் புராணன் விருப்புறப்பல்
லாண்டுவாழ்த் தோது மருந்தமிழும் - வேண்டு

566   பிறவுமெடுத் தோதப் பெருமருத வாணற்
குறவு நனிசிறந் தோங்கத் - துறவு

567   சிதைக்கும் விழியாள் சிறந்தமருங் காற்கூற்
றுதைக்குந் திருத்தா ளுடையான் - பதைப்புற்

568   றதிரோதை யிற்பல் லனைத்துங்கொட் டுண்ணக்
கதிரோன் முகத்தறையுங் கையா - னெதிராநின்

569   றெள்ளுந் திறம்படைத்த தென்னென் றொருதலையைக்
கிள்ளுந் திறம்படைத்த கேழுகிரான் - றுள்ளுமொரு

570   மீனவிழி சூன்ற விரலான் றிரிபுரங்கள்
போன வெனப்புரியும் புன்னகையான் - வானம்

571   வழுத்து மிடைமருத வாணன்றேர் தேமாப்
பழுத்து விளங்குமவட் பம்ப - வெழுத்து

572   முலையா ளெழுந்துதிரு முன்ன ரடைந்தாண்
மலையா ளெனுந்தாயை வாமத் - தலையாள்

573   பெருமான் றிருவுருவம் பெட்புற்றுக் கண்டா
டிருமா னொருத்திகொலோ செய்தா - ளருமைப்

574   பெருந்தவ மென்றாள் பெருமூச் சுயிர்த்தாள்
வருந்தமத வேள்விடுக்கும் வாளி - பொருந்தாளாய்

575   நேரே தொழுது நிலாவை வருத்துகவென்
றாரே சுமப்பா ரறைதிரே - பாரறிய

576   வன்றுதேய்த் தாரென் றறைவா ரதைப்புதுக்க
வின்றுதேய்த் தால்வருவ தெப்பழியோ - குன்று

577   குழையக் குழைத்ததிறங் கொள்ளமுலைக் குன்றுங்
குழையக் குழைக்கினன்றோ கூடுங் - கழைமதவே

578   ளங்க மெரித்தீ ரவன்சிலைநா ணம்பாய
வங்க மெரிப்பதனனுக் காற்றீரோ - பொங்குவளி

579   யம்பு புணர வமைத்தீர்தென் காற்றைமத
னம்பு புணர வமைத்திலீ - ரம்பு

580   புணரினது வேறாகிப் போழுமோ மேனி
யுணரி ன·தெவருக் கொப்பாங் - குணமிலா

581   வந்தக் குரண்டத் திறகமைத்தற் காயசடை
யிந்தக் குயிலிறகை யேலாதோ - முந்தத்

582   தனிநீ ரடக்குங் சடாமுடியில் வெய்ய
பனிநீ ரடக்கப் படாதோ - முனிவிடமா

583   மன்ன விருளை யடக்குந் திருக்கண்ட
மின்ன விருளடக்க வெண்ணாதோ - சொன்னமைக்கு

584   வாய்திறவீர் பூம்புகார் வாழ்வணிக ரில்லத்து
வாய்திறவீ ரென்னின் வருந்தேனே - மாயவனார்

585   கண்ணைச் சுமந்த கழற்காலீர் சென்னிமேற்
பெண்ணைச் சுமந்ததென்ன பேதைமைகாண் - மண்ணைமுழு

586   துண்ணும்விடை யீரென் றுரையாடி நிற்கும்போ
தெண்ணு முடையா ரிளநகைசெய் - தண்ணுகன

587   கத்தேரை யப்பாற் கடாவினா ரப்போது
முத்தேர் நகைமாது மூர்ச்சித்தாள் - சித்தம்

588   பருவந் தழிதருங்காற் பாங்கியர்க டாங்கித்
திருவந்த மாளிகையிற் சேர்த்து - மருவந்த

589   பாயற் கிடத்திப் பசுஞ்சாந் தளாய்ப்பனிநீ
ரேயப் பொருத்தியிருந் தெல்லோரு - நேயத்

590   திடைமருத வாண னிடைமருத வாண
னிடைமருத வாண னெனலு - மடையு

591   மரிவை யுயிர்தாங்கி யாற்றியொரு வாறு
பரிவை விடுத்தமர்ந்தாள் பைம்பூட் - டெரிவைமறை

தெரிவை.

592   வாசியான் கண்டம் வதிவதைநூற் றேமணநெய்
பூசிமுடித் தன்ன புரிகுழலாண் - மாசிலொளிப்

593   பாதி மதியம் படர்சடைநீத் திங்கமரு
நீதி யெவனென்னு நெற்றியா - ளாதிநாள்

594   விண்ட கமருள் விடேலென் றொலிதோற்றக்
கொண்ட வடுவகிர்போற் கூர்ங்கண்ணா - ளண்டமுழு

595   தீன்றவொரு பாற்கை யெடுத்தமல ரைந்துளொன்றாய்த்
தோன்ற விளங்குஞ் சுடர்முகத்தா - ளான்ற

596   நெடிய கடற்புகுந்து நீள்வலைவீ சிக்கொள்
கடிய சுறாத்தலைபோற் காதாண் - முடிவிற்

597   குருவடிவங் கொள்ளக் குறித்தடியர் சாத்து
மருமலரே போலுஞ்செவ் வாயா - ளொருவரிய

598   தன்போல் வெறாதுமதன் றன்னாணொன் றேவெறுத்த
கொன்பூ வனைய கொடிமூக்கா - ளன்பர்வரு

599   நாண்முன் குருகாவூர் நன்கமைத்த நீர்நிலையே
காணென் றுரைக்குங் கபோலத்தாள் - யாணரிசை

600   மூட்டு மிருவர் முயன்றமர்தா னத்தழகு
காட்டுங் குழைபோற் கழுத்தினா - ணாட்டுமொரு

601   முத்தென் றுரைக்க முயன்றுதனை யீன்றதா
யொத்த தெனவுரைக்கு மொண்டோளா - ளத்தவுடம்

602   பேத்தமிளிர் பச்சை யினிதளித்த தானத்துப்
பூத்தசெய்ய காந்தள் பொரூஉங்கையாள் - கோத்தபெரு

603   வெள்ளத்துத் தற்றோற்ற மேன்மிதந்த கும்பமென்றே
யுள்ளத் தகும்பொ னொளிர்முலையாள் - வள்ளற்

604   றரத்தின் மரீஇய தனக்குநிழ னல்கான்
மரத்தினிலை போலும் வயிற்றாள் - புரத்தின்

605   மடங்கூர் முனிவர் மடிக்கவிட்ட பாம்பின்
படம்போ லகன்றநிதம் பத்தா - டடங்காமர்

606   வாழ்வளங்கூர் நீலி வனத்தி னிழல்கொடுத்துச்
சூழ்கதலி யென்று சொலுந்துடையா - ளாழ்கடல்சூழ்

607   வையம் புகழ்காஞ்சி வைப்பினிழற் றுஞ்சூதச்
செய்யதளிர் போற்சிவந்த சீறடியாள் - பையரவ

608   வல்குன் மடவா ரளவிலர் தற்சூழ்ந்து
புல்கும் வகையெழுந்து பொம்மன்முலை - மெல்கு

609   மிடைக்கிடுக்கண் செய்ய விலங்குமணிப் பந்தர்
படைத்தநிழ லூடு படர்ந்து - புடைத்த

610   விளமாம் பொதும்ப ரிடைக்கனகத் தாற்செய்
வளமாருங் குன்ற மருவி - யுளமார்

611  விருப்பி னமர்ந்துவளை மின்னாருட் கொங்கைப்
பருப்பதத்தோர் தோழிமுகம் பார்த்துத் - திருப்பதத்தான்

612   முன்ன மரக்கன் முடிகணெரித் தார்பச்சை
யன்னங் கலப்புற் றமரிடத்தார் - சொன்ன

613   வரைகுழைத்தா ராடல் வரம்பில்லை யேனு
முரைசிறக்குஞ் சில்ல வுரைப்பா - மரைமலர்க்கண்

614   விண்டு பணிந்திரப்ப வேதாவைக் காதலனாக்
கொண்டு மகிழ்தல் குறித்தளித்தார் - வண்டு

615   படுமலரோன் றாழ்ந்திரப்பப் பைந்துழா யண்ண
னெடுமகவாய்த் தோன்றுவர நேர்ந்தார் - வடுவின்

616   மலரொன் றெடுத்திட்ட மாரவேண் மேனி
யலர்செந் தழலுக் களித்தார் - பலக

617  லெடுத்துநா டோறுமெறிந் திட்டுவந்தார்க் கின்ப
மடுத்த பெருவாழ் வளித்தார் - கடுத்த

618   சிறுவிதி யென்பவன்முன் செய்புண் ணியத்தைத்
தெறுதொழின்மா பாதகமாச் செய்தா - ருறுதிபெறக்

619   கண்ணியதண் டீசர்புரி கைத்தமா பாதகமா
புண்ணியமே யாகப் பொருத்தினார் - திண்ணியமா

620   வென்றிக் கனக விலங்கல்குழைத் தாரொருபெ
ணொன்றித் தழுவ வுரங்குழைந்தார் - நன்றா

621   மொருபா லொருவடிவ முற்றாரென் னேமற்
றொருபா லொருவடிவ முற்றார் - வெருவாத

622    வெய்ய பகையாம் விடவரவு மம்புலியுஞ்
செய்ய சடாடவியிற் சேரவைத்தார் - வையம்

623   பழிச்சுபெரு வாழ்வு பழிச்சற் களிப்பா
ரிழிச்சுதலை யோடேற் றிரப்பார் - வழுத்துசித

624   நல்லாடை யும்புனைத னாட்டுவார் மற்றுஞ்செங்
கல்லாடை யும்புனைதல் காட்டுவார் - பொல்லாத

625   மாலூரு மூன்றூர் மடிய வளங்கெடுத்தார்
நாலூர் பெருகுவள நன்களித்தார் - மேலா

626   ரருத்தி செயப்பொலியு மையா றிகவா
ரிருத்திய வாறா றிகப்பார் - விருத்தி

627  மணம்வீசு கைதை மலரை மலையார்
மணமி லெருக்கு மலைவார் - குணமாய

628  பொன்னு மணியும் புனையார் நரம்பெலும்போ
டின்னும் பலவு மெடுத்தணிவார் - முன்னமா

629   றேடப் பதங்காட்டார் தேடிப்போ யாரூரன்
பாடற் றலைமேற் பதித்திடுவார் - நாடுமிவ

630   ராட லெவரா லறியப் படுமென்று
நாட லுடையா ணவின்றிடுங்கா - னீடு

631  மலைவந்தா லென்ன மருதர்திருத் தேரத்
தலைவந் ததுகண்டா டாவா - நிலைவந்த

632  வண்ணமடைந் தாரின் மகிழ்ந்தாள் விரைந்தெழுந்தா
ளண்ணன்மணித் தேர்மு னணுகினா - ளெண்ணம்

633   பதிக்குந் திருமுகமும் பாரத்திண் டோளுங்
கதிக்கு மகன்மார்புங் கண்டாள் - விதிக்க

634   முடியா வனப்பு முழுதுந் தெரிந்து
கொடியா யிடைகை குவித்தா - ணெடியானு

635   நான்முகனு மின்னு நணுகருமெய்ப் பேரழகைத்
தான்முகந் துண்ணத் தலைப்பட்டாண் - மான்முகந்தா

636   ளந்தப் பொழுதே யடல்வேள் கழைச்சிலைநாண்
கந்தப் பகழிபல காற்றியது - முந்தத்

637   தடுமாற்றங் கொண்டா டவாமயக்கம் பூண்டா
ணெடுமாற்றம் பேச நினைந்தாள் - கொடுமை

638  மடுத்தசெய லின்மருத வாணரே நும்மை
யடுத்தவெமக் கென்னோ வளித்தீ - ரடுத்தநுமைக்

639   கும்பிட்ட கைம்மலர்கள் கோலவரி வண்டிழத்த
னம்பிட்ட மாமோ நவிலுவீர் - நம்பிநுமைக்

640   கண்ட விழியழகு காட்டுங் கரியழியக்
கொண்டன் மழைபொழிதல் கொள்கைகொலோ - தண்டலின்றிக்

641  காணும் விருப்பங் கடவ நடந்தபதம்
பூணு நடையிழத்தல் பொற்பாமோ - பேணு

642   முமைப்புகழ்ந்த செவ்வா யுறுகைப்பு மேவி
யமைத்தவுணா நீங்க லறமோ - வமைத்தடந்தோள்

643  செய்ய நிறநுந்தோள் சேர நினைந்ததற்குப்
பையப் பசந்த படியென்னே - யையரே

644  வேய்முத்தா நும்மை விரும்பியவென் கொங்கைகட
லாய்முத்தஞ் சூட லடுக்காதோ - வாய்தோ

645  ணிதிய மலையை நினைத்தவெனை யிந்தப்
பொதியமலைக் கால்வருத்தப் போமோ - துதியமைநும்

646   பார்வையடைந் தேற்குப் பனிமதியம் வேறுபட்டுச்
சோர்வையடை யத்தழலாய்த் தோன்றுமோ - நீர்செ

647    யருள்யா வருக்கு மருளாய் முடிய
மருளா யெனக்கு வருமோ - தெருளாமற்

648   காதலித்த தன்றே கருணையீர் நும்மழகின்
காத லொருத்திக்கே காணியோ - வாதலுற

649   வொன்று முரையீ ருரைத்தால் வருபழியென்
னென்று பலவு மெடுத்தோதிக் - கன்று

650    கழலவிழி முத்தங் கழல மனமுஞ்
சுழல விழுந்து துடித்தா - ளழலொருகை

651   யேந்தினா னொன்று மிசையானாய்த் தேர்நடத்த
வேந்தினா ராகி யிகுளையரிற் - போந்தார்

652  விருப்ப வமளி மிசைக்கிடத்தி வெய்ய
வுருப்பந் தவிர்த்திடுத லுன்னிப் - பொருப்பா

653   மிடைமருதின் சீரு மிடைமருத மேவ
லுடையதலச் சீரு முவந்து - புடைவிரவு

654  தீர்த்தப் பெருஞ்சீருஞ் சேவுகைக்கு மாமருத
ரேர்த்தபெருஞ் சீரு மெடுத்தியம்பப் - போர்த்தமயல்

655  வாரிக் கொருபுணையாய் மற்றவைவாய்ப் பச்சற்றே
மூரிக் குழலாண் முகமலர்ந்தாள் - பேரிளம்பெ

பேரிளம்பெண்.

656  ணென்பா ளொருத்தி யிளம்பருவத் தாரனையென்
றன்பா லழைக்க வமைந்துள்ளா - ணன்புவியோர்

657   நாடு கதிருதய நாழிகையைந் தென்னுங்காற்
கூடுமிருட் டன்ன குழலினா - ணீடு

658   கதிருதய மாதல் கருதி யடங்கு
முதிரு மதிபோன் முகத்தாள் - பிதி?ர்வறவெங்

659   கண்ணார்மை தீட்டுகென்று கைகளுக்கோர் வேலையிட
லெண்ணா திருக்கு மிணைவிழியாள் - பண்ணார்பொன்

660  னோலையன்றி வேறுவே றுள்ளனவெ லாமணிதன்
மாலை மறந்த வடிகாதாள் - சாலுமடைப்

661  பையேந் துவமென்று பண்பினுமிழ் காற்சிலர்தங்
கையேந்து செய்ய கனிவாயாண் - மெய்யே

662  முடியவுத்த ராசங்க முன்னுவ தல்லாது
தொடியில் விருப்பமுறாத் தோளாள் - கொடியிடைக்குச்

663  சேர வருத்தந் திருத்தியதா லுட்பெருநாண்
கூர முகஞ்சாய்த்த கொங்கையா - ளாரமுலை

664  தாந்தளர்முற் சோராது தாங்குஞ் சலாகையென
வாய்ந்த வுரோமமணி வல்லியா - டோய்ந்தமையக்

665  கூடுமோர் பேழை குறித்துத் திறக்கவெழுந்
தாடுபாம் பின்படம்போ லல்குலா - ணீடுகண்டை

666   யொன்றேகொள் வீர ரொளிர்கால் பொருவப்பூ
ணொன்றே யுவக்கு மொளிர்தாளாள் - குன்றே

667  யிணையுமுலைத் தோழியரெண் ணில்லார் நெருங்க
வணையுமொரு வாவி யருகே - பிணையுங்

668  குளிர்பந்தர் சூழ்ந்து குலவ நடுவ
ணொளிர்மண்ட பத்தே யுறைந்தாள் - களிகூரச்

669  செவ்வாய் திறந்தாளோர் சேடி முகம்பார்த்தா
ளெவ்வாயும் வாயான்சீ ரேத்தெடுப்பா - ளொவ்வா

670  மருதவ னத்தன் மலைமகட்கு மாற்கு
மொருதவ னத்த னுடையான் - கருது

671   திருத்தவ னம்பன் சிலையெடுத்தான் றேம்ப
விருத்தவ னம்ப னிறைவன் - பெருத்த

672  பருப்பத முள்ளான் பணியார்க்குக் காட்டத்
திருப்பத முள்ளான் சிவன்மால் - விருப்பன்

673   றுருத்தி யிடத்தான் றுணையாக மேய
வொருத்தி யிடத்தா னொருவன் - விருத்தியற

674   லாலங்காட் டத்த னடல்காட்டி னான்வளங்கூ
ராலங்காட் டத்த னருட்பெருமான் - சீல

675   விருப்பத் தவரான் மிகப்புகழ்வான் மேருப்
பொருப்புத் தவரான் புராணன் - கருப்புவயற்

676   கச்சிப் பதியான் கனிந்துருகார் செய்பூசை
யிச்சிப் பதியா னிலையென்பா - னச்சன்

677  வெருவா விடையான் விரியும் படப்பாம்
பொருவா விடையா னுயர்ந்தான் - மருவாரூ

678   ரெற்றம் பலத்தா னெனக்கொண்டா னேத்துதில்லைச்
சிற்றம் பலத்தான் சிவபெருமா - னுற்ற

679   விடைமருத வாணனுல கெல்லா முடையா
னடைய விருப்ப மமைத்த - மிடைசீர்

680  மருதவட்ட மான்மியம்போன் மற்றொன்றுண் டென்று
கருதவட்ட ஞாலத்துக் காணேன் - கருதின்பால்

681  வந்து புகுந்தபதம் வான்பதமெல் லாம்புகுது
முந்துதெரி கண்ணிரண்டு மூன்றாகு - நந்திதனைக்

682   கும்பிட்ட கையிரண்டுங் கூடவொவ்வோர் கைமேவ
நம்பிட்டம் வாய்க்கும்வகை நான்காகும் - பம்பிதனா

683   லித்தலத்து மான்மியமற் றெத்தலத்து மில்லைபயன்
கைத்தலத்து நெல்லிக் கனிகண்டாய் - முத்தலமு

684   நாடு மிதிற்பிறந்த நம்மா தவம்பெரிதாக்
கோடுமினி யென்ன குறையுடையோர் - மாடும்

685   படியெடுத்த பாதமலர் பற்றிநாம் வாழ்தற்
கடியெடுத்த பேறீ தலவோ - தொடிபுனைகை

686   யாவியன்னாய் மேலுலக மாதரிப்பா ரித்தலத்து
மேவி யமர்கை விரும்பாரோ - நாவிகமழ்

687   வாசத் துறைமேலை வானதிதோய் வாரீங்குப்
பூசத் துறைதோய்தல் பூணாரோ - நேசமிக

688  மான்றுற்ற நெஞ்சமின்றி வாழ்சூழ்தல் காதலிப்போர்
தோன்றித் தலமொருகாற் சூழாரோ - வான்றவிண்ணின்

689  முந்திருக்கை வேண்டி முயலுவா ரித்தலத்து
வந்திருக்கை யோர்நாண் மதியாரோ - நந்துதமை

690   வானாடி யம்ப மதிப்பார் மருதாவென்
றேநாடி யோர்கா லியம்பாரோ - மானேயென்

691   றோது மளவி லுடையான்பொற் றேர்வரலு
மாதுபல ரோடு மகிழ்ந்தெழுந்தா - ளோது

692   பெருமான்முன் சென்றுமிகு பெட்பிற் பணிந்தா
ளொருமான் மதித்தபுர வோவித் - திருமலர்மே

693   னான்முகன்றோற் றாத நலமார் திருமேனி
யூன்முகமாங் கண்ணா லுறக்கண்டாண் - மான்முகந்தா

694   டுள்ளி மதவே டொடுத்தான் பலகணைய·
துள்ளி வருந்தி யுயிர்சோர்ந்தாள் - வள்ளலெனச்

695   சொற்ற நமைத்தொழுவார் சோர வருத்துகென்றோ
வுற்ற மதனுக் குயிரளித்தீர் - செற்றகுயில்

696   காதுமெனி னீர்முன் கடிந்ததுபொய் யென்பார்மற்
றேது புகல்வா ரிறையவரே -  யோதுவீர்

697   மோது கடல்விடத்தை முன்னடக்கி னீரதற்கம்
மோதுகட லென்னை முனியுமோ - போதுமதன்

698   கைதை மலர்நீர் கடிந்தா லதற்காக
வெய்தெனவந் தென்னுயிரை வீட்டுமோ - பையரவுன்

699  காதன்மதி நுஞ்சடிலக் காட்டிலிருந் தாலென்னை
வேத லியற்ற விதியுண்டோ - மீதார்ந்

700   துறுமலைதீப் போற்கா லுடன்றுவீ சற்கோ
சிறுமுனியை வைத்தழகு செய்தீர் - மறுவிலா

701   வாய்முத்த மென்னை யழலாய்ச் சுடுவதற்கோ
வேய்முத்த மாகி விளங்கினீர் - தாயிற்

702   சிறந்தபிரா னென்றும்மைச் செப்புவார் தீயிற்
சிறந்தபிரா னென்றென்னோ செப்பா - ரறந்தழுவும்

703   வேயிடத்து நீர்முளைத்து மேம்பா டியற்றினந்த
வேயெழுமோ ரோசை வெதுப்புமோ - நாயகரே

704  யேறுநுமைத் தாங்குறினவ் வேற்றின் கழுத்துமணி
மாறுபுரிந் தென்னை வருத்துமோ - தேறும்வகை

705   யந்தி நிறநீ ரடைந்தா லதற்காவவ்
வந்திநிற மென்னை யடர்ப்பதோ - முந்தவொரு

706   வாழை யடிநீர் மருவி னதுகுறித்தவ்
வாழைமுடி யென்னை வருத்துமோ - காழ்பகையின்

707   வாசநீ ரென்னை வருத்துமெனின் மற்றதற்காப்
பூசநீ ராடப் புகுவதோ - மூசு

708  மயக்க மிதுதெளிய மாண்பார்கோ முத்தி
நயக்குங் குருநமச்சி வாயன் - வியக்கும்

709   வரமணியென் றேயறிஞர் வாஞ்சித் திடுஞ்சுப்
பிரமணிய தேசிகன்பாற் பேணித் - திரமடைவே

710  னன்னவனு நீரேயென் றான்றோ ருரைத்தக்கா
லென்ன புரிவே னிறையவரே - யன்னவன்போல்

711   யோகி யெனநீ ருறைந்தீரல் லீர்சிறந்த
போகி யெனவே பொலிந்துள்ளீர் - போகியெனற்

712  கென்னோ வடையாள மென்றானும் பாகத்தாண்
மின்னோ வலங்கரித்த வேறொன்றோ - முன்னவரே

713   விண்ணைக் கடந்தமுடி மேலா னுமைப்போலோர்
பெண்ணைச் சுமந்தமரும் பித்தரா - ரெண்ணேன்

714  வலியவந்து மேல்விழுந்து மார்பி லெழுந்து
பொலியு முலைஞெமுங்கப் புல்வேன் - பொலிய

715  வொருத்தியிடப் பாக முறவைத்தீ ரற்றால்
வருத்தி யதுபுரிய மாட்டேன் - றிருத்தி

716  புரிந்தன்றிப் போகிலீர் போவீரேன் மேன்மேல்
விரிந்தபழி வந்து விளையுந் - தெரிந்தவரே

717   யென்று புகல்போ திடைமருத வாணரவ
ணின்று கடவ நெடுமணித்தேர் - துன்று

718  நிலையுற் றதுதெரிந்து நெட்டுயிர்த்துக் கோடுஞ்
சிலையுற்ற கண்ணிமனைச் சென்றா - ளுலையுற்ற

719  தீயின் வெதும்பித் திகைத்தாண் மருதரரு
ளேயி னுயலாகு மென்றமர்ந்தா - ளாயுமிளம்

720   பேதை முதலாகப் பேரிளம்பெ ணீறாகக்
கோதையெழு வோருங் கொடிமறுகில் - வாதை

721   மயலடைந்து தேம்பி மறுகிச் சுழலுற்
றுயலடையப் போந்தா னுலா.



திருவிடைமருதூர் உலாச் சிறப்புப் பாயிரம் 
இந்நூலாசிரியர் மாணாக்கராகிய திரிசிரபுரம் சி. தியாகராச செட்டியாரவர்கள் இயற்றியது. 

விருத்தம்


707

பூமேவு மடமாதர் களம்பொலிய வோரன்பு பொலிய முன்சேர்
நாமேவு களங்களத்தி லமைத்தவிடை மருதவள நாதன் சீர்கொ
டேமேவு முலாச்சிறப்பை விளக்குமுலா வைப்புலவோர் செவிவி ருந்தா
மாமேவு மீனாட்சி சுந்தரநா வலரேறு மகிழ்ந்து செய்து,   (1)

708

பொன்பூத்த ஞானவளம் பொலியவா வடுதுறையிற் பொலிந்து மேவு
மன்பூத்த வருணமச்சி லாயகுரு சாமிபத மலர்கள் பூத்த
தென்பூத்த வுளத்தடத்தன் சிவதாணு முனிவர்பிரான் திலக மாகக்
கொன்பூத்த பேரவையாம் பெருங்களிமூழ் குறவிரித்துக் கூறி னானே.  (2)


திருவிடைமருதூர் உலா முற்றிற்று. 



This page was last updated on 24 March 2006. 
Please send your comments and corrections to the Webmaster. 


