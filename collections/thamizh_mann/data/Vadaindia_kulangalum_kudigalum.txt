[]

[cover image]



வடஇந்தியக் குலங்களும் குடிகளும்


1.  

    வடஇந்தியக் குலங்களும் குடிகளும்
2.  

    தமிழறிஞர் ந.சி. கந்தையா பிள்ளை அவர்களின் வாழ்வும் தொண்டும் (1893 - 1967)
3.  

    அகம் நுதலுதல்
4.  

    நூலறிமுகவுரை
5.  

    கருவிநூல் தந்த ந.சி. கந்தையா
6.  

    பதிப்புரை
7.  

    வடஇந்தியக் குலங்களும் குடிகளும்

1.  Cover
2.  Table of contents



வடஇந்தியக் குலங்களும் குடிகளும்


வடஇந்தியக் குலங்களும் குடிகளும்

 

ந.சி. கந்தையா

 

 

பதிவிறக்கம் செய்ய - http://FreeTamilEbooks.com/ebooks/Vadaindia_kulangalum_kudigalum}

 

This book was produced using pandoc

நூற்குறிப்பு
  நூற்பெயர் : வடஇந்தியக் குலங்களும் குடிகளும்
  ஆசிரியர் : ந.சி. கந்தையா
  பதிப்பாளர் : இ. இனியன்
  முதல் பதிப்பு : 2003
  தாள் : 16.0 கி. மேப்லித்தோ
  அளவு : 1/8 தெம்மி
  எழுத்து : 11 புள்ளி
  பக்கம் : 20 + 164 = 184
  படிகள் : 2000
  விலை : உரு. 80
  நூலாக்கம் : பாவாணர் கணினி
  2, சிங்காரவேலர் தெரு,
  தியாகராயர் நகர், சென்னை - 17.
  அட்டை வடிவமைப்பு : பிரேம்
  அச்சு : வெங்கடேசுவரா ஆப்செட்
  20 அஜீஸ் முல்க் 5வது தெரு
  ஆயிரம் விளக்கு, சென்னை - 600 006
  கட்டமைப்பு : இயல்பு
  வெளியீடு : அமிழ்தம் பதிப்பகம்
  328/10 திவான்சாகிப் தோட்டம்,
  டி.டி.கே. சாலை,



தமிழறிஞர் ந.சி. கந்தையா பிள்ளை அவர்களின் வாழ்வும் தொண்டும் (1893 - 1967)


தமிழ்மொழியின் தொன்மையை அதன் தனித் தன்மையை உலக மொழிகளோடு ஒப்பிட்டு விரிவாக ஆய்வு செய்தவர் தமிழறிஞர் ந.சி. கந்தையா பிள்ளை அவர்கள். தமிழ் இனத்தின் மேன்மையை வரலாற்று நோக்கில் ஆய்வு செய்தவரும் அவரே.

‘தொண்டு செய்வாய்! தமிழுக்குத்
துறைதோறும் துறைதோறும் துடித்தெழுந்தே’

என்பார் புரட்சிக் கவிஞர் பாரதிதாசனார். புரட்சிக் கவிஞரின் கனவை நினைவாக்கும் வகையில், தமிழறிஞர் ந.சி. கந்தையா பிள்ளை அவர்கள் தமிழின் துறைதோறும் துறைதோறும் அரிய ஆய்வு நூல்களை எழுதியவர். தமது நூல்களின் வாயிலாக வீழ்ச்சியுற்ற தமிழினத்தை எழுச்சி பெறச் செய்தவர்.

ந.சி. கந்தையா பிள்ளை அவர்களின் தமிழ்ப் பணியோ மலையினும் மாணப் பெரியது. ஆயினும் அவருடைய வாழ்க்கைப் பதிவுகளாக நமக்குக் கிடைப்பன தினையளவே யாகும். தமிழர்கள் அந்த மாமனிதரின் தமிழ்ப் பணியைக் கூர்ந்து அறிந்து தக்க வகையில் அவருடைய வாழ்க்கை வரலாற்றைப் பதிவு செய்யத் தவறி விட்டார்கள் என்றுதான் தோன்றுகிறது. இன்று அவருடைய வாழ்ககைக் குறிப்புகளாக நமக்குக் கிடைப்பன மிகச் சிலவாகும். அவை:-

தமிழறிஞர் ந.சி. கந்தையா பிள்ளை அவர்கள் ஈழ நாட்டில் கந்தரோடை என்னும் ஊரில் 1893 ஆம் ஆண்டில் திரு நன்னியர் சின்னத்தம்பி என்பாரின் புதல்வராய்ப் பிறந்தார். தக்க ஆசிரியரிடம் பயின்று கல்வியில் தேர்ந்தார். பின்னர் கந்தரோடை என்னும் ஊரில் உள்ள ஒரு பள்ளியில் ஆசிரியராகப் பணி புரிந்தார். ஆசிரியர் பணியிலிருக்கும் போதே தக்க பெரும் புலவர்களைத் தேடிச் சென்று தமிழ் இலக்கிய இலக்கணங்கள் முறையாகப் பயின்று பெரும் புலவராய் விளங்கினார். ஆங்கில மொழியிலும் தேர்ச்சி பெற்ற வல்லுநராய்த் திகழ்ந்தார். பின்னர் மலேசியா நாட்டிற்குச் சென்று சிறிதுகாலம் புகைவண்டி அலுவலகத்தில் பணியாற்றினார்.

ந.சி. கந்தையா பிள்ளையவர்களின் தமிழறிவு ஆழமும் அகலமும் கொண்டது. அவரது வாழ்க்கை முழுமையும் தமிழ் ஆய்வுப் பணியே பெரும் பணியாக அமைந்தது. அவர் பெற்ற ஆங்கில அறிவின் துணையால் தமிழ் மொழி, தமிழினம் தொடர்பான மேலை நாட்டு அறிஞர்களின் நூல்களை யெல்லாம் நுணுகிக் கற்றார் வியக்கத்தக்க கல்விக் கடலாய் விளங்கினார். அறுபதுக்கு மேற்பட்ட ஆய்வு நூல்களை எழுதினார்.

தமிழறிஞர் ந.சி. கந்தையா பிள்ளை அவர்கள் தாம் எழுதிய நூல்களைப் பதிப்பித்து வெளியிட வேண்டும் என்று வேட்கை கொண்டார். இலங்கையில் அதற்குப் போதிய வசதி இல்லை. ஆதலால் தமிழ்நாட்டுக்கு வருகை புரிந்தார். சென்னையில் “ஒற்றுமை நிலையம்” என்னும் பதிப்பகத்தின் உரிமையாளராய்த் திகழ்ந்தவர் வீரபாகு பிள்ளை என்பவர். அவர் ந.சி. கந்தையா பிள்ளை அவர்களின் நூல்கள் சிலவற்றை வெளியிட்டார். பின்னர் முத்தமிழ் நிலையம், ஆசிரியர் நூற்பதிப்புக் கழகம், திருநெல்வேலி சைவ சித்தாந்த நூற்பதிப்புக் கழகம் ஆகியவற்றின் வாயிலாக ந.சி. கந்தையா பிள்ளையவர்களின் நூல்கள் வெளிவரலாயின.

ந.சி. கந்தையா பிள்ளையவர்களின் அருமைத் துணைவியார் இரத்தினம்மா எனப்படுபவர். இவருக்குத் திருநாவுக்கரசு என்றொரு மகனும் மங்கையர்க்கரசி என்றொரு மகளாரும் உண்டு. துணைவியார் பல ஆண்டுகளுக்கு முன்பே காலமானார். தமிழ்மொழி, தமிழினம் ஆகியவற்றின் மேன்மைக்காக அல்லும் பகலும் அயராது பாடுபட்ட தமிழறிஞர் ந.சி. கந்தையா பிள்ளை தமது எழுபத்து நான்காம் வயதில் 1967இல் இலங்கையில் மறைந்தார். எனினும் தமிழ் வாழும் வரை அவரது புகழ் என்றென்றும் நிலைத்து நிற்கும்.

தமிழறிஞர் கந்தையா பிள்ளை அவர்களின் தமிழ்ப்பணி மதிப்பு மிக்கது; காலத்தை வென்று நிலைத்துநிற்க வல்லது. தமிழ்மொழி, தமிழ்நாடு, தமிழ்ப்பண்பாடு, தமிழ்இனம் ஆகியவற்றின் வரலாற்றை எழுதியதில் அவருக்குப் பெரும் பங்குண்டு. அவருடைய ஆய்வுப் பணியைச் சிறிது நோக்குவோம்.

அகராதிப் பணி
தமிழ் மொழியில் முதன் முதலில் தோன்றிய அகராதி வீரமா முனிவர் எழுதிய சதுரகராதியே யாகும். பின்னர் பல்வேறு அகராதிகள் தோன்றின, வளர்ந்தன, வெளிவந்தன. அகராதி வளர்ச்சிப் பணியில் கந்தையா பிள்ளையவர்களுக்கும் பெரும் பங்குண்டு. அவர் படைத்த அகராதிகள் ஐந்து. 1. செந்தமிழ் அகராதி, 2. தமிழ் இலக்கிய அகராதி, 3. தமிழ்ப் புலவர் அகராதி, 4. திருக்குறள் அகராதி, 5. காலக் குறிப்பு அகராதி என்பன அவை.

ந.சி. கந்தையா பிள்ளை அவர்கள் செந்தமிழ் அகராதி முன்னுரை யில் “நாம் தமிழ்த் தாய் மொழிக்குச் செய்யும் பணிகளுள் ஒன்றாக இந் நூலைச் செய்து முடித்தோம்” என்கிறார். “நூலொன்றைச் செய்து தமிழுலகுக்கு உதவ வேண்டும் என்னும் ஆவலால் பலவகையில் முயன்று இந் நூலைச் செய்து முடித்தோம்” என்று கூறுகிறார். தமிழ் இலக்கிய அகராதியில் அகத்தியர் முதல் வைராக்கிய தீபம் ஈறாக ஆயிரத்திற்கு மேற்பட்ட தமிழ் இலக்கியங்கள் பற்றிய விவரங்கள் தரப்பட்டுள்ளன. தமிழ்ப் புலவர் அகராதியில் பல நூற்றுக்கணக்கான தமிழ்ப்புலவர்களைப் பற்றிய விவரங்கள் தரப்பட்டுள்ளன. அவர் தொகுத்த திருக்குறள் சொற் பொருள் அகராதி பயன்பாடு மிக்கது. காலக்குறிப்பு அகராதி புதுமை யானது. தமிழ் மொழியில் இது போன்ற அகராதி இதுவரை வெளிவந்த தில்லை “இந்நூல் ஓர் அறிவுக் களஞ்சியம்” என்கிறார் முனைவர். மா. இராச மாணிக்கனார்.

இலக்கியப் பணி
புலவர்களுக்கு மட்டுமே பயன்பட்டு வந்த தமிழ் இலக்கியச் செல்வத்தை எளிய மக்களும் படித்துப் பயன் பெறுமாறு உரைநடையில் வழங்கிய வள்ளல் கந்தையா பிள்ளை அவர்கள்.

பத்துப்பாட்டு, அகநானூறு, கலித்தொகை, பதிற்றுப்பத்து, பரிபாடல், கலிங்கத்துப்பரணி, புறப்பொருள் விளக்கம், விறலிவிடுதூது போன்ற இலக்கியச் செல்வங்களை எல்லாம் இனிய எளிய நடையில் உரைநடையில் தந்தவர் கந்தையா பிள்ளை அவர்கள். திருக்குறளுக்கும், நீதிநெறி விளக்கத்திற்கும் அரிய உரை வரைந்தவர்.

தமிழ்மொழி - தமிழினம்
தமிழ்மொழி - தமிழினம் தொடர்பாகப் பதினைந்துக்கும் மேற்பட்ட ஆய்வு நூல்களை எழுதியவர் கந்தையா பிள்ளை. தமிழகம், தமிழ் இந்தியா, தமிழர் சரித்திரம், தமிழர்யார்?, வரலாற்றுக் காலத்திற்கு முற்பட்ட பழந்தமிழர், நமதுமொழி, நமதுநாடு, தமிழ் ஆராய்ச்சி, தமிழ் விளக்கம், முச்சங்கம், அகத்தியர், சிந்துவெளி நாகரிகம், தமிழர் பண்பாடு, தமிழர்சமயம் எது? சிவன், சைவ சமய வரலாறு, தமிழ்ப் பழமையும் புதுமையும் போன்ற எண்ணற்ற அரிய ஆயவு நூல்களைப் படைத்தவர். ஆயிரக் கணக்கான நூற்கடலுள் மூழ்கி எடுத்த அரிய கொற்கை முத்துக்கள் அவரது நூல்கள். எத்தனை ஆண்டுகாலப் பேருழைப்பு! நினைத்தால் மலைப்புத் தோன்றும். தமிழின் - தமிழினத்தின் தொன்மையைத் தமிழர்தம் பண்பாட்டை - நாகரிகத்தை, தமிழர்தம் உயர் வாழ்வியலை உலகறியச் செய்த பேரறிஞர் கந்தையா பிள்ளை.

திராவிட நாகரிகமும் - ஆரியத்தால் விளைந்த கேடும்
தொன்மை மிக்க திராவிட நாகரிகத்தின் சிறப்புகளை விளக்கும் வகையில் பல நூல்களை எழுதினார். அவை:-

திராவிடர் நாகரிகம், திராவிடம் என்றால் என்ன? திராவிட இந்தியா, தென்னிந்தியக் குலங்களும் குடிகளும் போன்ற அரிய ஆய்வு நூல்களை எழுதினார். ஆரியர்களால் விளைந்த கேடுகள் குறித்தும், ஆரியர் தமிழர் கலப்பு, ஆரியத்தால் விளைந்த கேடு, புரோகிதர் ஆட்சி, இராமாயணம் நடந்த கதையா? என்பன போன்ற நூல்களை எழுதினார்.

பிற
மாணவர் தம் அறிவை விரிவு செய்யும் வகையில் எட்டு நூல்களும், மகளிருக்குப் பல்லாண்டுக் காலமாக இழைக்கப்பட்டு வரும் கொடுமைகள் குறித்து மூன்று நூல்களையும் எழுதினார். மேலும் மொழிபெயர்ப்பு நூல்கள் சிலவும் மனித இனத்தோற்றம் குறித்த நூல்கள் சிலவும் எனப் பல நூல்களை எழுதியுள்ளார். புரட்சிக் கவிஞர் கூறியவாறு துறைதோறும், துறைதோறும் எண்ணற்ற நூல்களை எழுதித் தமிழுக்கு வளம் சேர்த்தவர். ந.சி. கந்தையா பிள்ளை. புட்சிக்கவிஞர் பாரதிதாசனார், தமிழறிஞர் ந.சி. கந்தையா பிள்ளை அவர்களைப் பற்றிப் பின்வருமாறு பாராட்டுகிறார்.

“ந.சி. கந்தையா எனும் நல்லவன், வல்லவன் தமிழ் தமிழின வரலாறனைத்தையும் தொல்பொருள் ஆய்வின் தொகை வகை, விரித்து நிலநூல், கடல்நூல் சான்றுகள் நிறைத்தும் தமிழ் நூற் சான்றுகள் முட்டறுத் தியம்பியும் இலக்கிய இலக்கணச் சான்றுகள் கொடுத்தும் பழக்க வழக்க ஒழுக்கம் காட்டியும் வையகம் வியக்க வரலாறு எழுதினான். பொய் அகன்று மெய்க் கை உயர்ந்தது.”

வாழ்க! ந.சி. கந்தையா பிள்ளையின் பெரும் புகழ்!

தமிழறிஞர் ந.சி. கந்தையா பிள்ளை அவர்களின் வரலாறே தமிழர் களால் மறக்கப்பட்டு விட்டது. தமிழ்ப் பகைவர்களால் மறைக்கப்பட்டு விட்டது. அங்ஙனமிருக்க அம் மாமனிதரின் ஆய்வு நூல்கள் மட்டும் எங்ஙனம் கிடைக்கும்? ஆழ்கடலிலிருந்து முத்துக்கள் எடுப்பது போல, தங்கச் சுரங்கத்திலிருந்து தங்கத்தை வெட்டி எடுப்பது போல, பெருமுயற்சி எடுத்து ந.சி. கந்தையா பிள்ளை அவர்களின் நூல்களைத் தேடினேன். நூல்நிலையங்களைத் தேடித்தேடி என் கால்கள் அலைந்த வண்ணம் இருந்தன. அதன் விளைவாக ஐம்பது நூல்கள் கிடைத்தன. பெரும் புதையலைத் தேடி எடுத்தது போல் பெருமகிழ்வுற்றேன்.

அன்பன்

கோ. தேவராசன்



அகம் நுதலுதல்


உலகில் வாழும் மாந்தர் அனைவர்க்கும் உள்ளார்ந்த எண்ண ஓட்டங்கள் அலை அலையாய் எழுந்து பல்வேறு வடிவங்களில் வெளிப் படுகின்றன. சங்கக் காலத்துத் தமிழ் மாந்தர் தமது எண்ணங்களை ஒழுங்கு படுத்தி ஒரு வரையறைக்குள் கட்டுப்படுத்தி வாழ முற்பட்டதன் விளைவே நாகரிகத்தின் தொடக்கம் எனலாம்.

உலகில் தோன்றி வாழ்ந்து வரும் எல்லா உயிர்க்கும் இன்பம் என்பது இயல்பாக விரும்பி ஏற்றுக் கொள்ளப்பட்ட ஒன்றாகவே உள்ளது. அந்த இன்பத்துககுத் தடையோ இடையீடோ நேரின் அதைப் போக்கிக் கொள்ள முயலும் முறையில் மனிதக் குலத்துக்குத் தனிப் பண்பு சிறப்பாக வெளிப்பட்டிருப்பதைச் சங்க இலக்கியத்தின் வழி நன்கு அறிய முடிகிறது.

தொல்காப்பியத்தில் எழுத்து, சொல், பொருள் என மூன்று பெரும் பிரிவாக மனித வாழ்வின் இயல்பை வகுத்து இலக்கணம் செய்தாலும், அவன் உள்ளத்தில் எழும் உணர்வை வெளிப்படுத்த மொழியும் சொல்லும் அதன் பொருளும் ஒன்றையொன்று பின்னிப் பிணைந்திருக்கின்ற பாங்கு புறத்திணைச் செய்யுளைக் காட்டிலும் அகத்திணைச் செய்யுள்களிலேயே மிகுந்திருப்பதைக் காண முடிகிறது.

தொல்காப்பியர் எல்லாச் சொல்லும் பொருள் குறித்தனவே என்றார். குறித்தனவே என்னும் தேற்றேகாரம் பொருள் குறியாத சொல் இல்லை என்பதையே உணர்த்துகிறது. இற்றை நாளில் நம்மில் சிலர் வஞ்சக எண்ணத்துடனும் பலர் மக்களின் சிந்தனை ஓட்டத்தைத் தூண்டி நல்வழிப் படுத்தவும் உள்ளொன்று வைத்துப் புறமொன்று பேசுவதைக் கேட்கிறோம்.

எருதுநோய் காக்கைக்குத் தெரியாது என்று கூறும் போதும் குதிரைக்குக் கொம்பு முளைத்தது போலத்தான் என்று கூறும் போதும் (முயற்கொம்பே) அச் சொல்லின் பொருளையும் அதனால் நுண்ணுணர் வுடையார் அறியும் வேறு பொருளையும் அச் சொல் உணர்த்துவதாக அறிய முடிகிறது. விடுகதைகள் சொல்லி அறிவைத் தூண்டிச் சிந்திக்க வைப்பதும் சிலேடையாகப் பேசி உட்பொருளை உணரத் தூண்டுவதும் இன்றும் நடைபெற்றுக் கொண்டிருக்கின்ற அறிவார்ந்த செயல்கள்.

இயல் இசை நாடகம் என்னும் முத்தமிழ்ப் பிரிவின் முடிவும் மனித னின் உள்ளுணர்வை வெளிப்படுத்த முயன்ற முயற்சியே. அகம் - புறம் என்ற பிரிவில் உள்ளத்து உணர்வைத்தான் நுகர்ந்தான் என்பதை எவ்வாறு வெளிப்படுத்துவது? எவ்வாறு அறிவது? அறமோ மறமோ - உயிர் உடல் வேறுபாடுகளால், மொழியால், இசையால், அழுகையால், சைகை என்னும் நாடகத்தால் அல்லவோ வெளிப்படுத்த முடியும். அகத்தில் எழும் காதல் உணர்வை ஒருவனும் ஒருத்தியும் நுகர்ந்த நுகர்ச்சியை இத்தகையது என்று பிறர்க்கு அறிவுறுத்த இயலாது. அகத்தால் மட்டுமே உள் முகமாக நாடி ஆராய்ந்து அறிந்து கொள்ளமுடியும் என்பது உண்மை என்றாலும். இவ்வுணர்வு மனிதக் குலத்திற்கு ஒத்திருப்பதால் சில பல குறிப்புகளை மட்டுமே வெளிப்படுத்தினால் போதும் மற்றவரும் அறிந்து இது இவ்வாறு இருக்கும் என்று உணர்ந்து மகிழவும் ஒருவர்க்கு ஒருவர் உதவி செய்யவும் ஏதுவாக இருக்கிறது.

எட்டுத்தொகை நூல்களுள் அகநானூறு, குறுந்தொகை, நற்றிணை ஆகிய மூன்றும் நானூறு நானூறு பாடல்களாலான தொகை நூல்கள். சங்கக்காலச் சான்றோரின் அரிய முயற்சியால் இவ்வாறு தொகுக்கப் பட்டாலும் அகப் பொருள் திணைக் களங்கள் ஐந்தும் இவற்றுள் கலந்துள்ளன. ஆனால் குறுந்தொகை 4 முதல் 8 அடிகளும், நற்றிணை 9 முதல் 12 அடிகளும், அகநானூறு 13 முதல் 21 அடிகளும் கொண்ட அடிவரையறை களையுடையன. ஏனோ அகநானூறு நீண்ட ஆசிரியப் பாவான் அமைந்து நெடுந்தொகை எனப் பெயர் பெற்றாலும் களிற்றி யானை நிரை, மணிமிடைப் பவளம், நித்திலக் கோவை என முப் பிரிவுகளாகப் பிரிக்கப்பட்டுள்ளன. உயிர் எழுத்துகள் 12 மெய் எழுத்துகள் 18 என்பதால் எழுத்துகள் ஒவ்வொன்றற்கும் பத்துப் பத்தாகக் களிற்று யானை நிரை 12 x 10 = 120 பாடல்களாகவும் மணிமிடை பவளம் 18 x 10 = 180 பாடல்களாகவும் பிரித்தனரோ என்று எண்ணத் தோன்றுகிறது. மதங் கொண்ட யானை போன்ற ஐம்புலனையும் ஒழுங்கு படுத்தக் களிற்றுயானை நிரை என்று உயிர் பன்னிரண்டை 120 ஆகப் பகுத்தனரோ! மணிபோன்ற மெய்யான உடலை நிரல்பட மாலையாகத் தொடுக்கப்பட்டதாக எண்ணிப் பதினெட்டை 180 மணிமிடை பவளமாகத் தொகுத்தனரோ! உள்ளமாகிய கடலின் ஆழத்திலிருந்து சேகரித்த நித்திலத்தை முழுமை பெற்ற மாலையாகத் தரித்து மகிழவோ முழுவதும் நூறி எழுந்த வெற்றி யின்பத்தைக் குறிக்கவோ 100 நூறு பாடல்களை நித்திலக் கோவை எனத் தொகுத்தனர் என்று எண்ணத் தோன்றுகிறது. இந்த முப்பான் பிரிவிற்குக் காரணம் முழுமையாகத் தோன்றவில்லை.

வகுபடாமல் ஒற்றைப் படையாய் எஞ்சி நிற்கும் எண்களையுடைய பாடல்கள் உரிப்பொருளால் பாலைத் திணைப் பாடல்களாகவும், இரண்டும் எட்டும் உரிப் பொருளால் புணர்ச்சியை உணர்த்தும் குறிஞ்சித் திணைப் பாடல்களாகவும், நான்கில் முடியும் எண்ணுள்ள பாடல்கள் நான்கு உறுதிப் பொருள்களை எண்ணி உரிப் பொருளால் ஆற்றி இருக்கும் முல்லைத் திணைப் பாடல்களாகவும், ஆறாவது எண்ணில் முடியும் பாடல்கள் தொடர்ந்து செல்லும் ஆறுபோல மனம் ஒருநிலைப் படாமல் மாறி மாறி உடல் கொள்ளவாய்ப்பாக அமைந்து நீர் வளம் மிக்க மருதத்திணைப் பாடலாகவும், முழுமை பெற்ற ஒன்றோடு சுழியைச் சேர்த்தது போன்ற பத்தாம் எண்ணுள்ள பாடல்கள் யான் என் தலைவனோடு சேர்ந்து என்று முழுமை பெறுவோனோ என்று இரங்கி ஏங்கும் உரிப் பொருளால் நெய்தல் திணைப் பாடலாகவும் பகுத்துத் தொகுத்திருக்கும் பாங்கு அகநானூற்றுப் பாடல்களில் மட்டுமே காணப்படும் சிறப்பாகும். முல்லை, மருதம், நெய்தல் ஆகிய முத் திணைப் பாடல்கள் ஒவ்வொன்றும் சமமாக நாற்பது பாடல்களைக் கொண்டு பொதுவாக அமைந்துள்ளது. புணர்ச்சி உரிப் பொருளை உணர்த்தும் குறிஞ்சிப் பாடல்கள் எண்பதாக அமைந்தன; பிரிவை உணர்த்தும் பாலைத்திணைப் பாடல்கள் இருநூறாக உள்ளது வாழ்வில் இன்பம் அடைய துன்பத்தில் மிகுதியும் உழல வேண்டியுள்ளது என்பதை உணர்த்தவோ என்று எண்ணத் தோன்றுகிறது.

அகத்துறைப் பாடல்கள் நாடகப் பாங்கில் அமைந்துள்ளன. சொல்ல வந்த கருத்தை நிலை நாட்ட உவமை மூலமாக விளக்குவது மிகவும் எளிது. பெண்கள் நயமாகப் பேசிக் கருத்தை வலியுறுத்திச் செயல் படுத்துவதில் வல்லவர்கள். அகத்துறையில் தோழி அறத்தொடு நின்று பேசும் பேச்சுகள் தமிழ்ப் பண்பாட்டின் தனித்தன்மையைக் காட்டுவன. தோழியின் பேச்சில் உள்ளுறைப் பொருளும் இறைச்சிப் பொருளும் வெளிப்படும் பாங்கு நினைந்து நினைந்து போற்றத்தக்கன.

உள்ளுறை என்பது தெய்வம் நீங்கலாகக் கூறப்படும். அவ்வந் நிலத்துக் கருப் பொருள்களை நிலைக்களனாகக் கொண்டு உணரப்படும் குறிப்புப் பொருளாகும். கருப் பொருள் நிகழ்சசிகள் உவமம் போல அமைந்து அவற்றின் ஒத்து முடிவது போலப் பெறப்படும் ஒரு கருத்துப் பொருளாகும்.

இறைச்சி தானே பொருட் புறத்ததுவே என்பார் தொல்காப்பியர். இறைச்சியிற் பிறக்கும் பொருளுமாருளவே இறைச்சி தானே உரிப் புறத்ததுவே என்றும் பாடம். அகத்திணைக் கருப்பொருள்களின் மூலம் பெறப்படும் குறிப்புப் பொருள் இறைச்சி என்று கொள்ளலாம். அக் குறிப்புப் பொருளிலிருந்து வேறு ஒரு கருத்துப் பெறப்படுமாயின் அக் கருத்தே இறைச்சியில் பிறக்கும் பொருள் என்று கொள்ளலாம். அகநானூற்றில் முதல் கருப்பொருள்களுக்கே சிறப்பிடம் கொடுத்துப் பேசப்படுகிறது. மிக நுட்பமான உள்ளுறை உவமமும் இறைச்சிப் பொருளும் ஆங்காங்கு கண்டு உணர்ந்து மகிழுமாறு அமைந்துள்ளன. ஆசிரியர் சங்க இலக்கியச் செய்யுள்களில் பெரிதும் பயிற்சியுடையவர் என்பதை அவரது உரைநடையால் காணமுடிகிறது. செய்யுள் இலக்கணம் கடந்த உரைநடைப் பாட்டு என்று சொல்லுமளவுக்குத் தொடர்கள் அமைந் துள்ளன. நீண்ட எச்சச் சொற்களால் கருத்தைத் தெளிவுறுத்தும் பாங்கு இவ்வாசிரியர்க்கே கைவந்த கலையாக அமைந்து நம்மை எல்லாம் வியக்க வைக்கிறது.

சங்கக் காலத்தில் வழக்கிலிருந்த சொற்களை நினைவுறுத்தும் பாங்கில் அரிய சொற்களைத் தமது உரைநடையில் கையாண்டு தமிழைப் பழம் பெருமை குன்றாமல் காத்திட இவரது உரைநடை சிறந்த எடுத்துக் காட்டாகும் என்பதை இந்த அகநானூற்று உரைநடையைப் பயில்வார் உணர்வர் என்பது உறுதி.

அரிய நயம் மிக்க செந்தமிழ்த் தொடரையும் ஆசிரியர் தமது உரையில் தொடுத்துக் காட்டுகிறார். மெய்யின் நிழல் போலத் திரண்ட ஆயத்தோடு விளையாடி மகிழ்வேன் என்று 49 ஆம் பாடலில் குறிப்பிடு கிறார். மெய் - உண்மை அவரவர் நிழல் அவரவரை விட்டுப் பிரியாது அது போல தலைவியை விட்டுப் பிரியாத தோழியரோடு தலைவி விளையாடி யதை எண்ணி மகிழலாம்.

உப்புவிற்கும் பெண் ‘நெல்லுக்கு வெள்ளுப்பு’ என்று கூவிக் கை வீசி நடக்கிறாள். பண்ட மாற்று முறையை இது நமக்கு உணர்த்துகிறது.

நீனிற வண்ணன் குனியா நின்ற ஆயர் பெண்களின் துகிலை எடுத்துக் கொண்டு குருந்தமரத் தேறினானாகப் பானிற வண்ணன் இடையர் குலப் பெண்களின் மானத்தைக் காக்கக் குருந்த மரக் கிளையைத் தாழ்த்தித் தழைகளால் மறைத்துக் காத்தான் என்று கூறும் வரலாற்றைப் பாலைத் திணைச் செய்யுள் 59 இல் கூறியிருப்பது எண்ணி மகிழத்தக்கது. பெண் யானை உண்பதற்கு ஆண் யானை யாமரத்தின் கிளையைத் வளைத்துத் தாழ்த்தித் தருவதைக் கண்டும், மதநீர் ஒழுகும் கன்னத்தில் மொய்க்கும் வண்டுகளை ஓட்டும் தழைகளின் செயலையும் ஒருங்கு இணைத்துப் பார்த்துத் தலைவனின் தண்ணளியை எண்ணி ஆறி இருக்கலாம் என்னும் தோழியின் கூற்றை மிக ஆழமாக ஆசிரியர் விளக்கிய பாங்கு போற்றுதற்கு உரியதாம்.

அன்பன்

புலவர் த. ஆறுமுகன்



நூலறிமுகவுரை


திரு. ந.சி. கந்தையா பிள்ளை 1930-40களில் தமிழ், தமிழிலக்கியம், தமிழ்மொழி, தமிழர் வரலாறு, திராவிட வரலாறு, தமிழ்நாட்டுக் குடிகள் போன்ற பல விடயங்கள் பற்றி அக்காலத்துச் சாதாரண தமிழ் வாசகர் நிலையில் பெரிதும் வாசிக்கப்பட்ட நூல்களை எழுதினார். பண்டைய இலக்கியங்களான அகநானூறு, கலித்தொகை, பரிபாடல் போன்ற வற்றினை உரைநடையில் எழுதி மக்களிடையே சங்க இலக்கியம் பற்றிய உணர்வினை ஏற்படுத்தினார். திருக்குறளுக்கான ஒரு சொல்லடைவைத் திருக்குறள் அகராதி என்னும் பெயரில் வெளியிட்டவர். இவை யாவற்றுக்கும் மேலாக உலக வரலாற்று நிகழ்ச்சிகளைச் சுருக்கமாகக் காலவரிசைப்படுத்தித் தந்தார். செந்தமிழ் அகராதி என்றவோர் அகர முதலியையும் தொகுத்தார்.

இன்று பின்னோக்கிப் பார்க்கும் பொழுது 1940-50களில் இளைஞர் களாக இருந்த பல தமிழ் ஆர்வலர்கள் தமிழ் பற்றிய தங்கள் ஆர்வத்தை வளர்த்துக் கொள்வதற்கான வாசிப்பு விடயங்களை அளித்தவர். இவருடைய பெரும்பாலான படைப்புக்கள் அக்காலத்திற் பிரசுரிக்கப் பட்ட ஒற்றுமை என்னும் இதழின் அலுவலகத்தாலேயே வெளியிடப் பெற்றன. இவர் வெளியிட்டனவற்றுள் பல ஒற்றுமை இதழில் வெளிவந் திருத்தல் வேண்டும். ஆனால், அதனை இப்பொழுது நிச்சயமாக என்னாற் சொல்ல முடியவில்லை. ஒற்றுமை அலுவலகம் இவற்றைப் பிரசுரித்தது என்பதை அறிவேன். ஏனெனில் இலங்கையில் தமிழாசிரியராக இருந்த எனது தகப்பனாரிடத்து இந்நூல்களிற் பெரும்பாலானவை இருந்தன.

திரு ந.சி. கந்தையா பிள்ளையின் பெயர் தமிழகத்திலே தொடர்ந்து போற்றப்படுமளவுக்கு ஈழத்தில் நினைக்கப்படுவதில்லை என்ற உண்மையை மிகுந்த மனவருத்தத்துடன் பதிவு செய்யவேண்டியுள்ளது. அங்கு அவர் அத்துணைப் போற்றப்படாதிருப்பதற்குக் காரணம் ஏறத்தாழ அவர்களது எல்லா நூல்களுமே தமிழகத்திலேயே வெளியிடப் பெற்றன.

இந் நூல்களின் பிரசுரப் பின்புலம் பற்றி எதுவும் தெளிவாகத் தெரியவில்லை. அவற்றின் பொருளியல் அம்சங்கள் பற்றிய தரவுகளும் இப்பொழுது தெரியாதுள்ளன.

ஈழத்துத் தமிழிலக்கிய வரலாற்றிற்கூட இவரது பெயர் முக்கியப் படுத்தப் பெறாது போயுள்ளது. மிகுந்த சிரமத்தின் பின்னர் அவரைப் பற்றிக் கிடைத்துள்ள தகவல்கள் பின்வருமாறு:

சுவாமி ஞானப் பிரகாசர், ந.சி. கந்தையா பிள்ளை போன்ற அறிஞர்களின் தமிழ்ப் பங்களிப்புக்கள் தமிழகத்தில் போற்றப்படுகின்றமை ஈழத்தவர்க்குப் பெருமை தருகின்றது. இவர் எழுதிய நூல்களின் பெயரை நோக்கும்பொழுது தமிழ் வாசகர்களுக்கு உலக நிலைப்பட்ட, தமிழ்நிலைப் பட்ட தரவுகளைத் தொகுத்துத் தருவதே இவரது பெருஞ்சிரத்தையாக இருந்தது என்பது புலனாகின்றது. இப்பதிப்பகத்தின் பணியினை ஊக்குவிக்க வேண்டியது தமிழ்சார்ந்த நிறுவனங்களினதும் தமிழ்ப் பெரியோர்களினதும் கடமையாகும். உண்மையில் இதனை ஒரு அறிவுப்பசிப் பிணித் தீர்வாகவே நான் காண்கிறேன்.
2/7, றாம்ஸ்கேட், அன்புடன்

58, 37ஆவது ஒழுங்கை,

கார்த்திகேசு சிவத்தம்பி

வெள்ளவத்தை, தகைசார் ஓய்வுநிலை பேராசிரியர்

கொழும்பு - 6 யாழ்ப்பாணப் பல்கலைக் கழகம்.



கருவிநூல் தந்த ந.சி. கந்தையா


தமிழ் மறுமலர்ச்சிக்கு வித்திட்ட மூலவர்களில் யாழ்ப்பாணம் தந்த பேரறிஞர் ந.சி. கந்தையாவும் ஒருவர். உண்மையான அறிஞர்களைக் காலங்கடந்து அடையாளம் காண்பதும் அவர்தம் படைப்புக்களைத் தேடிப் பிடித்துப் புரப்பதும் தமிழினத்தின் பழக்கங்களில் ஒன்று.

தமிழின், தமிழரின் தொல்பழங்கால வரலாறு தொடர்பாகத் தமிழில் நூல்கள் மிகக் குறைவு. ஓர் ஆயிரம் நூல்களாவது தமிழின் தமிழரின் தொல்பழங்கால வரலாறுபற்றி வெளிவரவேண்டும். விரிவாக எழுதப்பட வேண்டிய தமிழ், தமிழர் வரலாற்று வரைவு முயற்சிக்கு வழிகாட்டும் கருவி நூல்களை வரைந்திருப்பவர்தான் ந.சி. கந்தையா பெருமகனார்.

உலகம் முழுவதும் உற்றுக் கவனிக்க வேண்டிய வரலாற்றிற்கு உரியவர்கள் தமிழர்கள். அவர்களே உலக மொழிகளை ஈன்ற மூலமொழிக்குச் சொந்தக்காரர்கள். அவர்களே உலக நாகரிகங்களின் பிறப்பிற்குக் காரணமான உலக முதல் நாகரிகத்தைப் படைத்தவர்கள். இந்த உண்மைகளைத் தமிழர்களும் அறியவில்லை உலகமும் அறியவில்லை.

தமிழர் சரித்திரம், வரலாற்றுக் காலத்திற்கு முற்பட்ட பழந் தமிழர், தமிழர் யார், உலக நாகரிகத்தில் தமிழர்பங்கு, சிந்துவெளித் தமிழர், தமிழ் இந்தியா, தமிழகம், மறைந்த நாகரிகங்கள் ஆகியன ந.சி. கந்தையாவின் குறிப்பிடத்தகுந்த நூல்களாகும்.

உலக முதல் நாகரிகம் என இன்று உலகம் நம்பிக்கொண்டிருக்கக் கூடிய நீல ஆற்றங்கரை நாகரிகம் (Nile Civilisation) தமிழ் நாகரிகத்தின் அதாவது சிந்துவெளி நாகரிகத்தின் வழிப்பட்ட நாகரிகமே என்பதை ஏராளமான சான்றுகளால் விளக்குபவை மேலைய நூல்கள்.

மொழிநிலையில் தமிழின் உலக முதன்மையைப் பாவாணர் நிலைநாட்டினார் என்றால் இன நிலையில் தமிழின உலக முதன்மையை ந.சி. கந்தையா நிலைநாட்டினார் என்று உரைக்கலாம்.

நீல ஆற்றங்கரை நாகரிக முடிவின்பின் நண்ணிலக் கடற் பகுதியில் உருவான பிறிதொரு வழிநாகரிகமே கிரேக்க நாகரிகம். கிரேக்க நாகரிகத் தின் உடைவில் தெறிப்பில் பிறகு மலர்ந்தவையே இன்றைய மேலை நாகரிகம். உலகின் எல்லா நாகரிகங்களையும் தாங்கிநிற்கும் தாய் நாகரிகமே தமிழ் நாகரிகம்.

தமிழ் நாகரிகத் தொன்மையைச் சங்க நூல்களுக்கு அப்பால் சிந்துவெளி அகழ்வாய்வும் உலக வரலாற்றாசிரியர்கள் உலக முதல் நாகரிகம் பற்றித் தெரிவித்திருக்கும் கருத்துக்களும் நமக்கு மேலும் விளக்கும் பகுதிகளாகத் திகழ்கின்றன. இங்கெல்லாம் சென்று நுண்மாண் நுழைபுல முயற்சியால் தமிழின வரலாறு எழுதியவர்தான் ந.சி. கந்தையா பெருமகனார்.

ந.சி. கந்தையா பெருமகனார் நூல்களைத் தமிழரின் தொல்பழங்கால வரலாற்றைக் கற்கும் முயற்சியில் நான் ஈடுபடத்தொடங்கியபோது தேடிக் கற்றேன். பச்சையப்பன் கல்லூரியின் மேனாள் தமிழ்ப் பேராசிரியர் சென்ற ஆண்டு இயற்கையெய்திய வரலாற்றுப் பேரறிஞர் கோ. நிலவழகனார் ந.சி. கந்தையா அவர்களைச் சென்னையில் அவர் வாழ்ந்த நாளில் சந்தித்தது பற்றியும் அவரின் பன்னூற்புலமை பற்றியும் எம்மிடம் மகிழ்ந்து கூறுவார். ந.சி. கந்தையா அவர்களின் நூல்கள் பலவற்றையும் அவர் வைத்திருந்தார். அருகிய பழைய நூல்களைப் பேணுவாரிடத்திலும் நூலகங்கள் சிலவற்றிலும் மட்டுமே ஒடுங்கிக்கிடந்த ந.சி. கந்தையா நூல்களை மீண்டும் அச்சில் வெளியிடுவார் இலரே என்று கவலையுற்றேன். அமிழ்தம் பதிப்பகம் இவரின் நூல்களை வெளியிடுகின்றது. உண்மைத் தமிழ் நெஞ்சங்கள் இந் நூல்களை உச்சிமோந்து வாரியணைத்துப் புகழ்ந்து கற்றுப் பயனடைவார்கள் என்பதில் எனக்கு நம்பிக்கையுண்டு.

பேரா. கு. அரசேந்திரன்



பதிப்புரை


வளம் சேர்க்கும் பணி
“குமரிநாட்டின் தமிழினப் பெருமையை நிமிரச் செய்தான்,” “சிந்தையும் செயலும் செந்தமிழுக்கு சேர்த்த நூல் ஒன்றா இரண்டா” என்று பாவேந்தர் பாரதிதாசன் அவர்களால் போற்றப்பட்ட தமிழீழ அறிஞர் ந.சி. கந்தையாவின் நூல்களை மீண்டும் மறுபதிப்புச் செய்து தமிழ் உலகிற்கு வளம் சேர்க்கும் பணியைச் செய்ய முன் வந்துள்ளோம்.

இப்பெருமகனார் எழுதிய நூல்கள் அறுபதுக்கு மேற்பட்டவை யாகும். இந்நூல்கள் சிறிதும் பெரிதுமாக உள்ளவை. இவற்றைப் பொருள் வாரியாகப் பிரித்து இருபதுக்கு மேற்பட்ட நூல் திரட்டுகளாகத் தமிழ் உலகிற்குக் களமாகவும், தளமாகவும் வளம் சேர்க்கும் வைரமணி மாலை யாகவும் கொடுத்துள்ளோம். மொழிக்கும் இனத்திற்கும் அரணாக அமையும் இவ்வறிஞரின் நூல்கள் எதிர்காலத் தமிழ் உலகிற்குப் பெரும் பயனைத் தரவல்லன.

ந.சி. கந்தையா
இவர் 1893இல் தமிழீழ மண்ணில் நவாலியூர் என்னும் ஊரில் பிறந்தவர். பிறந்த ஊரிலேயே பள்ளிப்படிப்பை முடித்து அவ்வூரிலேயே ஆசிரியப் பணியாற்றியவர். பின்னர் மலேசிய மண்ணில் சிலகாலம் தொடர்வண்டித் துறையில் பணியாற்றியுள்ளார். இவர் தமிழ் ஈழ மண்ணில் பிறந்திருந்தாலும் தமிழகத்தில் இருந்துதான் அவர் தமிழ் மொழிக்கும் தமிழ் இனத்திற்கும் பெருமை சேர்க்கும் நூல்கள் பல எழுதினார் என்று தெரிகிறது.

தமிழுக்குத் தொண்டாற்றிய அறிஞர்களில் ந.சி. கந்தையா குறிப்பிடத்தக்கவர். தன்னை முன்னிலைப் படுத்தாது மொழியையும் இனத்தையும் முன்னிலைப்படுத்திய பெருமைக்குரியவர். உலக மொழி களுள் தமிழ்மொழி தொன்மைமிக்கது. உலகமொழிகளுக்கு வேராகவும் சாறாகவும் அமைந்தது. தமிழர் சமயமும், கலையும் பண்பாடும், வரலாறும், தமிழன் கண்ட அறிவியலும் உலகுக்கு முன்னோடியாகத் திகழ்வன. இவற்றையெல்லாம் தம் நுண்ணறிவால் கண்டறிந்து பல நூல்களை யாத்தவர்.

தமிழியம் பற்றிய ஆய்வை ஆராய்ந்த அறிஞர்கள் பலருளர். இவர்கள் அனைவரும் கலை, இலக்கியம், சமயம், மொழி, வரலாறு, நாகரிகம், பண்பாடு போன்ற பல துறைகளில் பங்காற்றியுள்ளனர். ஆனால், ந.சி.க. இத் துறைகளில் மட்டுமன்றிப் பொது அறிவுத் துறையிலும் புகுந்து புத்தாக்கச் செய்திகளைத் தமிழ் உலகிற்குக் கொடுத்தவர். இவருடைய மொழிபெயர்ப்பு படிப்பாரை ஈர்க்கக் கூடியவை. படித்தலின் நோக்கம் பற்றியும் பல்வேறு பொருள் பற்றியும் கூறுபவை. தமிழ் அகராதித் துறையில் இவர் எழுதிய காலக்குறிப்பு அகராதி தமிழ் உலகிற்குப் புதுவரவாய் அமைந்தது.

தமிழ் மொழிக்கு அரிய நூல்களைத் தந்தோர் மிகச் சிலரே. நிறைதமிழ் அறிஞர் மறைமலை அடிகளும், தமிழ் மலையாம் தேவநேயப் பாவாணரும் தமிழ் மொழிக்கு ஆக்கமும் ஊக்கமும் சேர்க்கத்தக்க நூல்களைத் தமிழர்களுக்கு வைப்பாக எழுதிச் சென்றவர்கள். அவர் தம் வரிசையில் இவர் தம் நூல்களின் வரிசையும் அடங்கும். தமிழ் ஆய்வு வரலாற்றில் இவரின் பங்களிப்பு குறிக்கத்தக்கது. கழகக் காலச் செய்தி களைப் படித்துப் பொருள் புரிந்து கொள்வது பலருக்குக் கடினமாக இருந்தது. இவற்றை எளிதில் படித்துப் பொருள் புரியும் உரைநடைப் போக்கை முதன்முதலில் கையாண்டவர். இவரது மொழிநடை, கருத்துக்கு முதன்மை தருபவை. உரைநடை, எளிமையும் தெளிவும் உடையது. சிறுசிறு வாக்கிய அமைப்பில் தெளிந்த நீரோடை போன்றது. ஈராயிரம் ஆண்டுகளுக்கு முன் தென்னகம் பெற்றிருந்த நாகரிகப் பண்பாட்டுக் கூறுகளைக் கண்ணுக்குக் காட்சியாகவும் படிப்பாரின் கருத்துக்கு விருந்தாகவும் அளித்தவர்.

நூல் திரட்டுகள் நுவலும் செய்திகள்
1800 ஆண்டுகட்கு முற்பட்ட தமிழர் காலம் தொட்டு இவர் வாழ்ந்த காலம் வரை தமிழரின் வரலாற்றுச் சுவடுகளை நுட்பமாக ஆராய்ந் துள்ளார். அவர் மறைவிற்குப் பிறகு இன்று வரை அவருடைய ஆய்விற்கு மேலும் ஆக்கம் தரும் செய்திகள் அறிவுலகில் தமிழுக்கும், தமிழர்களுக்கும் வலுவாய் அமைந்துள்ளன. தமிழும் சிவநெறியும் ஓங்கியிருந்தமை. - தாயாட்சிக் காலம் முதன்மை பெற்றிருந்தது. மொழியின் தோற்றம், சமற்கிருதம் எப்படித் தோன்றியது - ஆரியர் யார் - இந்தியாவிற்கு எப்படி வந்தனர் - தமிழரோடு எவ்வாறு கலப்புற்றனர் - ஆதிமக்களின் தோற்றமும், பிறப்பும் - இந்திய நாட்டின் ஆதிமக்கள், திராவிட மக்கள் - ஆதிமக்கள் பிறநாடுகளில் குடிபெயர்ந்தது - மொழிக்கும், சமயத்துக்கும் உள்ள உறவு - சமற்கிருதம் சமயமொழி ஆனதற்கான ஆய்வுகள் - வழிபாட்டின் தொடக்கம் - வழிபாடு எங்கெல்லாம் இருந்தது - பண்டைய மக்கள் எழுது வதற்குப் பயன்படுத்திய பொருள்கள் - மேலை நாடுகளிலும், சென்னை யிலும் இருந்த நூல் நிலையங்கள் - ஆரியமொழி இந்திய மண்ணில் வேரூன்றிய வரலாறு - தமிழுக்கு நேர்ந்த கேடுகள் - திருவள்ளுவர் குறித்த கதைகள் - வள்ளுவச் சமயம் - பண்டைய நாகரிக நாடுகள் - அந்நாடுகளில் பெண்களைப் பற்றிய நிலை - அகத்தியர் பற்றிய பழங்கதைகள் - திராவிட மொழிகள் பற்றிய குறிப்புகள் - உலகநாடுகளில் தமிழர் நாகரிகச் சுவடுகள் - திராவிட மொழிகளுக்குத் தாய்மொழி தமிழ் - திராவிடரின் பிறப்பிடம் - ஐவகை நிலங்கள், பாகுபாடுகள் - பழக்க வழக்கங்கள் - சிந்து வெளி நாகரிக மேன்மை - புத்தரின் பிறப்பு - அவரைப் பற்றிய கதைகள் - இராமகாதை பற்றிய செய்திகள் - தென்னவரின் குலங்கள், குடிகள், வடவரின் குலங்கள், .குடிகள் - தமிழின் பழமை, தமிழக எல்லை அமைப்பு - பண்டைக்கால கல்வி முறை, உரைநடை - வேதங்கள், வேதங்களுக்கும் ஆகமங்களுக்கும் உள்ள வேறுபாடுகள் - நீர்வழி, நிலவழி வணிகம் சிறந்தோங்கிய நிலை - மலைவழி, கடல்வழி, நிலவழி பொருள்கள் நிரம்பிய காலம் - சுற்றம் தழைக்க வாழ்ந்த நிலை - தமிழ வணிகர், வேற்று நாட்டு வணிகருடன் தொடர்பு கொண்டு மிக்கோங்கியிருந்த காலம் - வானநூல் கலையும், சிற்பக் கலையும், கட்டடக் கலையும் , இசைக்கலையும் மிக்கோங்கியிருந்த காலம் - ஆரியர் வருகைக்கு முற்பட்ட பிறமொழி கலப்பற்ற தூய தமிழ் பெருகி யிருந்த காலம் - உலக நாகரிகங்களுக்குத் தமிழர் நாகரிகம் நாற்றங்கால் - உலகப் பண்பாடுகளுக்குத் தமிழர் பண்பாடு தொட்டிலாக அமைந்தமை - அகராதிகள் - அறிவுத் தேடலுக்குரிய செய்திகள் - இவர்தம் நூல்களின் உயிர்க்கூறுகளாக அடங்கியுள்ளன.

வாழும் மொழி தமிழ்
தமிழ் இளைஞர்கள் தம் முன்னோரின் பெருமையை உணர, எதிர்கால வாழ்விற்கு ஏணிப்படிகளாய் அமைவன இந்நூல்கள். எகிப்திய மொழி, சுமேரிய மொழி, இலத்தீனும், பாலியும் கிரேக்கமும் அரபிக் மொழியும் வாழ்ந்து சிறந்த காலத்தில் தமிழ் மொழியும் வாழ்ந்து சிறந்தது. பழம்பெரும் மொழிகள் பல மாண்டும் சில காப்பக மொழிகளாகவும் அறிஞர்களின் பார்வை மொழியாகவும் இருந்து வரும் இக் காலத்தில் இன்றளவும் இளமை குன்றா வளம் நிறைந்த மொழியாக தமிழ் மொழி வாழ்கிறது என்று நாம் பெருமைகொள்ளலாம்.

ஆனால், இத்தமிழ் மொழியின் நிலை இன்று ஆட்சிமொழியாக அலுவல் மொழியாக, இசைமொழியாக, கல்வி மொழியாக, அறமன்ற மொழியாக , வழிபாட்டு மொழியாக, குடும்ப மொழியாக இல்லாத இரங்கத் தக்க நிலையாக உள்ளது. தாய்மொழியின் சிறப்பைப் புறந்தள்ளி வேற்றுமொழியைத் தூக்கிப் பிடிக்கும் அவல நிலை மிகுந்துள்ளது. முகத்தை இழந்த மாந்தன் உயிர்வாழ முடியாது. எப்படி உயிரற்றவனோ, அவ்வாறே மொழியை இழந்த இனம் இருந்த இடம் தெரியாமல் அழியும் என்பது உலக வரலாறு காட்டும் உண்மை. ஒரு இனத்தை அழிக்க வேண்டுமெனில் மொழியை அழித்தால்தான் இனத்தை அழிக்க முடியும். உலக மக்களெல்லாம் தம் கையெழுத்தைத் தம் தம் தாய்மொழியில் போடுவதைப் பெருமையாகக் கொள்வர். ஆனால் தமிழ் மண்ணின் நிலையோ? எங்கணும் காணாத அவலம் நிறைந்தது. மொழியையும் இனத்தையும் உயர்வாகக் கருதிய இனங்கள் உலக அரங்கில் உயர்ந்து நிற்கும் உன்னதத்தையும் தாழ்வாகக் கருதிய இனங்கள் உலக அரங்கில் தாழ்வுற்று இருப்பதையும் தமிழர்கள் இனியேனும் அறிவார்களா?

தமிழர்களின் கடன்
இளம் தலைமுறைக்கும் மாணவர்களுக்கும் பயன்படத்தக்க இவ்வரிய நூல்களைத் தொகுத்து 23 திரட்டுகளாகக் கொடுத்துள்ளோம். தமிழ் மொழியின் காப்புக்கும், தமிழரின் எழுச்சிக்கும் வித்திடும் இந்நூல்கள். தமிழர் யார், எதிரிகள் யார் எனும் அரிய உண்மைகளைக் கண்டு காட்டும் நூல்கள். இவரின் பேருழைப்பால் எழுதப்பட்ட இந் நூல்கள் பழைய அடையாளங்களை மீட்டெடுக்கும் நூல்கள். தமிழர் களுக்குள்ள பலவீனத்தை உணர்வதற்கும் பலத்தை உயிர்ப்பிப்பதற்கும் உரிய நூல்களாகும். இந் நூல்களைத் தேடி எடுத்து இளந்தலைமுறைக்கு வைப்பாகக் கொடுத்துள்ளோம். இவற்றைக் காப்பதும் போற்றுவதும் தமிழர்கள் கடன்.

மாண்டுபோன இசுரேல் மொழியையும் பண்பாட்டையும் மீட் டெடுத்த இசுரேலியர்களின் வரலாறு நமக்குப் பாடமாக அமைந்துள்ளது. உலக மக்களுக்கு நாகரிகம் இன்னதெனக் காட்டியவர்கள் தமிழர்கள். உலகில் முதன்முதலில் உழவுத் தொழிலையும் கடல் வாழ்வையும் வளர்த்த வர்கள் தமிழர்கள். முதன்முதலில் வீடமைப்பும், தெருவமைப்பும் நகரமைப்பும் நாடமைப்பும் கண்டவர்கள் தமிழர்கள். உலகில் முதன்முதலில் மொழியும் கலையும் ஆட்சிப் பிரிவுகளும், சட்டங்களும் பிற கூறுகளும் வகுத்தவர்கள் தமிழர்கள்.
எழுச்சிக்கு வித்திட…
உடம்பு நோகாமல் கை நகத்தின் கண்களில் அழுக்குபடாமல் தமிழகக் கோயில்களைச் சாளரமாகக் கொண்டு வாழும் கூட்டத்தால் தமிழுக்கும் தமிழர்களுக்கும் விளைந்த சீரழிவை இற்றைத் தலைமுறை அறிதல் வேண்டும். மறுமலர்ச்சிக்கும் உரிமைப் போருக்கும் உன்னத எழுச்சிக்கும் அந்தந்த நாடுகளில் இளைஞர்கள் முன்னெடுத்துச் சென்ற வரலாறு நம் கண்முன்னே காட்சியாகத் தெரிகிறது. அயர்லாந்து, செர்மனி, துருக்கி, சப்பானின் அன்றைய நிலையும், இன்றைய நிலையும் - தமிழ் இளைஞர்கள் படித்தால்தான் நம்நாட்டின் எழுச்சிக்கு வித்திட முடியும் என்பதை இந்நூல்களின் வாயிலாக உணர முடிகிறது.

இந் நூல் திரட்டுகள் வெளிவருவதற்கு எனக்குப் பெரிதும் உதவியாக இருந்தவர் சென்னை வாழ் புலவரும், வடசென்னை தமிழ் வளர்ச்சிப் பேரவையின் செயலாளர், நிறுவனருமான புலவர் கோ. தேவராசன், மு.க.,க.இ., ஆவார். இவரின் பேருதவியால் முழுமையாக நூல்களைத் தேடி எடுத்துத் தமிழ் உலகிற்குக் கொடையாகக் கொடுத்துள்ளோம். அவருக்கு எம் நன்றி. இந்நூல்களைப் பொருள் வாரியாக பிரித்துத் திரட்டுகளாக ஆக்கியுள்ளோம். ஒவ்வொரு திரட்டிற்கும் தக்க தமிழ்ச் சான்றோரின் அறிமுக உரையோடு வெளியிடுகிறோம். இவர்களுக்கு என் நன்றி என்றும். இந் நூலாக்கப் பணிக்கு உதவிய கோ. அரங்கராசன், மேலட்டை ஆக்கத்திற்கு உதவிய பிரேம், கணினி இயக்குநர்கள் சரவணன், குப்புசாமி, கலையரசன், கட்டுநர் தனசேகரன், இந்நூல்கள் பிழையின்றி வெளிவர மெய்ப்புத் திருத்தி உதவிய புலவர் சீனிவாசன், புலவர் ஆறுமுகம், செல்வராசன் ஆகியோருக்கும் மற்றும் அச்சிட்டு உதவிய ‘ப்ராம்ட்’ அச்சகத்தார் மற்றும் ‘வெங்க டேசுவரா’ அச்சகத்தாருக்கும் எம் பதிப்பகம் சார்பில் நன்றியைத் தெரிவித்துக் கொள்கிறேன்.

பதிப்பகத்தார்



வடஇந்தியக் குலங்களும் குடிகளும்


அகர்வாலா(Agarwala) - மேல் (upper) இந்தியாவில் காணப்படும் முக்கிய வணிகர்; நாக கன்னியிலிருந்து தோன்றியவர்; சமணமதத்தினர்.

அகாரியர்(Agarya) - மத்திய இந்தியாவில் காணப்படும் ஆதிக் குடிகள். இவர்களின் தொழில் இரும்பு மண்ணை உலையிலிட்டு இரும் பெடுத்தல்.

அகார் (Ahar) - உரொகில் காண்டில் (Rohilkhand) வாழும் இடையர்.

அகிர் (Akir) - வடக்கு இந்தியா, மத்திய இந்தியாவில் காணப்படும் இடையரும் பயிரிடுவோரும்.

அகோம் - அசாமிலுள்ள சான் (Shan) கூட்டத்தினர்.

அகோரிபந்தி - ஒருவகைப் பண்டாரி வகுப்பினர். இவர்களின் மதக் கொள்கைப்படி நரமாமிசத்தையும் மலத்தையுமுண்ணலாம்.

அங்கமி - அசாம் நாட்டு நாகர்.

அசாலா(Hasala) - மைசூரிலே கன்னடநாட்டில் காட்டுத் திரவியங் களைச் சேகரிக்குஞ் சாதியார்.

அபதானி - பிரமபுத்திராவுக்கு வடக்கிலுள்ள அசாம் மலைச் சாதியார்.

அபோர்(Abor) - அசாம் காட்டுச் சாதியினர்.

அரட்டா(Aratta) - பழைய பஞ்சாப் சாதியினர். இவர்களுக்குத் தாய்வழி உரிமையுண்டு.

அரி - கிழக்கு இந்தியாவில் நகர் சுத்தி செய்யும் சாதியார்.

அரோரா - பஞ்சாப்பில் வாழும் வணிக கூட்டத்தார்.

அவான்(Awan) - பஞ்சாப்பில் வேளாண்மைபுரியும் காணியாள முசிலிம்கள்.

அவோ(Ao) - அசாம் நாகர்

(இ)டார்சி (Darzi) - இந்திய தையல்தைக்கும் சாதியார்

(இ)டார்ட்(Dard) - தாதிஸ்தானிலுள்ள இமாலயப் பழங்குடிகள்

(இ)டால்வா(Dalfa) - பிரமபுத்திராவின் வடகரையிலுள்ள அசாம் சாதியார்

(இ) டான்கர்(Dankar) - மேற்கு இந்தியாவில் வாழும் இடைச் சாதியார்

(இ) டி ஒரி(Deori) - அசாம் ஆதிக்குடிகளின் மந்திரவாதிகள்

(இ)டேட் (Dhed) - மேற்கு இந்தியாவில் வயல்வேலை ஏவல் வேலை செய்யும் வெளிச்சாதியினர்.

(இ)லப்சா (Lacha) - வங்காளத்திலும் இமயமலையிலுமுள்ள மலைச்சாதியினர்.

(இ)லால்பெகி(Lalbegi) - மேல் இந்தியாவில் சுத்தம் செய்யும் தொழிலாளர்.

(உ) லுஷி (Lushci) - ஓர் அசாம் சாதியார்

(உ) லோகார் (Lohar) - கோதாவரி வடக்கில் வாழும் கொல்லர்

(உ) லோகானா - சிந்து நாட்டில் வாணிகம் செய்யும் சாதியார்.

(உ) லோடா (Lodha) - வேலை புரிவோரும், பயிரிடுவோரும் ஐக்கியமாகாணங்கள், அக்ரா, அவுட்த் முதலிய இடங்களில் காணப் படுவர்.

(உ) லோதா (Lhota) - அசாம் நாகசாதியார்

(உ)லோய் (Loi) - அசாமில் மணிப்பூர்ப்பகுதியில் வாழும் பழங்குடிகள்.

(உ) லோரி (Lori) - அலுச்சிஸ்தானத்தில் அலைந்து திரியும் சாதியார். இவர்கள் வாத்தியகாரரும் தகரவேலை செய்வோருமாவர்.

எருவா (Yeruva) - குறுக்கரில் தாழ்ந்த சாதியினராகிய ஆதிக் குடிகள்

ஒ (Ho) - மத்திய கிழக்கு மாகாணத்திலுள்ள கொலாரியர் (முண்டர் சாதியைச் சேர்ந்தவர்.)

ஒசுவால் (Oswal) - இராசபுத்தானத்தில் மேவாரிலுள்ள வணிக சாதியினர்.

ஒரயன் (Oraon) - சொட்டநாகபுரி ஆதிக்குடிகளில் திராவிட மொழி பேசுவோர்.

கச்சரி (Kachari) =- அசாம் ஆதிக்குடிகள்

கச்சி (Kachi) - வடஇந்தியாவில் கசகசா பயிரிடுவோர்

கச்சின் (Kachin) - பார்மாவிலும் வட எல்லைப் புறத்தும் வாழும் ஆதிக்குடிகள்

கஞ்சர் (Kanjar) - வட இந்தியாவிலும் மத்திய இந்தியாவிலும் பாய்முடைவோரும், குற்றவாளிகளுமாயுள்ள நாடோடிகள்.

கடபா (Gadaba) - ஒரிசாவில் வாழும் கொலாரியர்.

கட்டி (Gaddi) - பஞ்சாப்பில் வாழும் இடையர்; பகுதியினர் முசிலிம்கள்; பகுதியினர் இந்துக்கள்.

கண்டயட் (Khandait) - ஒரிசாவில் பகுதி காணியாளரும், பகுதி பட்டாளச் சேவை புரிவோருமாகிய சாதியார்

கண்டியோகி (Handi jogi) - தென்னிந்தியப் பண்டாரங்களில் ஒரு பிரிவினர்; பன்றி வளர்த்தல், சில்லரை வைத்தியம் புரிதல், பாம்பாட்டுதல் முதலியன இவர்கள் தொழில்.

கத்தரி - பஞ்சாப்பிலும், வடமேற்கு இந்தியாவிலும் வாணிகம் செய்யும் சாதியார்.

கத்தாரி (Kathari) - பம்பாய்க் காட்டுச் சாதியினர்.

கபூலி - அப்கான் அல்லது பட்டாணியர்.

கயஸ்தா(Kayastha) - வங்காளத்தில் எழுத்து வேலை செய்யும் சாதியார்.

கரன் (Karan) - ஒரிசாவில் எழுத்தாள வகுப்பினர்.

கலிதா (Kalita) - அசாம் விவசாயிகள்.

கல்டியா (Haldiya) - அகரவாலர்களிலொரு பிரிவினர். இவர்கள் மஞ்சளை உண்ணமாட்டார்.

கல்தா - ஒரிசா விவசாயிகள்.

கல்வாய் (Halwai) - வட இந்தியாவில் மிட்டாய் செய்வோர்.

கல்வார் (Kalwar) - வட இந்தியாவில் சாராயம் வடிப்போரும் விற்போரும்.

காசி (Khasi) - அசாமில் வாழும் மொன் கெமர் மொழி பேசும் மக்கள்; இவர்களுக்குப் பெண்வழித் தாயமுண்டு.

காசீரா (Kasera) - வடஇந்தியாவில் பித்தளை வேலை செய்வோர்.

காதி (Khati) - பஞ்சாப்பில் வண்டி செய்யும் தச்சர்.

காதிக் (Khatik) - வட இந்தியாவில் வேலையாளர். இறைச்சி யடிப்போர், மரக்கறி வியாபாரிகள்.

காதோணி (Kathoni) - அசாமில் நெசவாளர்

காமி (Kami) - நேபாளக் கொல்லர்

காயாவால் (Gayawal) - பிராமணப் பண்டாரங்களிலொரு பிரிவினர். இவர்கள் காயாவுக்கு யாத்திரை செல்வோரிடும் தானத்தைப் பெற்று வாழ்வர்.

காரியா (Kharia) - சொட்ட நாகபுரியிலும், மத்திய இந்தியாவிலும் வாழும் கொலாரிய ஆதிக்குடிகள்.

காரவா (Kharava) - மேற்கு இந்தியாவில் உப்பு விளைவிப்போர்.

காரோ (Garo) - தாய்வழி உரிமை பெறும் அசாம் பழங்குடிகள்.

கார்வாலி (Garwali) - இமயமலைச்சாதியார்.

காவிர் (Kafir) - இமாலய சாதியார்.

கான்கர் (Khanger) - மத்திய இந்தியாவிற் காவற்காரச் சாதியார்.

கான்சி (Ganchi) - மேற்கு இந்தியாவில் செக்காட்டுவோரும் எண்ணெய் விற்போரும்.

காஹார்(Kahar) - வடஇந்தியாவில் மீன்பிடிகாரர், குயவர், வீட்டு வேலைக்காரர்.

காஸ் (Khas) - நேபாளப் பழங்குடிகளில் ஒருவர்.

கிசான் (Kisan) - மேல்(Upper) இந்தியாவில் பயிரிடுவோர்.

குயார் (Gujar) - பஞ்சாப்பிலும் வடமேற்கு இந்தியாவிலும் காணப் படும் மந்தை மேய்ப்போர். இவர்கள் வெள்ளை அவுணரின் (White Huns) சந்ததியினர்.

காகி (Kaki) - அசாமிலும் பர்மாவிலும் வாழும் மலைச் சாதியினர்.

கேவாட் (Kewat) - வடஇந்திய மீன்பிடிக்கும், பயிரிடும் சாதி.

கைபர்த்தா (Kaibartha) - வங்காளத்தில் மீன்பிடிக்கும் ஒரு சாதியினர்.

கொச் (Kochh) - வட வங்காளத்திலும் அசாமிலுமுள்ள ஒரு சாதியினர்.

கொண்டு (Kond) - ஒரிசாவில் வாழும் மலைச்சாதியினர்.

கொரகா (Koraga) - தென் கன்னடத்தில் கூடைமுடையும் வெளிச் சாதியினர்.

கொன்யாக் (Konyak) - அசாம் நாகர்.

கோ (Kho) - இமயமலைச்சாதியார்.

கோசா (Kjoja) - மேற்கு இந்தியாவில் வாழும் இரண்டு வணிகப் பிரிவினர்.

கோடகா (Kodaga) - பட்டாளத்தில் சேரும் கூர்க்கசாதியார்.

கோதா (Kota) - நீலகிரியில் வாழும் சாதியினர், வாத்தியகாரர்.

கோபா (Gopa) - வங்காள இடையர்.

கோரா (Kora) - சொட்ட நாகபுரியில் குயவர்; கொலாரிய உற்பத்தியினர்.

கோரி(Koiri) - மேல் இந்தியாவில் பயிரிடும், மந்தை மேய்க்கும் சாதியார்.

கோர்கு(Korku) - மத்திய இந்தியாவில் மலை அல்லது காட்டுச் சாதியினர்.

கோலா - வடஇந்தியாவில் இடையரும் பால் விற்போரும்.

கோலி - மேற்கு இந்தியாவில் வேலையாட்கள்.

கோஷ - பஞ்சாபில் பால் விற்கும் இடையர்.

சட்கொப் (Sadgop) - வங்காளத்தில் பயிரிடுவோர்.

சண்டாளர் - இந்து சமூகத்தில் தாழ்ந்த சாதியினர். வங்காளத்தில் பயிரிடுவோர், ஓடமோட்டுவோர், மீன் பிடிப்போர் இச் சாதியினராவர்.

சத்தர்காய் (Chattarkhai) - ஒரிசாவில் 1886இல் நேர்ந்த பஞ்சத்தில் சத்திரங்களிலுண்டதால் சாதியை இழந்தவர்களிலிருந்து தோன்றியவர் களிலிருந்து தோன்றிய கூட்டத்தினர்.

சமர்கூர் (Chamargaur) - இராசபுத்திர சாதியினர். இவர்களில் இந்து, முசிலிம் பிரிவுகளுண்டு.

சரஸ்வத் (Saraswat) - பஞ்சாப்பிலுள்ள பிராமணரிலொரு பிரிவினர்.

சராக் (Sarak) - கிழக்கிந்தியாவில் பயிரிடுவோரும் நெசவு செய்வோருமாகிய சாதியர்.

சவரர் - ஒரிசாவிலுள்ள கொலாரிய வகுப்பினர்.

சாகா - வங்காளத்தில் சாராயம் வடிப்போர், விற்போர்.

சாக்மா (Chakma) - கிழக்கு வங்காளத்தில் சட்டால் கொங்கில் வாழும் ஆதிக்குடிகள்.

சாகிட்பெஷ்ஷா (Shagerdpesha) - ஒரிசா நாட்டில் வீட்டு வேலைக்காரர்.

சாங் (Chang) - அசாம் நாகர்.

சாசா (Chasa) - ஒரிசாவில் வாழும் பயிரிடும் சாதியார்.

சாந்தால் - சொட்ட நாகபுரி, பிகார், வங்காளம் முதலிய நாடுகளில் காணப்படும் கொலாரியக் குழு.

சான்சிலா (Sansila) - இராபுத்தானத்திலுள்ள குற்றம் புரியும் சாதி.

சிற்பாவன் (Chitpavan) - கொங்கண பிராமணரிலொரு பிரிவினர்.

சின் (Chin) - அசாமிலும் பர்மாவிலுமுள்ள சாதியினர்.

சுத் (Sut) - அசாமில் பயிரிடுவோர்.

சுதார் (Sutar) - தெற்கல்லாத மற்றை இடங்களிற் காணப்படும் தச்சர்.

சூத்திரதார் - வங்காளத்தச்சர்

சேமா - அசாம் நாக வகுப்பினர்.

சேரோ(Chero) - ஐக்கிய மாகாணங்களிற் காணப்படும் பயிரிடு வோர்; கொலாரிய இனத்தவர்.

சோத்திரா (Chodra) - பம்பாயில் ஊர் சுற்றும் கூட்டத்தினர்.

சோனி (Soni) - மேற்கு இந்தியாவில் தட்டார்.

சௌரர் - பஞ்சாப்பிலும் வடமேற்கு இந்தியாவிலுமுள்ள சுத்தஞ் செய்வோர்.

தாடோ (Thado) - அசாமிலுள்ள ஒரு சாதி.

தாதிரா(Thathera) - பித்தளை வேலை செய்யும் சாதி.

தாவைவ் (Tawaif) - முசிலிம் இந்துக்களுள், முசிலிம்களுக்கிடை யிலுள்ள நடனமாடும் வியபிசாரிகள்.

தாரி (Dhari) - வாத்தியகாரர்.

தானுக் (Dhanuk) - வட இந்தியாவில் வயல் வேலை செய்வோர்.

திலி (Tili) - வங்காள எண்ணெய் வாணிகர்.

துமால் (Dumal) - ஒரிசாவில் பயிரிடும் சாதியார்.

தூரி (Turi) - சூடிய நாகபுரியில் காணப்படும் விவசாயம், மூங்கில் வேலை, கூடை முடைதல் முதலிய தொழில்கள் புரிவோர்.

தெய்வேந்திரன் குலவேளாளர் - பள்ளன் சாதிக்கு ஒரு பட்டப் பெயர்.

தெலகா (Telaga) - தெலுங்கு நாட்டு விவசாயிகள்.

தேலி (Teli) - கிழக்கு இந்தியாவில் எண்ணெயாட்டுவோரும், எண்ணெய் விற்போரும்.

தேஷ் ஆஸ்த் (Deshasth) - மராட்டிப் பிராமணரிலொரு பிரிவினர்.

தொக்ரா (Dogra) - இமயமலைச் சாதியாரில் ஒரு கூட்டத்தினர்.

தோம் (Dom) - சுத்தஞ் செய்யும் சாதியார்.

நெவார் (Newar) - குறுக்கருக்கு இனமுடையவர்களாகக் கூறிக் கொள்ளும் நேபாள சாதியார்.

பதான் - வடமேற்கு எல்லைப்புறத்தில் வாழும் முசிலிம்கள்.

பலுச்சி - ஆப்கானிஸ்தானத்திலொரு சாதியார்.

பனியர் (Baniya) - வட்டிக்குப் பணங்கொடுப்போர்; வணிகருக்கு இராசபுத்தானத்திலும் மேற்கு இந்தியாவிலும் வழங்கும் பெயர்.

பனசிகா (Banajiga) - கன்னட வணிக சாதியார்; தெலுங்கு பலிசா போன்றவர்.

பன்யரா (Banyara) - திரிந்து வியாபாரஞ் செய்பவர், மந்தை வைத்திருப்பவர்களாகிய நாடோடி மக்களுக்கு வழங்கும் பெயர்.

பாட் (Bhat) - வட இந்திய பாட்டுப்பாடும் சாதியார்.

பாட்னி (patni) - வடவங்காள மீன்பிடிகாரரும் கூடை இழைப் போரும்.

பாசவி - கோயிலுக்குத் தேவடியாளாக விடப்பட்ட கன்னடப் பெண்.

பாசி (pasi) - வட இந்தியாவில் கள்ளிறக்குவோர்.

பாப்கன் (Babhan) - வட இந்தியாவில் காணியாளரும் பயிரிடுவோரு மாகிய கூட்டத்தினர்.

பாய்டியா (Baidya) - வங்காள மருத்துவ சாதி.

பாய்தி (Baiti) - சுண்ணாம்பு சூளையிடும் சாதியார், இவர்கள் சுண்ணாறி, டோலி எனவும் படுவர். (டோலி - மேளம்)

பாரகியா (parahiya) - ஐக்கிய மாகாண மலைச் சாதியார்.

பாரூய் (Barui) - ஒரு வங்காளச் சாதியினர்.

பார் (Bhar) - ஐக்கிய மாகாணத்திலும், பிகாரிலுமுள்ள சாதியார்.

பார்காய் (Barhai) - வட இந்திய தச்சச்சாதியினர்.

பார்ஜா (parja) - ஒரிசாவிலொருசாதியினர்; கொலாரிய மொழி பேசுவோர்.
பார்புஞ்சா - வட இந்திய தானிய வியாபாரிகள்.

பான்கி (Bhangi) - தென்னிந்தியா அல்லாத இடங்களில் அழுக் கெடுக்கும் சாதியார்.

பானவார் (panawar) - இராசபுத்திரரில் அக்கினி குலத்தவர்.

பிராகூய் - பலுச்சிஸ்தானத்தில் வாழும் திராவிட சாதியார்.

பிராலி (pirali) - வங்காளப் பிராமணரிலொரு பிரிவினர்.

பிரித்தியல் பணியர் (Brithiyal Banya) - அசாமில் காணப்படும் வெளிச்சாதியினர்.

பிசோனி (Besoni) - இராஜபுத்தானாவில் காணப்படும் கலப்புச் சாதியார்

பிர்கோர் (Birhor) - சோட்ட நாகபுரியிற் காணப்படும் பகுதியில் அலைந்து திரியும் சாதியார்.

பின்ட் (Bind) - ஐக்கிய மாகாணத்திற் காணப்படும் பயிரிடுவோ ரும், வயல் வேலை செய்வோரும்.

புருசோ (Burusho) - இந்துக்குஷில் காணப்படும் இமயமலைச் சாதியார்.

புறொக்பா (Brokpa) - இந்துக்குஷில் காணப்படும் இமயமலை ஆதிக்குடிகள்.

பூஜா(Bhuja) - சோட்ட நாகபுரியிலும், வங்காளத்திலும் வாழும் கொலாரிய மக்கள்.

பூயின்மாலி (Bhuinmali) - கிழக்கு வங்காளத்தில பல்லக்குச் சுமப்போரும் ஏவல் வேலை புரிவோரும்.

பெக்கன்வாலா - பன்றியிறைச்சி விற்போர்.

வில்லாளர் - வில்லியரும் இராசபுத்திரரும் கலந்த கூட்டத்தினர். மேற்கு இந்தியாவிற் காணப்படுவர்.

பென் இ இசிரேல் - பம்பாய் யூதர் .

பொண்டோபார்சா (Bondoporja) - ஒரிசாவிற் காணப்படும் பிற்போக்கான கூட்டத்தினர்.

போத்தியா (Bhotiya) - இமாசலத்தின் கீழ்ப் பிரதேசத்திற் காணப்படும் மங்கோலிட்டு மக்கள்; நேபா
ள உற்பத்தியினர்.

போக்சா (Bhoksa) - இமயமலை அடிவாரத்திலும் ஐக்கிய மாகாணத்திலும் காணப்படும் கூட்ட
த்தினர். இராசபுத்திர உற்பத்தி யினர்.

போரா (Bohra) - மேற்கு இந்தியாவில் காணப்படும் முசிலிம்கள்.

மாஃலி (Mahli) - மத்திய இந்தியாவிற் காணப்படும் கூலி வேலை செய்வோர், கூடை முடைவோர்.

மாக் (Magh) - வங்காளத்திலுள்ள பௌத்த வகுப்பினர்.

மாகரா (Mahara) - அசாமிலுள்ள ஒரு சாதியினர்.

மாகிடா - தெலுங்கர்; தோல் வேலை செய்வோர்; சக்கிலியரை ஒத்தவர்.

மாச்வார் (Majhwar) - மத்திய இந்தியக் காட்டுச் சாதியார்.

மாபார் (Mabar) - சிந்து மாகாணத்திலுள்ள ஒரு சாதியார்.

மாவர் - வங்காளத்தில், பிகாரிலுள்ள மலைச்சாதி.

மாலி - தெற்கிலல்லாத இடத்தில் வீட்டு வேலைக்காரரும் காய்கறித் தோட்டம் செய்வோரும்.

மாலோ - வங்காளத்தில் மீன்பிடிக்கும், படகோட்டும் சாதியார்.

மேகார் (Mehar) - வயல் வேலை, கூலி வேலை செய்வோர்.

யன்னப்பன்ட் - கோணி பின்னும் தெலுங்குச் சாதி.

யஸ்வா - இராசபுத்தான வணிகசாதியார்.

யாட் (Jat) - வேளாண்மை செய்யும் சாதி.

யாலியகை பார்தா - வங்காளத்தில் மீன் பிடிக்கும் சாதி.

யாலுவா, யாவோ - வங்காளத்திலுள்ள மீன் பிடிக்கும் சாதி.

யுவாங் - ஒரிசா மலைகளில் வாழும் ஒரியர்.

யூகி - அசாமில் பட்டுப்புழு வளர்ப்போரும் பட்டு நெசவு செய்வோரும்.

வா (Wa) - கிழக்குப் பர்மாவில் காணப்படும் ஆதிக்குடிகள்.

வில்லியர் (Bhil) - மத்திய இந்தியாவிற் காணப்படும் ஆதிக்குடிகள்.

வெரங்கி(Fering) - வங்காளத்திலுள்ள பறங்கியர் (போர்ச்சுக்கேய உற்பத்தி).

இலங்கைத் தமிழர்
(இஃது இற்றைக்கு நூறாண்டுகளின் முன் சைமன் சாசிச் செட்டி அவர்களால் எழுதப்பட்ட “The, Castes, Customs, Manners and Literature of the Tamils” என்னும் நூலிலிருந்து எடுக்கப்பட்டது)

பழக்கவழக்கங்கள்
கர்ப்பதானம் - இது கர்ப்பக் குறி காணப்பட்டவுடன் செய்யப் படுவது. வீடு முழுவதும் பசுச்சாணியால் மெழுகிச் சுத்தஞ் செய்யப்படு கிறது. தலைவாயிலில் அமைக்கப்பட்ட பீடத்தில் பிள்ளையார் பிடித்து வைக்கப்படுகிறது. புரோகிதர் தேங்காயுடைத்து ஓமம் வளர்த்துப் பூசை செய்தபின் கருப்பிணிக்கு ஆசீர்வாதஞ் செய்வார். இதற்குக் கூலியாக பணம், துணி அல்லது மாடு கொடுக்கப்படுகிறது.

பும்சவனம் - இது மூன்றாவது மாதத்தில் செய்யப்படுகிறது. மேற்கூறியது போல் செய்தபின் பெண்கள் கருப்பவதியின் தலையைச் சுற்றி ஆலத்தி எடுப்பார்கள். பெண்ணின் தந்தை ஒரு கோடி காப்பைப் பெண்ணுக்குக் கொடுப்பார்.

சீமந்தம் - இது ஏழாவது மாதத்தில் செய்யப்படுவது. கருப் பிணியின் சுற்றத்தவர் பந்தலின்கீழ் கூடியிருப்பர். அவர்கள் மூன்று பானையில் சோறு சமைத்துத் தெய்வங்களுக்கு படைப்பார்கள். பெண் கலியாண உடையோடு முன்னால் வைக்கப்பட்டுள்ள உரலில் வளைந்து கைவிரலால் தொட்டுக் கொண்டு நிற்பாள். கணவனின் பகுதியைச் சேர்ந்த பெண்கள் அகப்பையில் சிறிது பாலை எடுத்து ஒவ்வொருவராக அவள் தோளில் வார்ப்பார்கள். சில பகுதிகளில் கோயிலிலிருந்து கொண்டு வரப்பட்ட தீர்த்தத்தை அவள் உறிஞ்சிக் குடிக்கும்படி கொடுப்பார்கள்.

பெண் கருப்பமாக விருக்கும்போது பெண்ணின் கணவன் தாடியை வெட்டுவதில்லை. விரதங்களனுட்டிப்பான். குழந்தை பிறப்ப தற்கு இரண்டு அல்லது மூன்று நாட்களின் முன் குடியிருக்கும் வீட்டி லிருந்து பெண் இன்னொரு இடத்துக்கு மாற்றப்படுவாள். இது பிள்ளைப் பேற்றால் வீடு தீட்டடையாமலிருப்பதற்காகவாகும். பிள்ளைப்பேற்றின்பின் 16, 21 அல்லது 31 நாட்களின் பின் புரோகிதர் வீட்டுக்குச் சென்று தீட்டுக் கழிப்பார். குழந்தை பிறந்ததும் தந்தை சோதிடரிடம் சென்று சாதக பலனை அறிகிறார். குழந்தை பிறந்து பத்து அல்லது பன்னிரண்டு நாட்களின் பின் பிள்ளைக்குப் பெயரிடப்படு கிறது. பெரும்பாலும் பெயர் தந்தையாலிடப்படுகிறது.

12 அல்லது 16வது நாளில் காது குத்தப்படுகிறது. பெரும்பாலும் இது 6வது அல்லது 8வது மாதத்தில் நடைபெறுகிறது. 6ஆம் அல்லது 8ஆம் மாதத்தில் சோறு தீற்றுச் சடங்கு நடைபெறுகிறது. கிரியை முடிவில் குழந்தைக்குச் சிற்றாடையுடுத்தி குழந்தையைக் கோயிலுக்கு எடுத்துச் சென்று சிற்றாடை கோயிலுக்குக் கொடுக்கப்படுகிறது. முதலாவது அல்லது மூன்றாவது வாரத்தில் முடி இறக்கப்படுகிறது. உச்சியில் அல்லது நெற்றிக்கு மேல் ஒரு பிடி மயிர் விட்டு நாவிதன் தலையை மழித்து விடுவான். சில பகுதிகளில் உறுமால்கட்டு என்னும் விருந்துக் கொண்டாட்டம் நடக்கும் வரையில் இளைஞர் தலையை மழித்துக் கொள்ளமாட்டார்கள். சிறுவர், சிறுமியரைப் பள்ளிக்கு வைத்தல் ஏடு தொடக்குதல் எனப்படுகிறது. பள்ளிக்கூட ஆசிரியர் மூன்று பனை ஓலைச் சட்டங்களில் அரிவரியை எழுதி எழுத்துக்களுக்கு மஞ்சள் பூசித் தூபங் காட்டிக் கொடுப்பது இக் கிரியையாகும். சிறுவர் பள்ளிக்குச் செல்லும் வயது 5. பெண் பருவமடைந்ததும் சாமர்த்தியக் கலியாணம் நடைபெறுகிறது. பூப்பு அடைந்ததும் அவள் வீட்டில் மறைவான ஒரு இடத்தில் ஏழு அல்லது 11 நாட்களுக்கு விடப்படுகிறாள். பின்பு அவளுக்கு முழுக்காட்டப்படுகிறது. அப்பொழுது நண்பரும் சுற்றத்தவரும் அழைக்கப்படுவார்கள். முழுக்காட்டும் போது பெண்கள் ஒருவர் மீதொருவர் மஞ்சள் நீர் தெளித்துக் கொள்வர். பின் பெண்ணுக்கு ஆராத்தி காட்டுவார்கள். சில பகுதிகளில் மூன்றாவது நாள் கலியாண மான பெண்கள் கூடியிருந்து சில கிரியைகளின் பின் பெண்ணைச் சுற்றி நின்று கைதட்டி ஆடுவார்கள். (இவ் வழக்கங்கள் இப்பொழுது பெரும் பாலும் மறைந்துவிட்டன.)

திருமணம்
திருமணப் பேச்சு மணமகனின் தந்தையால் தொடங்கப்படுகிறது. தொடங்குமுன் அவன் இரு பகுதியாரின் சாதகங்களையும் சோதிடர் மூலம் பார்த்துப் பொருத்தமிருக்கிறதா என்று அறிந்து கொள்வான். கலியாணம் நிச்சயமானதும் மணமகனின் தந்தை, முன்னால் மேளம் அடித்துச் செல்ல சில நண்பர்களுடன் 7 அல்லது 9 வாழைக் குலைக ளுடனும் மஞ்சள் பூசிய தேங்காய்களோடும் பெண்ணின் தந்தை வீட்டுக்குச் சீதனம் நிச்சயிப்பதற்குச் செல்வான். அவர்கள் ஒரு நிபந்தனை அல்லது பட்டோலை எழுதிக்கொண்டு கலியாணத்துக்கு நாள் வைப் பார்கள். இரு பகுதியார் வீட்டு முற்றங்களிலும் பந்தலிடப்படும். எத்தனை பந்தற்கால்கள் நடவேண்டுமென்பதில் சில சமயங்களில் தர்க்கம் எழுவதுண்டு. முதற் பந்தற்கால் வடகிழக்குத் திசையில் நடப் படும். இது ஒதிய மரக்காலாக விருக்கும். நடும்முன் அதற்குச் சந்தனம், மஞ்சள், குங்குமம் முதலியன பூசி மாவிலை, தருப்பைப்புல் முதலியன கட்டப்படும். நடுவதன் முன் பருத்திக்கொட்டை கலந்த பால் வார்த்து தேங்காயுடைக்கப்படும். பந்தல் வெள்ளை கட்டி பாக்குக் குலைகள், தென்னம் பூ, இலைகள், கண்ணாடி விளக்குகள், காகிதப் பூக்கள், வத்தித் தாள்களால் அலங்கரிக்கப்படும். பந்தலின் முன் வில் வடிவாகக் கம்புகள் கட்டித் தோரணம் தூக்கி வாழைகள் நட்டு அலங்கரிக்கப்படும். பந்தலின் மத்தியில் கலியாணக் கால் நாட்டப்பட்டிருக்கும். இஃது அரசாணிக்கால் எனப்படும். அதன் பக்கத்தில் கிண்டப்பட்ட ஓமகுண்டம் சாணியால் மெழுகப்பட்டிருக்கும். இதன் பக்கத்தில் விளக்குகள் கொளுத்தி வைக்கப்பட்டிருக்கும். அவற்றின் பக்கத்தில் களிமண்ணால் செய்த யானையின் முதுகில் மூன்று அல்லது ஏழு, நிறம் பூசிய பானைகள் ஒன்றின் மேலொன்றாக அடுக்கி வைக்கப்பட்டிருக்கும். மேலே இருக்கும் பானையின் வாயில் மஞ்சள் பூசிய தேங்காய் வைக்கப்படும். மணமகன் பகுதியார் மணமகள் வீட்டுக்குத் தாலி கூறைகளுடன் செல்வார்கள். செல்வர் பல்லக்கில் அல்லது குதிரை மேலேறிப் போவர். வண்ணான் வீதியில் நில பாவாடை விரித்துச் செல்வான். வேறு இருவர் சாமரை வீசுவர். நால்வர் மேற்கட்டி (மேலாப்பு) பிடிப்பர். வாத்தியகாரர் வாத்திய மொலிப்பர். இரு நாவிதர் சங்கு ஊதுவர். நாட்டியப்பெண்கள் நாட்டிய மாடிச் செல்வர். பல இளைஞர் தீவட்டி, வெள்ளைக் குடை, கொடி, விருது முதலியன பிடித்துச் செல்வர். மணமகன் வந்ததும் மணமான பெண்கள் ஆராத்தி காட்டுவர். பெண்ணின் தாய் அல்லது சகோதரி ஒரு கிண்ணத்தில் பிசைந்த வாழைப்பழத்தையும். பாலையும் பந்தலிலுள்ள பீடத்தில் வைக்கும்படி கொடுப்பர். வீட்டில் மறைவாக இருந்த பெண் இப்பொழுது பல்லக்கில் கோயிலுக்கு எடுத்துச் சென்றபின் பந்தலுக்கு கொண்டு வரப்படுவாள். இருவரும் கிழக்கு நோக்கியிருக்கும்படி அங்குள்ள பீடத்தில் இருத்தப்படுவார்கள். புரோகிதர் பெண்ணின் இடது கையிலும் மணமகனின் வலது கையிலும் கங்கணங் கட்டியபின் கிரியைகளைப் புரிவர். தாலியை மணமகனின் சகோதரி எடுத்துப் புரோகிதரிடம் கொடுப்பாள். அவர் அதற்குத் தூபங் காட்டியபின் சபையோரிடத்தில் கொடுப்பார். அவர்கள் ஒவ்வொருவராக அதைத் தொடுவார்கள். பின்பு மணமகன் தாலி கட்டுவான். பின்னால் நிற்கும் அவனுடைய சகோதரி அதனை நன்றாகக் கட்டிவிடுவாள். பின்பு அவ் விடத்திற் கூடியிருக்கும் கலியாணமான பெண்கள் நெல்லும் வெற்றிலை யும் வைத்த நாழியால் மணமகன், மணமகள் என்னும் இருவரின் தலையையும் சுற்றுவார்கள். அப்பொழுது புரோகிதர் தேங்கா யுடைப்பார். பின் அருந்ததி காட்டுதல், அம்மி மிதித்தல் முதலிய கிரியைகள் நடைபெறும்.

மரணம்
ஒருவனுக்கு மரணம் அணுகும்போது புரோகிதர் அழைக்கப் படுகிறார். அவர் சிறிது பஞ்ச கௌவியத்தை அவன் வாயினுள் விடுவார். பின்பு நோயாளி பசுமாட்டின் வாலைப் பிடித்துப் புரோகிதருக்கு அதனைத் தானமாகக் கொடுப்பான். மரணமடைந்ததும் தலை வடக்கே கிடக்கும்படி பிரேதம் கிடத்தப்படுகிறது. பக்கத்தில் நிற்பவர்கள் ‘சிவா’ என்று மூன்று முறை பிரேதத்தின் காதில் சொல்லி நெற்றிக்கும், நெஞ்சுக்கும் திருநீறு பூசுவர். மரணச் செய்தி சங்கு ஊதி அயலவர்களுக்கு அறிவிக்கப்படும். பெண்கள் சவத்தைச் சுற்றியிருந்து ஒப்பாரிவைத் தழுவர். முற்றத்தில் நாலு கம்புகள் நட்டு வெள்ளைகட்டிப் பந்தலிடப் படும். அங்கு பிணம் எள்ளெண்ணையும், அரப்பும் தலையில் வைத்து முழுக்காட்டியபின் பந்தலின் மத்தியில் கிடத்தப்படும். பின்பு பிணம், பாடை அல்லது தண்டிகையில் வைத்துத் தலை முன்புறம் நிற்கத் தக்கதாகச் சுடுகாட்டுக்கு எடுத்துச் செல்லப்படும். செல்லும் வழியில் அரிசிப்பொரி, பருத்திவிதை, அத்தி இலை, காசு என்பன எறியப்படும். பிணத்தை விறகின் மீது கிடத்தியபின் வாய்க்கரிசி போட்டுக் கொள்ளிக் குடமுடைத்துத் தீ மூட்டப்படும். ஈமச் சடங்குக்குச் சமுகமாயிருந்தோர் எல்லோரும் நீராடுவர்.

இறந்தவனின் மனைவி கைம்பெண் எனப்படுவாள். இவளுடைய தாலி மூன்றாவது நாள் கழற்றப்படும்.

புத்தளக் கரையார்
புத்தளக் கரையார்களிடையில் மூன்று வகைக் கலியாணங்கள் நடைபெறுகின்றன. ஒன்று மாலை மணம். மணமகனின் சகோதரி பெண்ணைப் பூமாலை வாசனைப் பொருள்களாலலங்கரித்த பின் அவள் கழுத்தில் தாலியணிவாள். கலியாணம் செய்துகொண்ட இருவருக்கும் ஒருமித்து வாழப் பிரியமில்லாவிடில் அவர்கள் பிரிந்து கொள்ளலாம். பிரிந்துகொள்ள விரும்பும் பகுதி கிட்ட உள்ள கோயிலுக்கு 25 இறசால் கொடுக்க வேண்டும்.

இரண்டாவது மணம் சிறுதாலி. இது யாதும் கிரியைகளில்லாமல் முன் கூறியது போலத் தாலி தரித்தல். கலியாண நீக்கம் செய்து கொள்ள விரும்பும் பகுதி 25 இறசால் ஆறுபணம் கோயிலுக்குத் தண்டம் கொடுக்க வேண்டும்.

மூன்றாவது மஞ்சள் பூசல். இது தாலி கட்டாமல் மணஞ் செய்து கொள்வது. மணமகனின் சகோதரி பெண்ணின் உடையில் அரைத்த மஞ்சளைப் பூசி விடுவாள். கலியாண நீக்கம் செய்து கொள்ளும் பகுதி ஆறு இறசால் மூன்று பணம் தண்டமாகக் கட்டவேண்டும்.

அணிவகை
ஆடவர் அணிபவை

ஒட்டு - இரத்தினம் வைக்கப்பட்ட பொன் வளையம். காதில் அணியப்படுவது.

கடுக்கன் - காதில் அணியப்படுவது. இதில் பல வகைகளுண்டு.

செட்டிக் கடுக்கன் - 10 முதல் 11 அங்குலச் சுற்றளவுள்ளது. பொன் கம்பிகளை முறுக்கிச் செய்யப்படுவது. நடுவில் இரத்தினம் வைக்கப்பட் டிருக்கும். கொழும்புச் செட்டிகள் இதில் ஐந்து அல்லது ஆறு வளையங் களை ஒவ்வொரு காதிலுமணிவர்.

சூட்டுக் கடுக்கன் - நீண்ட வட்டமான வளையம்.

அரிப்புச்சாரிக் கடுக்கன் - பொன் பூவரும்புகள் கோக்கப்பட்ட பொன் கம்பி.

உருத்திராட்சக் கடுக்கன் - உருத்திராக்கம் நடுவில் வைக்கப்பட்ட கடுக்கன்.

புலிமுகக் கடுக்கன் - முன்பக்கத்தில் புலிமுகம் பொறிக்கப்பட்ட கடுக்கன்.

முருகு - காதின் மேற்பகுதியில் அணியப்படுவது; கீழே முத்து அல்லது இரத்தினக்கல் தொங்கவிடப்பட்டிருப்பது.

சரப்பள்ளி - பொன் சங்கிலி.

பதக்கம் - சங்கிலியில் கோத்துக் கழுத்திலணியப்படுவது.

அரைஞான் - பொன் அல்லது வெள்ளியாற் செய்து அரையிலணியப்படுவது.

மிஞ்சி - காற்பெருவிரலிலணியும் வெள்ளி மோதிரம்.

காறை - இது நடுவில் சந்திரனின் வடிவம் தொங்கும்படியாக வெள்ளி அல்லது பொன்னாற் செய்யப்பட்ட மாலை.

பெண்களணிகள்

குப்பி - கொண்டையில் செருகப்படுவது; கடுக்காயளவு பருமை யுடையதாக இரத்தினக் கற்கள் பதிக்கப்பட்டது.

சுட்டி - மூக்குக்கு நேரே நெற்றியில் தொங்கும்படி தலையில் அணியப்படுவது.

சிணுக்கி - சங்கிலி கோத்த தட்டையான பொன் தகடு; காதணியில் மாட்டி கொண்டையில் கொளுவப்படுவது.

பிறைபொழுது - பிறையையும் சூரியனையும் போற் செய்யப் பட்ட இரண்டு பொன்னாபரணங்கள்; ஒன்றை ஒன்று பார்க்கும்படி தலையி லணியப்படுவன.

பட்டம் - நெற்றியில் கட்டும் பொன் தகடு.

மூக்குத்தி - மூக்கின் இடப்பக்கத்தி லணியப்படுவது; முத்துத் தொங்கவிடப்பட்டிருப்பது.

நத்து - மூக்கின் இரண்டு துவாரங்களுக்கு நடுவில் அணியப் படுவது; முத்து அல்லது இரத்தினக்கல் தொங்கவிடப்பட்டிருப்பது.

தோடு - பூவின் வடிவினதாகக் காதிலணியப்படுவது.

துலாக்கு - முத்துத் தொங்கவிடப்பட்ட தோடு.

கொப்பு - மேற்காதிலணியப்படும் தங்க வளையம்.

நாகபடம் - கொப்புக்குக் கீழ் அணியப்படுவது. பாம்பின் தலையைப் போல் தோற்றமளிப்பது.

மணி - பல பட்டுக்களில் அணியப்படும் மணி கோத்த மாலை.

சவடி - தோளில் பொறுத்து நிற்கும்படி அணியப்படும் மாலை.

அட்டிகை - இரத்தினக் கற்கள் பதித்த கழுத்தணி. கழுத்தில் ஒட்டக்கட்டப்படுவது.

உள்கட்டு - கல்பதிக்காத அட்டிகை.

தாலி - கலியாணத்தின்போது கணவன் பொன் கயிற்றில் அல்லது மஞ்சட் கயிற்றில் கோத்து மனைவி கழுத்தில் அணிவது.

நெல்லி - இரண்டு பொன் அல்லது வெள்ளிக் கம்பிகளை முறுக்கிச் செய்தது; முழங்கைக்கு மேல் அணியப்படுவது.

கை வளையல்கள் - இதில் காப்பு, கங்கணம், வளையல், சாரி. கடகம் எனப் பல வகைகளுண்டு. இவை வெள்ளி அல்லது பொன்னி னால் செய்யப்பட்டு மணிக்கட்டில் அணியப்படுவன. இவை உள்ளே குழல் உடையனவாய் ஒரு அங்குலக் குறுக்களவுடையனவாகவிருக்கும்.

ஒட்டியாணம் - பொன் அல்லது வெள்ளியினாற் செய்த அரைப் பட்டிகை.

தண்டை - உள்ளே பரலிடப்பட்ட காப்பு; வெள்ளியாற் செய்யப்படுவது. காலிலணியப்படுவது.

சதங்கை - இது தண்டைக்குக் கீழ் அணியப்படும் பாதசரம்.

பாடகம் - குதிரைக் கடிவாளத்தின் மேற்பாகம் போன்ற பெரிய வெள்ளிச் சங்கிலி. இது கணைக்காலுக்கு மேல் அணியப்படுவது.

கொலுசு - முன் கூறப்பட்டது போன்றது.

கால் மோதிரங்கள் - இவற்றில் பலவகைகளுண்டு. நகமூடி, பீலி, முன்தாங்கி, மயிலடி, மகரமீன்.

மோதிரம் - இருபாலாரும் இரத்தினக்கற்கள் பதித்த வெள்ளி அல்லது தங்க மோதிரங்கள் பலவற்றைக் கையிலணிவர்.
கொழும்புச் செட்டிப் பெண்கள் பெனிச்சை என்னும் பொன் கொண்டை ஊசிகளைக் கொண்டையில் குத்திக் கொள்வர். மேற்பக்கம் பொன் பதிக்கப்பட்டு இரத்தினக் கற்கள் பதிக்கப்பட்ட ஓட்டு சீப்பைக் கொண்டையிலணிவர். அவர்கள் மேற்காதில் கப்பு என்னும் அணியை யும் அதற்குக் கீழ் கிராபு என்னும் அணிகளையும், உருக்குமணி என்னும் ஐந்து அல்லது ஆறு வளையங்களையும் அவற்றின் கீழ் சவடிக் கடுக்கன் என்னும் தோள்வரை தொங்கும் மூன்று பெரிய ஆபரணங்களையும் அணிவர். அவர்கள் கழுத்து, கை, பாதம் என்பவற்றில் பல ஆபரணங் களை அணிவர்.

இலங்கைத் தமிழரிடையே காணப்படும் சாதிகள்
அகம்படியார்

அரிப்பர்

இருளர்

இலைவாணியர் (பழ வியாபாரிகள்)

உப்பளவர்(உப்பு விளைவிப்போர்)

எண்ணெய் வாணியர்

ஓச்சர் (கலியாணம், இழவு முதலிய வற்றை அறிவிப்போர்; கோயிற் பூசை செய்வோர்)

கடையர் (மீன் பிடிப்போர், சாய வேர் கிண்டுவோர் என இரு வகையினர்)

கருமான் (கொல்லன்)

கரையார் (பள்ளிகளில் ஒரு வகை யினர்)

கர்ணம் (கிராமக் கணக்கன்)

கலயர் (வடம் திரிப்போர்)

கல்தச்சன்

கள்ளர்

கன்னான் (1) கொத்துக் கன்னான் (உலோகத்தை அடித்து வேலை செய்வோன்) (2) வார்ப்புக்
கன்னான்

காவல் (கிராம எல்லையைப் பார்ப் பவன்)

காவற்பள்ளி (காவற்காரன்)
குயவன்

குறும்பர்

கைக்கோளர்

கொட்டியார் (கீழ்த்தர நெச வாளர்)

கோமட்டி

கோவியர் (வேளாளரின் அடி மைகள்)

சக்கிலியர்

சலுப்பர் (மரத்தளவாட வியாபாரி கள்)

சாணார் (சாண்டார்)

சாலியர் (நெசவாளர்)

சிவியார்

செம்மார் (செருப்புத் தைப்போர்)

செம்படவர்

சேணியர் (நெசவாளர்)

சேதர் (நெசவாளர்)

தச்சர்

தட்டார்

தனக்காரர் (யானைக்காரர்)

தாதர் (பாவைக் கூத்தாட்டுவோர்)

திமிலர்

தொட்டியர்

நத்தம்பாடி

நளவர் (மரமேறுவோர்)

நாவிதர்

பட்டினவர் (மீன் பிடிகாரர்)
பரம்பர்

பரவர்

பரவணியான் (கிராமக் கடை வைத்திருக்கும் செட்டி)

பரிக்குலத்தார் (குதிரைக்காரர்)

பள்ளர்

பள்ளி

பள்ளிவில்லி (மீன்பிடிகாரர்)

பறிக்காரர் (மீன்பிடிகாரர்)

பறையர்
பாணர் (தையற்காரர்)

பாய் வாணியர் (கடைக்காரர்)

பூமாலைக்காரர் (பூ விற்போர்)
மருத்துவர்

மறவர்

முக்குவர்

முச்சியர் (வர்ணம் பூசுவோர்)

யாழ்ப்பாணர்

வண்ணைக்காரர் (வாளுறை செய் வோர்)

வண்ணார் (1) வெள் வண்ணார் (உயர்ந்த சாதியாருக்கு வெளுப் பவர்) (2) நீலவண்ணார்(சாயம் தோய்ப் பவர்) (3) சாய வண் ணார் (சாயக்காரர்-சிவப்புச் சாயம் தோய்ப்பவர்) (4) துரும்ப வண்ணார் (கீழ்ச் சாதியாருக்கு வெளுப்போர்)

வலம்பர்

வலையர் (வலைகட்டி வேட்டை யாடுவோர்) வள்ளுவர்(சோதிடம் சொல் வோர்; பறையரின் புரோகிதர்)

வீரக்குடியான் (சங்கு ஊதுவோன்)

வெட்டியான் (பிணம் சுடுவோன்)

வேடன்

மாட்டுக்குறி சுடும் அடையாளங்கள்
வணிகர் - தராசு
வேளாளர் - பசும்பை(அறுகோண வடிவம்)
எண்ணெய் வாணியர் - விளக்கு
பரவர் - சவளம்
கரையார் - மீன்
கம்மாளர் - குறடு
கடையர் - குடையுங் கொடியும்
நாவிதர் - கத்திரிக்கோல்
வண்ணார் - கல்(லு)

சாதிகளின் பட்டப்பெயர்

பிராமணர் - ஐயர்
வணிகர் - செட்டி
வேளாளர் - பிள்ளை , முதலி
இடையர் - கோன்
நத்தம்பாடி - உடையார்
பள்ளி - படையாச்சி
தொட்டியார் - நாயக்கன்
கோமுட்டி - செட்டி
எண்ணெய் வாணியர் - செட்டி
பரவர் - அடப்பன்
பட்டணவர் - செட்டி
செம்படவர் - அம்பலவன்
வலையர் - மூப்பன்
முக்குவர் - போடி
கைக்கோளர் - செட்டி, முதலி
சேணியர் - செட்டி, முதலி
அகம்படியான் - சேர்வைக்காரன்
மறவர் - தேவர்
கள்ளர் - குடியான்
நாவிதர் - பரிகாரி, பிராணோபகாரி
ஓச்சர் - பூசாரி
சிவியார் - பொகடன்
சாணார் - நாடான்
வண்ணான் - ஏகாலி
நளவர் - தன்னயன்
வள்ளுவர் - திருசாம்பான்
சக்கிலியர் - பகடை
பறையர் - சாம்புவன்
பள்ளர் – குடும்பம்
